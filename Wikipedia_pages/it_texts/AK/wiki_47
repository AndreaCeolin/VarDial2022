{"id": "1315177", "revid": "695564", "url": "https://it.wikipedia.org/wiki?curid=1315177", "title": "Cathedral (gruppo musicale)", "text": "I Cathedral sono stati un gruppo musicale doom metal britannico di Coventry, fondato nel 1989. Sono considerati una band importante nel panorama anni novanta e 2000 del doom metal, e in seguito anche in ambito stoner rock. Cominciarono ad acquisire visibilit\u00e0 dopo il loro primo album \"Forest of Equilibrium\", divenuto in seguito un classico del doom.\nBiografia.\nI Cathedral si formano nel 1989 per iniziativa di Lee Dorrian, ex-cantante del gruppo grindcore dei Napalm Death, del quale Dorrian, stanco in ogni caso della scena punk, non gradisce l'intenzione di svoltare fortemente nel death metal. Lee Dorrian incontra per\u00f2 Mark Griffiths, roadie dei Carcass, e i due scoprono la loro passione comune per il doom metal e di essere entrambi estimatori di molti gruppi del genere; vi si unisce il chitarrista Garry 'Gaz' Jennings, proveniente dagli Acid Reign.\nL'album di debutto viene registrato con il contributo di altri strumentisti: un secondo chitarrista, Adam Lehan e addetti alla batteria, al basso, alle tastiere e anche al flauto per alcuni brani. Inizialmente i Cathedral suonano una peculiare forma di doom metal, che con gli anni incorporer\u00e0 elementi stoner e progressive rock.\nNel 1993 usc\u00ec il secondo album dal titolo \"The Ethereal Mirror\" per la Earache Records che in questo periodo iniziava a guardare anche ad artisti non prettamente grind/death, producendo questo album che sembra inserirsi, in chiave doom metal, nella tradizione dei Trouble e dei Candlemass\nNel 1995 usci ancora per la Earache il terzo album \"The Carnival Bizarre\" dalle sonorit\u00e0 e composizioni di ispirazione sempre pi\u00f9 sabbathiane\nIl cantante Lee Dorrian \u00e8 stato l'unico membro a rimanere stabilmente in formazione per tutti gli anni di attivit\u00e0 del gruppo, anche se il chitarrista originario Garry 'Gaz' Jennings ritorn\u00f2 dopo un congedo temporaneo; i due sono quindi stati gli unici membri fondatori ad essere ancora presenti anche nell'ultima line-up.\nStile e tematiche.\nLa band propone un suono cupo canonizzabile nel Doom Metal, comprendente anche influssi Sludge e Grindcore, vista la passata esperienza di Dorrian nei Napalm Death. I tempi sono rallentati e alcune peculiarit\u00e0 vocali o strumentali estremizzate.\nLe tematiche che risaltano dai testi sono l'infelicit\u00e0, la riflessione sulla condizione umana, la miseria e l'introspezione nei sentimenti pi\u00f9 cupi dell'uomo."}
{"id": "1315178", "revid": "709565", "url": "https://it.wikipedia.org/wiki?curid=1315178", "title": "Baseball ai Giochi della XXIX Olimpiade - Qualificazioni", "text": "Otto squadre si sono qualificate al torneo olimpico di baseball. Il paese ospitante si \u00e8 qualificato automaticamente.\nAmerica.\nQualificazione.\nAmerica del Nord e Centrale\nCaraibi\nSud America\nTurno preliminare.\nGruppo A\nGruppo B\nEuropa.\nQualificazione Turno 1.\nGruppo A\nGruppo B\nGruppo C\nGruppo D\nTurno preliminare.\nIl campionato europeo di baseball 2007 ha validit\u00e0 come torneo di qualificazione olimpica per Pechino 2008.\nLa Grecia fu squalificata dalla \"European Baseball Confederation\" e sostituita dall'Austria.\nGruppo A\nGruppo B\nTurno finale.\nGruppo C\nAsia.\nQualificazione.\n1/Dic/2007 Taiwan contro Corea del SudGiappone contro Campione Gruppo B\n2/Dic/2007 Taiwan contro Campione Gruppo BGiappone contro Corea del Sud\n3/Dic/2007 Corea del Sud contro Campione Gruppo BGiappone contro Taiwan\nGruppo B\n26-28.Nov/2007 Hong Kong\u3001Thailandia\u3001Filippine \u3001 Pakistan(Campione IBAF Asian Cup 2006)\nTorneo di qualificazione mondiale.\nAl Torneo di qualificazione mondiale partecipano la terza e la quarta classificata del torneo di qualificazione americano, la seconda e la terza classificata dei tornei di qualificazione europei e asiatici e i campioni di Africa e Oceania. Le prime tre di questo torneo si qualificano alle Olimpiadi.\nSquadre qualificate"}
{"id": "1315193", "revid": "767487", "url": "https://it.wikipedia.org/wiki?curid=1315193", "title": "Cement - Fino all'ultimo colpo", "text": "Cement - Fino all'ultimo colpo (\"Cement\") \u00e8 un film del 1999, debutto alla regia dell'attore Adrian Pasdar.\nTrama.\nBill e Nin sono due poliziotti convertiti alla malavita e dediti alle droghe. Quando uno dei due, trova Sean Rickhart a letto con la fidanzata, la sensuale dark lady Lyn, in preda alla rabbia, lega Sean ad uno scheletro di un pilone di cemento e lentamente lo riempie di cemento con Sean all'interno. Ma Sean \u00e8 il figlio di uno dei pi\u00f9 importanti gangster della zona. La guerra tra le gang rivali non tarda ad arrivare, dando vita ad una sanguinosa spirale di violenza.The world of the King."}
{"id": "1315202", "revid": "1026699", "url": "https://it.wikipedia.org/wiki?curid=1315202", "title": "Ente Nazionale Democratico di Azione Sociale", "text": "L'Ente Nazionale Democratico di Azione Sociale, in acronimo ENDAS, \u00e8 un'associazione di promozione sociale italiana fondata nel 1949. Venne riconosciuto dal Ministero dell'interno ai fini assistenziali dal 1974, dal CONI quale Ente di Promozione Sportiva dal 1976, dal Ministero dell'ambiente quale associazione di protezione ambientale, dal Ministero del lavoro e della previdenza sociale quale associazione nazionale di promozione sociale e dal Ministero dei trasporti e della navigazione quale ente riconosciuto per l'educazione stradale nelle scuole.\nStoria.\nL'ente succede al Movimento di Azione Sociale (MAS), voluto dal primo Congresso dei Gruppi di Azione Sociale (GAS), svoltosi nel 1946 a Bologna, quest'ultimo \"...sorto con lo scopo preciso di differenziarsi da ogni movimento che avesse carattere e struttura similare ad un organismo sindacale, cio\u00e8 ad un organismo di azione contingente che, pur tendendo senza dubbio ad un miglioramento delle condizioni dei lavoratori, non era sufficiente ad avviarli seriamente sulla via della redenzione.\" Per colmare quest'ultima lacuna, viene fondato l'ENDAS che, negli intenti originari, avrebbe dovuto supportare i cittadini nella ripresa sociale ed economica del secondo dopoguerra italiano.\nAttivit\u00e0.\nL'ente si prefigge come obiettivo la promozione umana, sociale, culturale e fisica dei cittadini. Le sue attivit\u00e0, ispirate a concetti di cultura laica e libertaria comprendono iniziative di protezione civile e ambientale, attivit\u00e0 sociali e assistenziali, turistiche e ricreative, sportive, di formazione professionale, di assistenza agli anziani e alle persone disabili.\nOrganizzazione.\nL'Endas ha sede in Roma ed \u00e8 presente in tutte le Regioni e in tutte le Province italiane.\nQueste ultime sono le strutture autorizzate dalla sede nazionale ad affiliare circoli, associazioni e societ\u00e0 sportive.\nIl suo attuale Presidente \u00e8 \nI settori di intervento dell'Endas sono:"}
{"id": "1315206", "revid": "767487", "url": "https://it.wikipedia.org/wiki?curid=1315206", "title": "88 Fingers Louie", "text": "88 Fingers Louie (alcune volte definiti semplicemente come 88 o 88 Fingers) sono stati una band hardcore punk proveniente da Chicago (Illinois).\nStoria.\nFormazione ed esordi.\nGli 88 si sono formati nella primavera del 1993, con la semplice intenzione di suonare musica divertente e sdolcinata per loro stessi. Presero il proprio nome da un personaggio di un episodio de \"I Flintstones\", il quale vendette a Fred un pianoforte rubato. Alla fine del 1993 gli 88 pubblicarono con i propri sforzi il loro primo EP e sono apparsi in un paio di compilation locali prima di attrarre, nel 1994, l'interesse della Fat Wreck Chords (venendo inseriti nella compilation \"Fat Music for Fat People\").\n1994-1996.\nI loro primi EP, \"Go Away\" e \"Wanted\", li fecero diventare dai critici la tipica \"Fat Wreck Chords band\", per la loro musica veloce e melodica, che si avvicinava molto allo skate punk\nIl loro lavoro successivo, il 10\" \"Totin' 40s and Fucking Shit Up\", fu pubblicato dalla Rocco Records nel 1994, mentre per Hopeless Records, usc\u00ec il loro primo disco di studio, titolato \"Behind Bars\". Nel 1996 la band partecip\u00f2 ad un tour attraverso il Nord America e l'Europa. il quale venne seguito dalla pubblicazione del loro Ep successivo,\"Chicago Vs. Amsterdam\".\nScioglimento.\nIn ogni caso i diversi mesi passati intour logorarono il gruppo e lo portarono ad una crescente agitazione, che fu la causa dello scioglimento, nel luglio del 1996. Il gruppo interruppe i concerti, nonostante ci fossero ancora diverse date da onorare. A dispetto dell'assenza degli 88, la Fat Wreck ripubblic\u00f2 l'EP \"The Teacher Gets It\" e il 10\" \"The Dom Years\" nel 1997, mentre la Hopeless Records pubblic\u00f2 una raccolta di rarit\u00e0 e lavori precedentemente editi solo su vinile, la \"88 Fingers Up Your Ass\".\nIl gruppo si ricompone.\nDopo un anno e mezzo di oblio, Dan Wlekinski (chitarra), Denis Buckley (voce) e Joe Principe (basso) riformarono i 88 Fingers Louie nel 1998, coinvolgendo il batterista John Carroll alla sezione ritmica. Il loro nuovo album, \"Back on the Streets\", fu pubblicato nello stesso anno.\nScioglimento finale.\nGli 88 Fingers Louie si sciolsero definitivamente nel 1999.\nReunion.\nLa band dopo quasi 18 anni di inattivit\u00e0, si riunisce nel 2016 e pubblica il 30 giugno 2017 un nuovo album: \"Thank You for Being a Friend\"."}
{"id": "1315207", "revid": "830939", "url": "https://it.wikipedia.org/wiki?curid=1315207", "title": "Bruno Balbis", "text": "Biografia.\nLaureato in Giurisprudenza all'Universit\u00e0 \"La Sapienza\" di Roma, dopo aver conseguito il diploma di bibliotecario, presso la \"Scuola vaticana di biblioteconomia\" della Biblioteca Apostolica Vaticana ha abbandonato gli studi giuridici: a met\u00e0 degli anni quaranta venne assunto in qualit\u00e0 di bibliotecario presso il Consiglio nazionale delle ricerche (CNR) e si \u00e8 dedicato allo studio dei sistemi di organizzazione della documentazione del sapere scientifico. Negli anni cinquanta fu nominato responsabile del Servizio fotodocumentazione del \"Centro nazionale di documentazione scientifico tecnica\" del CNR; nel 1956 fu nominato direttore dello stesso Centro, incarico che resse fino al 1962. Nel 1966 pass\u00f2 al \"Servizio microfilm\" della \"Segreteria generale\" della Camera dei deputati.\nDurante la sua carriera ha svolto attivit\u00e0 didattica in universit\u00e0 italiane e straniere (Brasile); ha fatto parte di, e talora presieduto, commissioni internazionali in ambito europeo. Ha collaborato a riviste specializzate, ha partecipato a convegni e congressi scientifici, ed \u00e8 stato autore di numerosi scritti di documentazione e biblioteconomia speciale."}
{"id": "1315210", "revid": "78273", "url": "https://it.wikipedia.org/wiki?curid=1315210", "title": "Endas", "text": ""}
{"id": "1315213", "revid": "1002967", "url": "https://it.wikipedia.org/wiki?curid=1315213", "title": "Battaglia di Arbedo", "text": "La battaglia di Arbedo ebbe luogo davanti a Bellinzona il 30 giugno 1422, tra le truppe del Carmagnola, inviate dal duca di Milano Filippo Maria Visconti a riconquistare la citt\u00e0, e la Vecchia Confederazione svizzera.\nStoria.\nAntefatti.\nNel 1402 mor\u00ec Gian Galeazzo Visconti, primo duca di Milano, e questo caus\u00f2 profondi cambiamenti nei rapporti, fino ad allora molto buoni, tra il Ducato di Milano ed la Vecchia Confederazione svizzera. Alla debolezza ed alle divisioni in cui era caduto il Ducato di Milano, faceva da contraltare la nuova potenza militare dei cantoni svizzeri, rafforzata dalle vittorie sugli Asburgo degli anni '80 del Trecento.\nGrazie ad un'accorta politica diplomatica e militare iniziata con l'ottenimento del controllo su Leventina e Riviera nel 1403, sulla Vallemaggia nel 1411 e culminata con l'acquisto dai signori de Sacco della citt\u00e0 fortificata di Bellinzona, i cantoni svizzeri a ridosso delle Alpi intendevano controllare maggiormente i passi alpini della regione e creare tra loro e il Ducato di Milano una zona cuscinetto.\nFilippo Maria Visconti, che con il possesso confederato di Bellinzona si sentiva direttamente minacciato, cerc\u00f2 dapprima di riacquistare la citt\u00e0 ma, non trovando un accordo con gli Svizzeri, decise di riprenderla con la forza. Nella primavera del 1422 il comandante milanese Francesco Bussone da Carmagnola, forte di un esercito di 16.000 uomini, riconquist\u00f2 Bellinzona e le valli circostanti grazie anche all'appoggio dei valligiani e costrinse gli Svizzeri a fuggire attraverso il passo del San Gottardo, venendo poi nominato governatore della citt\u00e0. Presto gli Svizzeri si allarmarono poich\u00e9 si diffuse la voce che i milanesi avevano intenzione di invadere la Valle Leventina.\nRafforzati da questo successo, i Milanesi guidati da Angelo della Pergola, riuscirono anche a ricatturare la Val d'Ossola.. A questa aggressione gli Svizzeri della Vecchia Confederazione, dopo varie discussioni in sede federale e senza il sostegno di Berna e di Zurigo, che non voleva compromettere i rapporti commerciali che lo legavano al Ducato di Milano, reclutarono un contingente di circa 2.500 soldati in Leventina, Lucerna, Uri, Zugo e Obvaldo con l'appoggio di truppe anche da Appenzello e da San Gallo. Uri e Obvaldo, dando per scontato l'aiuto da parte di Lucerna e Zugo, inviarono direttamente i propri uomini ad occupare la Leventina per poi portarsi verso Bellinzona senza neppure stabilire un piano di battaglia comune con gli alleati.\nIl 24 giugno 1422 i Confederati varcarono il passo del San Gottardo ma, dal momento che le truppe erano mal condotte e indisciplinate, 600-800 uomini di Uri, giunti presso Bellinzona, si staccarono dal resto dell'esercito per saccheggiare la Val Mesolcina sino a Mesocco. Il resto assedi\u00f2 Bellinzona ma fu circondato da un esercito di 24.000 uomini guidato dal Carmagnola e da Angelo della Pergola e fu costretto a ritirarsi nei pressi di Arbedo, in attesa di rinforzi.\nLa battaglia.\nIl 30 giugno il Carmagnola, accortosi dell'assottigliarsi delle file nemiche, decise il contrattacco. Le truppe elvetiche, investite dalla cavalleria guidata da Angelo della Pergola, riuscirono per alcune ore a tenere l'urto abbattendo molti cavalli con lance e alabarde e finendo i cavalieri con i pugnali. A quel punto il della Pergola, resosi conto della grande abilit\u00e0 dei fanti svizzeri nel contrastare la cavalleria, diede ordine ai balestrieri di portarsi sui fianchi e tenere impegnati gli Svizzeri, poi ordin\u00f2 ai cavalieri di smontare e affrontare il nemico con le picche, che avevano una portata maggiore rispetto alle alabarde svizzere. Lui stesso si pose alla testa dei cavalieri appiedati caricando il nemico. Con questo stratagemma gli Svizzeri furono messi alle strette.\nNel frattempo la fanteria milanese aveva effettuato una manovra a tenaglia per accerchiare il nemico portandosi sui pendii del monte Arpino. Gli Svizzeri cercarono di fuggire risalendo il monte dove furono bloccati dalla fanteria milanese. A questo punto Johann Walker, scoltetto di Lucerna e comandante dell'esercito svizzero, insieme a molti altri soldati, gett\u00f2 a terra l'alabarda con il manico rivolto verso il nemico in segno di resa. Erano ormai passate otto ore dall'inizio degli scontri.\nI Milanesi si riunirono in consiglio per decidere il da farsi. Angelo della Pergola propose di accettare la resa, prendere prigionieri gli Svizzeri e condurli a Milano per poi richiedere un riscatto con cui finanziare le perdite subite. Il Carmagnola, tuttavia, ritenne che si dovessero rinnovare le ostilit\u00e0 per riportare una completa vittoria e vendicare i caduti.\nMentre i Milanesi stavano trattando le condizioni di resa, i 600-800 svizzeri che stavano saccheggiando la valle Melsolcina piombarono sull'esercito milanese rinnovando la battaglia. Heinrich Puntiner cadde difendendo il suo stendardo, Peter K\u00e4lin, portabandiera di Zugo, combatt\u00e9 insieme ai suoi due figli cadendo insieme allo stendardo che portava. Uno dei figli lo trasse di nuovo da sotto il corpo del padre e lo sventol\u00f2 in aria prima di strapparlo dalla lancia, avvolgerlo intorno al suo corpo e ferirsi mortalmente. Un altro soldato di Zugo, Johann Landwig, lo fece sventolare per la terza volta prima di cadere a sua volta. Non avendo pi\u00f9 alcuna via di fuga, gli Svizzeri riuscirono con una manovra disperata e con pesanti perdite a rompere l'accerchiamento e a fuggire verso il passo del San Gottardo inseguiti dal Carmagnola che si ferm\u00f2 nei pressi della gola del Piottino temendo l'arrivo dei rinforzi da Svitto e Glarona.\nConseguenze.\nLa battaglia fece registrare pesanti perdite in entrambi gli schieramenti.\nI Milanesi catturarono un ricco bottino, 1.200 muli, 300 prigionieri, compresi il comandante svizzero Johann Walker e venti capitani tra cui Peter von Utringen. Il trionfo fu tale che a Milano si proclamarono tre giorni di festa cittadina. Filippo Maria Visconti ricompens\u00f2 Angelo della Pergola con 10.000 fiorini e il feudo di Sartirana Lomellina.\nPer la prima volta gli Svizzeri furono costretti a ritirarsi dal campo di battaglia senza neppure seppellire i loro morti. I cantoni di Uri e di Obvaldo persero il controllo sui territori situati a sud della gola del Piottino.\nCon il trattato di Bellinzona del 21 luglio 1426 i Confederati riottennero la franchigia doganale nel Ducato in cambio alla rinuncia di tutti i loro possedimenti transalpini. Molte furono le rimostranze dei Cantoni Primitivi a seguito del mancato sostegno da parte di Berna e dal limitato appoggio che avevano dato altri cantoni come Zurigo. In seguito a questa sconfitta gli Svizzeri rafforzarono i propri eserciti con una maggior quota di picchieri sul totale dei combattenti."}
{"id": "1315216", "revid": "1543377", "url": "https://it.wikipedia.org/wiki?curid=1315216", "title": "Eterodina", "text": "L'eterodina, chiamata anche \"rigeneratore Armstrong\", \u00e8 un particolare tipo di circuito elettronico impiegato per costruire ricevitori radio.\nFu inventato nel 1913 da Edwin Howard Armstrong durante i suoi studi sul funzionamento del triodo e basa il suo funzionamento su di un oscillatore locale il cui segnale viene miscelato con quello da ricevere.\nQuesto tipo di circuito non \u00e8 impiegato oggi nella produzione di apparecchiature radio commerciali, ed \u00e8 stato sostituito dal circuito a supereterodina praticamente in tutte le applicazioni, ma per la sua semplicit\u00e0 rappresenta un valido esempio didattico e offre buone possibilit\u00e0 di sperimentazione per gli appassionati di elettronica.\nLe caratteristiche che distinguono un \"rigeneratore Armstrong\" o eterodina (il cui funzionamento \u00e8 identico a quello dell'omonimo oscillatore) sono:\nQuesto oscillatore fornisce un segnale con un'ampiezza e una frequenza abbastanza stabili.\nInnanzitutto per analizzare il funzionamento del nostro circuito lo possiamo pensare come composto da tre blocchi fondamentali: l'amplificatore, il filtro LC e la rete di retroazione.\nL'amplificatore.\nCome esempio di amplificatore utilizziamo un amplificatore a transistor BJT a emettitore comune.\nC2 \u00e8 un condensatore di accoppiamento e Vcc attraverso R2 polarizza direttamente il transistor.\nR1 e L1 costituiscono l'impedenza di collettore.\nQuesto tipo di amplificatore crea uno sfasamento di 180\u00b0 tra il segnale di base e quello di collettore.\nIl filtro LC.\nQuesto dispositivo \u00e8 un comunissimo filtro LC in parallelo ed \u00e8 la parte dell'oscillatore che determina la frequenza di oscillazione.\nLa frequenza di oscillazione pu\u00f2 essere scelta variando opportunamente la capacit\u00e0 del condensatore C1 che, come si vede dallo schema, \u00e8 un condensatore variabile.\nLa rete di retroazione.\nUtilizzando come induttanze L1 e L2 il primario e il secondario di un trasformatore, otteniamo una rete di retroazione. Questo trasformatore fornisce uno sfasamento di 180\u00b0 come evidenziato nello schema.\nLa resistenza variabile R1 controlla la corrente che attraversa L1. Se tale resistenza \u00e8 regolata al suo massimo valore, allora la maggior parte della corrente passa per L1 e di conseguenza c'\u00e8 un maggior passaggio di energia tra il primario e il secondario e una maggior tensione ai capi di quest'ultimo. Viceversa se la resistenza \u00e8 regolata sul suo minimo valore, allora ci sar\u00e0 meno corrente che passa attraverso L1 e ci sar\u00e0 un minor passaggio di energia tra primario e secondario e una minor tensione su quest'ultimo.\nL'oscillatore Armstrong.\nUnendo queste tre componenti otteniamo l'oscillatore Armstrong.\nDallo schema si pu\u00f2 notare come la rete di retroazione collegata tramite C2 al transistor crei un anello chiuso retroazionato (come mostrato dalle frecce).\nOra analizziamo il circuito nel suo insieme per capire come funziona da rigeneratore.\nPoniamo innanzitutto un segnale positivo sulla base del transistor in modo da polarizzarlo direttamente. In questo modo inizia a scorrere nel circuito la corrente di collettore che provoca un incremento della tensione ai capi di L1 e R1. Questa tensione, a causa dell'accoppiamento, si ritrova invertita ai capi di L2 e C1 e attraverso il condensatore C2 arriva alla base del transistor.\nLa retroazione controbilancia lo smorzamento e permette anche di avere un guadagno di ampiezza."}
{"id": "1315217", "revid": "1543377", "url": "https://it.wikipedia.org/wiki?curid=1315217", "title": "Schema di Dari\u00e9n", "text": "Lo Schema di Dari\u00e9n fu un fallimentare tentativo da parte del regno di Scozia di instaurare una colonia sull'Istmo di Panama, nella regione del Dari\u00e9n.\nContesto storico.\nAlla fine del XVII secolo per la Scozia inizi\u00f2 un periodo economicamente difficile.\nL'economia del paese era di dimensioni ridotte, la quantit\u00e0 di esportazioni limitata e, soprattutto, la Scozia si trovava in posizione di debolezza rispetto alle grandi potenze europee, compresi i vicini Inglesi con il loro impero coloniale oltreoceano. In un tale periodo di incertezza economica, di crescita delle barriere tariffarie, e di nuove rivalit\u00e0 commerciali in Europa, la Scozia si ritrov\u00f2 incapace di fronteggiare gli effetti di tali conflitti commerciali.\nIl regno era dotato di una modesta Marina militare, e non commerciava alcuno dei beni di lusso di cui all'epoca esisteva un'elevata richiesta. A partire dal 1690, inoltre, si verificarono diversi anni di carestia su vasta scala nei raccolti, che ebbero come conseguenza la fame ed il periodo battezzato come \"ill years\" (\"anni malati\"). Di conseguenza la posizione economica della Scozia non fece altro che peggiorare ulteriormente.\nDi fronte ad una situazione tanto allarmante, il Parlamento di Scozia intent\u00f2 diverse strade per porvi rimedio. Nel 1695 fu fondata la Banca di Scozia; con l'\"Act for the Settling of Schools\" fu creato un sistema scolastico basato sulla suddivisione parrocchiale del territorio per la pubblica istruzione nell'intero Regno; e venne costituita con capitale pubblico la Company of Scotland per il commercio con l\"'Africa e le Indie\".\nNel tentativo espansionistico, gli Scozzesi inviarono colonizzatori nella colonia inglese del New Jersey e tentarono invano di creare una colonia a Stuart's Town in quello che oggi \u00e8 lo stato della Carolina del Sud. L'interesse della Company of Scotland divenne rapidamente quello di realizzare lo schema di Dari\u00e9n, un ambizioso piano escogitato dal banchiere William Paterson per insediare una colonia sull'Istmo di Panam\u00e1 nella speranza di stabilire scambi commerciali con l'estremo oriente, secondo la stessa idea che molto tempo dopo avrebbe portato alla costruzione del canale di Panama. La Company of Scotland cerc\u00f2 fondi a Londra per la realizzazione dello schema. Tuttavia il governo inglese si oppose all'idea a causa della guerra in corso contro la Francia, e per la volont\u00e0 di non irritare la Spagna che rivendicava i territori come facenti parte di Nuova Granada, il che costrinse gli investitori Inglesi a ritirarsi. Al ritorno a Edimburgo la Company riusc\u00ec a raccogliere 400.000 sterline in poche settimane grazie ai contributi provenienti da Scozzesi di ogni classe sociale, per un totale pari all'incirca ad un terzo della ricchezza dell'intera Scozia.\nPrima spedizione.\nLa prima spedizione di cinque navi (\"Saint Andrew\", \"Caledonia\", \"Unicorn\", \"Dolphin\", ed \"Endeavour\") salp\u00f2 da Leith il 14 luglio, 1698, con quasi 1200 persone a bordo, e l'ordine di \"procedere verso il Golfo di Dari\u00e9n, raggiungere l'isola chiamata Isola d'Oro... procedere per poche leghe sottovento verso la foce del grande Fiume di Darien... e quindi stabilire una colonia sulla terraferma\". Passando da Madera e dalle Indie Occidentali, la flotta tocc\u00f2 terra lungo la costa di Dari\u00e9n il 2 novembre. I colonizzatori battezzarono la loro nuova patria Nuova Caledonia.\nI nuovi abitanti scavarono un canale attraverso il lembo di terra che divideva una parte del porto della Baia di Caledonia dall'oceano, e sulla penisola retrostante il canale edificarono \"Fort St. Andrew\", equipaggiandolo con cinquanta cannoni. Su una montagna, dalla parte opposta del porto, venne innalzata una postazione di vedetta. Nelle vicinanze del forte furono costruite le abitazioni dell'insediamento principale, \"New Edinburgh\", e fu bonificato il terreno per piantare patate dolci e mais. Per la maggior parte dei colonizzatori giunti a Dari\u00e9n, la spedizione si sarebbe rivelata un clamoroso e tragico errore di sottovalutazione.\nL'agricoltura si dimostr\u00f2 di difficile realizzazione e le locali trib\u00f9 Indie, sebbene pacifiche, si dimostrarono restie ad accettare pettini e ninnoli offerti come merce di scambio dai coloni. All'inizio dell'estate successiva l'afa soffocante, assieme ad altri fattori, provoc\u00f2 un elevato numero di decessi nella colonia. La mortalit\u00e0 arriv\u00f2 a colpire fino a 10 persone al giorno, nonostante le cure e l'assistenza dei nativi. Nel frattempo Re Guglielmo dispose che le colonie inglesi in America non rifornissero gli insediamenti scozzesi: la scarsit\u00e0 di provviste, in combinazione con un clima sconosciuto, caldissimo ed umido, presto favor\u00ec la diffusione della febbre e la morte di molti coloni. Nel luglio del 1699 la colonia venne abbandonata.\nSolo 300 persone sopravvissero, e solo una nave riusc\u00ec a fare ritorno in Scozia. Ad un'altra nave che raggiunse in condizioni disperate la citt\u00e0 di Port Royal, in Giamaica, fu rifiutata qualsiasi forma di assistenza, su ordine del governo inglese.\nSeconda spedizione.\nL'eco della prima disastrosa spedizione non raggiunse la Scozia in tempo per evitare una seconda partenza che coinvolse oltre 1000 persone. La seconda spedizione arriv\u00f2 a destinazione il 30 novembre 1699, giorno di Sant'Andrea e festa nazionale scozzese.\nAlla fine sopravvissero solo poche centinaia di colonizzatori, rispetto ai 2500 partiti dalla Scozia.\nConseguenze del fallimento.\nIl fallimento dello schema di Dari\u00e9n \u00e8 stato spesso indicato come una delle cause per cui la Scozia firm\u00f2 l'Atto di Unione del 1707. Gli Inglesi accettarono di accollarsi il debito del governo scozzese verso i sottoscrittori dello Schema, e probabilmente questa fu una delle motivazioni principali per cui il governo della Scozia non si oppose agli Atti di Unione con la stessa forza impiegata contro i precedenti tentativi di fondere i due paesi, nonostante l'opinione pubblica in Scozia fosse ancora largamente contraria."}
{"id": "1315226", "revid": "240354", "url": "https://it.wikipedia.org/wiki?curid=1315226", "title": "Ma cosa vuoi che sia una canzone", "text": ""}
{"id": "1315230", "revid": "767487", "url": "https://it.wikipedia.org/wiki?curid=1315230", "title": "Ansible", "text": "L'ansible \u00e8 un dispositivo immaginario che nelle storie di fantascienza consente di effettuare comunicazioni a velocit\u00e0 superiori a quella della luce.\nIl termine \"ansible\" \u00e8 stato coniato originariamente dalla scrittrice Ursula K. Le Guin nel romanzo \"Il mondo di Rocannon\" del 1966. Secondo la Le Guin il termine deriverebbe da una storpiatura della parola inglese \"answerable\", indicante un dispositivo che d\u00e0 la possibilit\u00e0 di ricevere una risposta (\"answer\") anche su distanze interstellari. Il superamento della velocit\u00e0 della luce, assunto di base del dispositivo, avverrebbe grazie al fatto che la comunicazione si svolge sotto forma di deformazione delle onde gravitazionali, propagandosi quindi in modo istantaneo attraverso la trama spazio-temporale dell'universo e indipendentemente dal concetto stesso di velocit\u00e0.\nIl termine \u00e8 stato poi preso in prestito, sempre per indicare un dispositivo atto a permettere una comunicazione istantanea, da altri autori quali Orson Scott Card, Vernor Vinge, Elizabeth Moon, L.A. Graf, Dan Simmons e Neil Gaiman."}
{"id": "1315248", "revid": "339392", "url": "https://it.wikipedia.org/wiki?curid=1315248", "title": "Royal Borough of Kingston upon Thames", "text": ""}
{"id": "1315255", "revid": "123604578", "url": "https://it.wikipedia.org/wiki?curid=1315255", "title": "Vecchio Hotel Vojvodina", "text": "Il Vecchio Hotel Vojvodina si trova a Zrenjanin, in Serbia.\nStoria.\nL'hotel \"R\u00f3zsa\" venne costruito nella \"Trg Slobode\" (Piazza della Libert\u00e0) che \u00e8 la piazza centrale di Zrenjanin, nel 1886 in stile neorinascimentale su progetto di Bela Pelkl di Novi Sad. Ha due piani e un giardino posteriore che si affaccia sul fiume Belaj. Dopo il 1918 il nome dell'hotel cambi\u00f2 in \"Vojvodina\"; in quegli anni era il miglior albergo nella zona di Veliki Be\u010dkerek. L'hotel venne ospitato in questo edificio fino al 1972, quando accanto venne costruito un nuovo edificio.\nDopo il 1972, l'edificio cambi\u00f2 destinazione e ospit\u00f2 una banca al pianterreno e degli uffici ai piani superiori.\nL'ultimo restauro della facciata risale al 2004, anno in cui vennero anche installate le luci che la illuminano."}
{"id": "1315263", "revid": "287204", "url": "https://it.wikipedia.org/wiki?curid=1315263", "title": "Sutton (borgo di Londra)", "text": "Sutton \u00e8 un borgo che si trova nella parte sud-occidentale di Londra, nel Regno Unito.\nIl borgo fa parte della Capitale britannica dal 1965; in precedenza, con il nome di Sutton e Cheam, era un borgo facente parte della confinante contea del Surrey; unito al borgo di Beddington e Wallington e al distretto urbano di Carshalton form\u00f2 l'unit\u00e0 amministrativa attuale che pass\u00f2 sotto il governo della citt\u00e0 di Londra.\nStoria.\nQuando i Sassoni si stanziarono in Inghilterra, il loro metodo preferito fu quello di dividere il Paese in suddivisioni quadrate accentrate attorno ad una chiesa, ad una casa padronale e ad un villaggio con campi coltivati attorno e campi da pascolo all'esterno. Gli stanziamenti che si erano diffusi nella cintura del Thanet erano troppo vicini per permettere questo tipo di sistemazione, per cui le suddivisioni vennero fatte in appezzamenti lunghi e stretti, con la chiesa, la casa padronale e il villaggio ancora al centro e pascolo dietro.\nEsistono prove che la regione fu abitata ben prima dell'arrivo dei Sassoni. Gli scavi archeologici a Beddington nel 1871 scoprirono infatti delle terme romane ed una villa. Scavi pi\u00f9 attenti misero alla luce ulteriori prove dell'uso di quell'area durante il periodo romano ed indicazioni precise che il sito fosse frequentemente usato dalla fine del I secolo a.C. fino al IV secolo a.C. Nel 1981 inoltre in uno scavo vennero rinvenuti ceramica e arnesi dell'et\u00e0 del bronzo, e un'ascia in pietra focaia del periodo neolitico.\nI codici di avviamento postale nel borgo di Sutton sono:\nSM1 (Sutton, Rosehill, Benhilton\nSM2 (Cheam south of the railway)\nSM3 (Cheam north of the railway, North Cheam)\nSM4 (barely inside the borough)\nSM5 (St. Helier, The Wrythe, Carshalton, Carshalton Beeches, Carshalton On The Hill, Little Woodcote)\nSM6 (Hackbridge, Beddington, Wallington, South Beddington)\nSM7 (in generale dentro il borgo)"}
{"id": "1315264", "revid": "104458", "url": "https://it.wikipedia.org/wiki?curid=1315264", "title": "Neundorf", "text": ""}
{"id": "1315265", "revid": "228587", "url": "https://it.wikipedia.org/wiki?curid=1315265", "title": "Pei\u00dfen", "text": ""}
{"id": "1315266", "revid": "88740", "url": "https://it.wikipedia.org/wiki?curid=1315266", "title": "Pretzsch", "text": "Pretzsch pu\u00f2 riferirsi a:"}
{"id": "1315267", "revid": "110157", "url": "https://it.wikipedia.org/wiki?curid=1315267", "title": "R\u00e4tzlingen", "text": "R\u00e4tzlingen \u00e8 un comune di 487 abitanti della Bassa Sassonia, in Germania.\nAppartiene al circondario (\"Landkreis\") di Uelzen (targa UE) ed \u00e8 parte della comunit\u00e0 amministrativa (\"Samtgemeinde\") di Rosche."}
{"id": "1315269", "revid": "1305772", "url": "https://it.wikipedia.org/wiki?curid=1315269", "title": "Reesdorf (disambigua)", "text": ""}
{"id": "1315270", "revid": "110157", "url": "https://it.wikipedia.org/wiki?curid=1315270", "title": "Riethnordhausen", "text": "Riethnordhausen \u00e8 un comune di 1.070 abitanti della Turingia, in Germania.\nAppartiene al circondario rurale di S\u00f6mmerda e alla comunit\u00e0 amministrativa (\"Verwaltungsgemeinschaft\") di Strau\u00dffurt."}
{"id": "1315272", "revid": "287204", "url": "https://it.wikipedia.org/wiki?curid=1315272", "title": "Rohrberg", "text": ""}
{"id": "1315273", "revid": "287204", "url": "https://it.wikipedia.org/wiki?curid=1315273", "title": "Rossau", "text": "Rossau \u00e8 un comune di 3.814 abitanti della Sassonia, in Germania.\nAppartiene al circondario (\"Landkreis\") della Sassonia centrale (targa FG).\nStoria.\nIl 1\u00ba gennaio 1999 al comune di Rossau venne aggregato il comune di Sch\u00f6nborn-Dreiwerden-Seifersbach."}
{"id": "1315274", "revid": "1409041", "url": "https://it.wikipedia.org/wiki?curid=1315274", "title": "Ro\u00dfdorf", "text": ""}
{"id": "1315277", "revid": "376555", "url": "https://it.wikipedia.org/wiki?curid=1315277", "title": "OVRA", "text": "LOVRA (Sigla di \u00abOpera Volontaria di Repressione Antifascista\u00bb, \u00abOrganizzazione di Vigilanza e Repressione dell\u2019Antifascismo\u00bb, \u00abOrgano di Vigilanza dei Reati Antistatali\u00bb) \u00e8 stata la polizia segreta dell'Italia fascista dal 1927 al 1943 e nella Repubblica Sociale Italiana dal 1943 al 1945. Il termine OVRA viene per\u00f2 comunemente utilizzato per riferirsi, pi\u00f9 genericamente, alla polizia politica fascista attiva anche in precedenza, in particolare dopo l'emanazione delle leggi fascistissime nel 1926.\nCompito dell'OVRA era la vigilanza e la repressione di organizzazioni sovversive, che tramassero contro lo Stato. Fu la \"seconda\" polizia politica fascista dopo la cosiddetta \"\u010ceka\", che Mussolini aveva creato ispirandosi alla polizia segreta sovietica; ricomposta e potenziata alla fine del 1926 per opera del capo della Polizia, Arturo Bocchini.\nStoria.\nLa costituzione.\nIl primo nucleo di polizia che sarebbe poi stato conosciuto come OVRA fu costituito a Milano nel 1927 con il nome di \"ispettorato speciale di Polizia\". Del nuovo organismo con tutte le caratteristiche di mimetizzazione tipiche di un organismo segreto, sia per quanto attiene alla sede sia alle persone che vi lavoravano si celava sotto la sigla di una Societ\u00e0 Anonima Vinicola Meridionale. La direzione di questo primo nucleo fu affidata all'ispettore Francesco Nudi e a lui furono affiancati i pi\u00f9 abili funzionari e agenti. Un anno dopo segu\u00ec un nuovo Ispettorato con sede a Bologna affidato a Giuseppe D'Andrea. Compito degli ispettorati era affiancarsi e coordinarsi con le questure evitando di sovrapporsi a esse. Per tre anni i due ispettorati lavorarono silenziosamente ottenendo importanti ma non eclatanti risultati come l'arresto del comunista svizzero Karl Hofmeyer, nel 1928 dell'antifascista Giobbe Giopp che si fece poi reclutare nelle file dell'OVRA e il reclutamento dello scrittore torinese Dino Segre nel 1930. Il 14 aprile 1929 fu invece arrestato a Pisa Sandro Pertini, che era rientrato in Italia per incontrare Ernesto Rossi, e inviato al confino a Ponza. L'ispettorato lavor\u00f2 nell'ombra fino al dicembre 1930, allorch\u00e9 l'agenzia Stefani diram\u00f2, secondo le indicazioni dello stesso Mussolini, la notizia che la sezione speciale OVRA della Direzione Generale della PS aveva \u00ab... scoperto un'organizzazione clandestina che ordiva delitti contro il regime\u00bb.\nIl primo Ispettorato speciale fu creato legittimamente nel 1926, quando le quattro lettere OVRA non erano ancora state pronunciate; Mussolini le nominer\u00e0 alla fine del 1930 in occasione di una normale operazione di polizia. In un discorso che rimase famoso (il \u00abdiscorso dell'Ascensione\u00bb del 26 maggio 1927 alla Camera dei deputati) Mussolini afferm\u00f2:\nLa riorganizzazione e le \"zone\".\nNel 1930 l'OVRA venne istituzionalizzata: vennero istituite 10 zone OVRA (attive sino al 1943) che interessarono tutto il territorio nazionale. La 1\u00aa zona OVRA, che comprendeva tutta l'Italia settentrionale, venne affidata da Bocchini al gi\u00e0 citato ispettore Nudi. L'attivit\u00e0 investigativa e repressiva degli agenti dell'Ovra sul territorio era tenuta segreta anche alle questure, che venivano a conoscenza dell'azione dell'OVRA solo quando si passava alla fase esecutiva dell'operazione, con arresti e fermi di antifascisti. Non ne venne mai ufficializzata la nascita e proprio quest'alone di mistero che l'avvolgeva, rese la sua azione temuta quanto efficace; in Italia regnava infatti un'atmosfera di cautela, ad esempio nell'espressione di giudizi sul fascismo, poich\u00e9 si diceva che le orecchie dell'OVRA arrivassero ovunque.\nPer la sua efficienza, dopo il Casellario politico centrale, si dimostr\u00f2 uno dei pi\u00f9 efficaci strumenti per la ricerca e la repressione della dissidenza politica. Fu talmente invasiva che spi\u00f2 persino Mussolini. Oper\u00f2 anche all'estero, infiltrando spie tra i fuoriusciti antifascisti, sicch\u00e9 quando un emissario antifascista veniva inviato clandestinamente in Italia non era raro il caso che la polizia fosse al corrente della sua identit\u00e0 e degli obiettivi della sua missione ancora prima ch'egli si muovesse. Fu impiegata anche in azioni clandestine contro antifascisti nella guerra civile spagnola. Osserva Salvatorelli come alla crescita organizzativa dell'OVRA corrispose il declino delle azioni clandestine comuniste in Italia.\nPresso l'Archivio Centrale dello Stato in Roma, sono conservati in 20 buste, con carteggi che vanno dal 1927 al 1944, contenenti documenti riservati che vanno dal 1931 al 1943, documentazioni da cui si desume che gli 11 Ispettorati Speciali dell'OVRA erano i seguenti:\nLa seconda guerra mondiale e la fine.\nFu sciolta nel 1943, con la caduta del fascismo, quando il direttore era Guido Leto, e ricostituita nel territorio della Repubblica Sociale Italiana il 18 settembre 1943; si sciolse definitivamente il 25 aprile 1945.\nIl dibattito storico sul significato.\nLa sua denominazione non venne spiegata, solitamente viene considerata come una sigla soggetta a varie interpretazioni: \u00abOpera Volontaria per la Repressione dell'Antifascismo\u00bb, \u00abOrganizzazione di Vigilanza e Repressione dell'Antifascismo\u00bb, \u00abOrgano di Vigilanza dei Reati Antistatali\u00bb.\nLuigi Salvatorelli ricorda, al primo annuncio della sua creazione, la seguente spiegazione: \u00abOpera Volontaria di Repressione Antifascista, in cui sarebbe rimarcato il carattere volontario, delatorio, dando ad intendere agli antifascisti il rischio di imbattersi in volontari agenti fascisti in \"borghese\"\u00bb.\nSi osserva anche che l'acronimo o il nome presenta assonanza con \"piovra\".\nGuido Leto, uno degli uomini chiave del ministero dell'Interno durante il periodo fascista, rivel\u00f2 nel suo libro \"Ovra\" (Cappelli, 1951, pagina 52), che OVRA non corrispondeva a nessuna sigla. Fu Benito Mussolini a coniare la parola come derivazione da \"piovra\" per indicare una Polizia tentacolare che doveva tenere sotto controllo tutto il paese. Mussolini era convinto che il nome misterioso di OVRA \u00ab...avrebbe destato curiosit\u00e0, timore, senso di inafferrabile sorveglianza e d'onnipotenza\u00bb.\nAnche secondo Antonio Sannino le quattro lettere OVRA non sarebbero un acronimo n\u00e9 una sigla, non avendo significato. Sarebbero state, letteralmente, inventate da Mussolini in occasione di un'operazione di polizia che non avrebbe avuto nessun seguito in termini organizzativi: l'OVRA come organismo a s\u00e9 stante e altro rispetto alla Polizia di Stato non sarebbe mai esistito e, tanto meno, sarebbe esistita una polizia segreta fascista. Durante il Ventennio l'unico servizio segreto operante legittimamente, sempre secondo Sannino, sarebbe stato il S.I.M. (Servizio informazioni militare), la cui origine fu l'Ufficio I (Informazioni) istituito nel 1901. Il S.I.M. era di esclusiva competenza delle Forze Armate e dei Reali Carabinieri e aveva compiti di controspionaggio, cio\u00e8 contrastare i servizi segreti di altri Paesi e di spionaggio. Infatti agenti segreti militari erano presenti in tutte le ambasciate italiane, ma, data la struttura militare e monolitica del S.I.M., non fu mai facile stabilire un confine tra l'opera di controspionaggio vero e proprio e quella svolta nello spionaggio estero."}
{"id": "1315278", "revid": "767487", "url": "https://it.wikipedia.org/wiki?curid=1315278", "title": "Gossip (gruppo musicale)", "text": "I Gossip \u00e8 un gruppo musicale indie rock statunitense originario dell'Arkansas ed arrivato al successo nel 2006 con il singolo e l'album \"Standing in the Way of Control\".\nStoria del gruppo.\nIl gruppo, i cui membri sono originari di Searcy, si forma nel 1999 a Olympia (Washington). I componenti sono Beth Ditto (voce), Nathan \"Brace Paine\" Howdeshell (chitarra) e Kathy Mendon\u00e7a (batteria), quest'ultima rimpiazzata successivamente da Hannah Blilie. Nel 1999 l'etichetta discografica indipendente K Records pubblica il loro primo EP chiamato \"The Gossip\".\nIl 23 gennaio 2001 la Kill Rock Stars pubblica il loro primo album di studio dal titolo \"That's Not What I Heard\", che tuttavia non ottiene successo. Nel frattempo era stato pubblicato un altro EP, \"Arkansas Heat\" (maggio 2002). \nNel maggio 2003 ci riprovano con il secondo album \"Movement\".\nNel novembre 2003, due mesi dopo la pubblicazione del disco live \"Undead in NYC\", la batterista Mendon\u00e7a lascia il gruppo per concentrarsi sul suo lavoro di ostetrica. Viene sostituita da Hannah Blilie, di estrazione punk. Il nome del gruppo cambia da The Gossip a Gossip.\nNel gennaio 2006 viene pubblicato il terzo album, dal titolo \"Standing in the Way of Control\" (Kill Rock Stars), prodotto da Guy Picciotto e Ryan Hadlock. Trascinato dall'omonimo singolo che scala le classifiche inglesi, il gruppo si fa notare in molti Paesi europei e negli Stati Uniti. Il successo del gruppo \u00e8 parzialmente legato al successo personale della front woman Beth Ditto, apertamente lesbica e obesa, che compare nuda sulla copertina della rivista britannica \"NME\" del 2 giugno 2007. Anche la batterista Hannah Blilie \u00e8 dichiaratamente omosessuale.\nNel 2007 il gruppo ottiene un contratto con la Music With a Twist, sussidiaria della Sony Records, specializzata nella produzione di musicisti LGBT. Durante l'estate 2007 i Gossip prendono parte al tour di beneficenza \"True Colors Tour 2007\" organizzato da Cyndi Lauper, a cui partecipano anche Debbie Harry, Erasure, Rufus Wainwright, The Dresden Dolls, The MisShapes e The Cliks. Dopo una lunga serie di concerti, nell'aprile 2008 il gruppo pubblica il CD/DVD \"Live in Liverpool\".\nIl 22 giugno 2009 viene pubblicato \"Music for Men\", quarto album in studio del gruppo, anticipato dal singolo \"Heavy Cross\" pubblicato il 28 aprile. \"Heavy Cross\" riesce ad ottenere la trentasettesima posizione nella classifica dei singoli inglese, la trentaquattresima di quella australiana e la terza di quella italiana (Hit List Italia), diventando di fatto il maggior successo commerciale dei Gossip. Da settembre dello stesso anno viene utilizzata come colonna sonora della campagna pubblicitaria della TIM e come pre-sigla dei programmi calcistici relativi alla Serie A TIM.\nNel marzo 2012, anticipato dal singolo \"Perfect World\", la band pubblica l'album \"A Joyful Noise\", prodotto da Brian Higgins (Xenomania).\nStile.\nLo stile musicale del gruppo miscela diversi generi: post punk revival, dance rock, indie rock, synthpop e funk. Nei primi tempi il gruppo si accost\u00f2 al garage rock.\nLa voce di Beth Ditto viene per\u00f2 descritta come una voce tra soul e gospel."}
{"id": "1315285", "revid": "174852", "url": "https://it.wikipedia.org/wiki?curid=1315285", "title": "Claire L. Chennault", "text": ""}
{"id": "1315286", "revid": "729019", "url": "https://it.wikipedia.org/wiki?curid=1315286", "title": "Fobia sociale", "text": "Il disturbo d'ansia sociale, detto anche sociofobia o fobia sociale, \u00e8 la paura intensa e pervasiva di trovarsi in una particolare situazione sociale, o di eseguire una qualche prestazione in pubblico, o pi\u00f9 in generale nel dover interagire con persone sconosciute. Il disturbo pu\u00f2 manifestarsi in particolari luoghi o contesti specifici, oppure durante specifici comportamenti che richiedono una performance (ad esempio parlare in pubblico) e in cui emerge la paura del giudizio altrui o il timore di potersi comportare in maniera imbarazzante ed umiliante (come l'arrossire). L'ansia collegata al disturbo d'ansia sociale \u00e8 forte e genera profondo disagio e di sofferenza in chi la sperimenta e non va confusa con la vergogna. Il disturbo \u00e8 inserito all'interno del capitolo dei disturbi d'ansia del DSM-5. La fobia spinge il soggetto ad evitare situazioni spiacevoli, alimentando il disagio attraverso strategie disfunzionali di evitamento.\nDescrizione.\nIl disturbo d'ansia sociale insorge solitamente nell'infanzia o nell'adolescenza, raramente dopo i 30 anni. Si caratterizza per una paura marcata e persistente nell'affrontare diverse situazioni sociali o prestazionali, nell'interazione con gli altri o anche semplicemente nell'essere osservati in qualche situazione, tutto ci\u00f2 fino al punto da interferire in maniera decisa sulla vita giornaliera. \u00c8 una sorta di \u201cvergogna del proprio essere\u201d in pubblico, accompagnata dalla paura di rivelare agli altri i propri sintomi di ansia, ad esempio tremando, balbettando, arrossendo in viso o mostrandosi impacciati nei movimenti. Le persone affette da questa patologia comprendono quanto le loro paure sono esagerate o irrazionali ma, nonostante ci\u00f2, non riescono in alcun modo a controllarle e sperimentano una enorme apprensione nell'affrontare le situazioni sociali temute.\nA differenza della semplice timidezza, nella fobia sociale l'ansia tende ad essere anticipatoria manifestandosi anche molto tempo prima delle situazioni temute. A causa di questo i pazienti tendono ad isolarsi socialmente e giungono cos\u00ec ad adottare un comportamento di evitamento, tipico delle sindromi fobiche. L'evitamento tende a cronicizzare il disturbo poich\u00e9 riduce il livello di autostima e alimenta i sentimenti di inferiorit\u00e0 e di inadeguatezza. \u00c8 anche importante notare che le persone che manifestano precocemente la fobia sociale sono svantaggiate: l'evitamento delle situazioni sociali rende arduo vivere numerose ed utili esperienze che contribuiscono alla maturit\u00e0 sociale e relazionale.\nLa fobia sociale interferisce con le relazioni interpersonali, con gli studi scolastici e con il lavoro: chi ne soffre spesso ha scarse amicizie e inoltre sceglie, per quanto possibile, attivit\u00e0 lavorative che prevedono una scarsa interazione con altre persone (che talvolta pu\u00f2 essere tuttavia accettata da alcuni fobici se si tratta di pochi individui o quando si \u00e8 in posizione di superiorit\u00e0 professionale). Sono frequenti le comorbilit\u00e0 con la depressione, il disturbo da attacchi di panico, il disturbo ossessivo-compulsivo, il disturbo evitante di personalit\u00e0, il disturbo schizotipico di personalit\u00e0, la sindrome di Asperger e l'abuso di alcolici e altre sostanze psicotrope (nel vano tentativo di auto-curare il disturbo alleviando l'ansia sociale, ma col rischio di sviluppare una tossicodipendenza).\nSintomi.\nI sintomi della fobia sociale, sperimentati dai soggetti nelle varie situazioni sociali, sono per lo pi\u00f9 i seguenti:\n\u00c8 importante ricordare che gli individui affetti da fobia sociale spesso riconoscono perfettamente quando le loro paure sono esagerate, eccessive o irrazionali, ma non riescono comunque a gestire le situazioni sociali.\nSituazioni temute.\nLe situazioni sociali in cui le persone affette da questa patologia possono mostrare maggiormente i propri sintomi sono le seguenti, anche se comunque esse possono variare anche notevolmente da soggetto a soggetto:\nLa fobia sociale pu\u00f2 essere definita \"generalizzata\" se le paure vengono sperimentate nella quasi totalit\u00e0 delle situazioni sociali, mentre pu\u00f2 essere definita \"specifica\" se l'ansiet\u00e0 viene sperimentata solo in determinate situazioni sociali, che possono variare da soggetto a soggetto. Per parlare di fobia sociale, comunque, queste devono includere la maggior parte delle interazioni sociali pi\u00f9 comuni. In alcune persone la fobia sociale pu\u00f2 essere indirizzata in modo particolare e con elevatissima intensit\u00e0 nei confronti di persone del sesso che li attrae.\nTerapie sociali.\nIl soggetto in genere si sente escluso dalle altre persone, che a suo parere lo reputano inaffidabile, incompetente e inferiore, anche se non \u00e8 cos\u00ec. Il sociofobico tende a instaurare rapporti con altri suoi coetanei che purtroppo non vanno a buon fine, dato che il sociofobico non \u00e8 in grado di completare. Per aiutare un sociofobico, oltre a ricorrere a qualche terapia medico-psicologica, si possono mettere in atto delle \"terapie sociali\". Anche se il soggetto \u00e8 sociofobico, non \u00e8 escluso che abbia uno o pi\u00f9 amici che secondo lui non sono come gli altri, persone di cui ci si pu\u00f2 fidare o che non giudicano, magari perch\u00e9 la persona affetta da sociofobia ha passato particolari situazioni con queste persone. Proprio queste persone possono aiutare la persona con fobie sociali, in quanto in grado di ottenere attenzione dal sociofobico. \nSovramedicalizzazione.\nQuesta situazione clinica \u00e8 ritenuta oggetto di fenomeni di sovramedicalizzazione, per una strategia di disease mongering, e possibile oggetto di prevenzione quaternaria. In particolare un episodio riferito a questa patologia di disease mongering riguarda la Roche nel 1997 nella promozione del suo antidepressivo Aurorix (moclobemide). Sovrastimando l'incidenza della forma psicologica e rendendola malattia con il consenso di autorevoli clinici e medici di medicina generale, il Marketing della Roche \u00e8 riuscito a far diventare la fobia sociale (timidezza eccessiva) come una entit\u00e0 clinica distinta rendendo ineluttabile il trattamento con il proprio farmaco.\nSecondo Moynihan R.\u00ab ... la medicalizzazione del disagio umano sembra non avere limiti\u00bb.\nPossibili cause.\nLa ricerca scientifica non \u00e8 ancora riuscita a dimostrare con esattezza le cause che portano all'insorgere di questa patologia: sembra concorrano sia fattori familiari e sociali, sia tratti ereditari.\nCi\u00f2 che potrebbe essere ereditato \u00e8 una eccessiva reattivit\u00e0 dei centri cerebrali che regolano i sistemi di allarme dell'organismo, quelli che normalmente entrano in gioco quando si verificano situazioni improvvise e minacciose per la sopravvivenza: da alcune ricerche condotte negli Stati Uniti pare che la corteccia mediale prefrontale e l'amigdala possano essere implicate nello sviluppo e nel mantenimento della fobia sociale generalizzata.\nD'altra parte per\u00f2 alcuni studi condotti su gemelli monozigoti separati alla nascita, hanno dimostrato che la componente genetica dell'ansia sociale si attesta al massimo al 50% dell'ereditabilit\u00e0 totale e che la restante met\u00e0 \u00e8 determinata dall'ambiente in cui si vive. Questo dato dimostra il carattere non ereditario della fobia sociale. \u00c8 pi\u00f9 probabile che ci sia una certa familiarit\u00e0 ma mancano dati in merito.\nSecondo teorie di tipo psicodinamico sembrerebbe che a volte le persone con fobia sociale, in et\u00e0 infantile, hanno subito il rifiuto o la persecuzione \u201cinvolontaria\u201d da parte di uno o di entrambi i genitori oppure modelli educativi iperprotettivi o troppo autoritari, elementi questi che potrebbero avere condizionato negativamente la loro autostima, anche per tutto il resto della vita. La successiva emarginazione durante la prima adolescenza potrebbe pure avere contribuito alla cronicizzazione del disturbo. Le ipotesi eziopatogenetiche sono fortemente condizionate dal modello teorico di riferimento. Modelli teorici pi\u00f9 moderni, come la teoria emotocognitiva, suggeriscono di considerare la causa della fobia sociale come agente nei processi di organizzazione psicofisiologica agenti nel qui-e-ora. Sarebbero infatti i modelli di risposta organizzativa a determinare, di volta in volta, il mantenimento del disturbo.\nNella societ\u00e0, poi, i differenti modelli culturali possono condizionare l'espressivit\u00e0 della fobia sociale: ad esempio alcuni comportamenti possono essere accettati in certe societ\u00e0 e condannati in altre. Questo fattore sarebbe alla base della differente prevalenza del disturbo nei vari paesi.\nQuindi l'ambiente familiare e sociale in cui si vive potrebbe essere in grado di determinare o meno il verificarsi della fobia sociale, pur permanendo la predisposizione biologica nell'individuo.\nTerapie medico-psicologiche.\nPer cercare di contrastare la fobia sociale sono attualmente utilizzati differenti approcci, talvolta usati singolarmente, talvolta unitamente. Approcci come la psicoterapia, la terapia farmacologica, trattamenti naturali o, oggi molto utilizzati, interventi clinico-sanitari di tipo psicologico puro quali la riabilitazione funzionale (senza uso di psicofarmaci e senza psicoterapia). Tra i trattamenti pi\u00f9 utilizzati si pu\u00f2 notare la psicoterapia cognitivo-comportamentale, volta a modificare sia lo stile di pensiero che il comportamento. Questo tipo di psicoterapia pu\u00f2 essere eseguita anche in gruppo e spesso viene abbinata a psicofarmaci. Studi infatti suggeriscono che la combinazione tra psicoterapia e farmacoterapia sia una best-practice nel trattamento del disturbo d'ansia sociale\nPartendo dall'assunto che il paziente ha un assetto cognitivo improntato alla insicurezza e al timore del giudizio sociale, la psicoterapia si propone di fare riflettere il paziente sulle proprie idee mirando alla rimozione delle modalit\u00e0 di pensiero che alimentano la sua ansia sociale (ristrutturazione cognitiva).\nIl trattamento comportamentale provvede:\nLa terapia farmacologica \u00e8 attuata soprattutto con antidepressivi serotoninergici come Fluoxetina, Paroxetina e Sertralina. Pi\u00f9 raramente vengono utilizzati gli inibitori delle Monoamino ossidasi (RIMA e IMAO) come la Fenelzina e le Benzodiazepine come Alprazolam e Clonazepam. \nNel 2013 il NICE emana una Linea guida sulla Fobia sociale che ha tassi di prevalenza una tantum in Europa del 6,7% (range 3,9-13,7%), in essa vengono suggerite una serie di raccomandazioni.\nUn altro approccio \u00e8 ad esempio la psicoterapia breve strategica. L'approccio mira, con tecniche di suggestione, a modificare la percezione attraverso l'esperienza."}
{"id": "1315290", "revid": "1904508", "url": "https://it.wikipedia.org/wiki?curid=1315290", "title": "Hastings Lionel Ismay", "text": "Era figlio di Stanley Ismay, membro del Consiglio legislativo del Vicer\u00e9 dell'India, e di Beatrice Ellen.\nBiografia.\nCarriera militare.\nComp\u00ec i suoi studi a Sandhurst e lasci\u00f2 la scuola nel 1907 come sottotenente di cavalleria. Venne immediatamente inviato ad Ambala, in India. Nel 1908 fu inviato in Afghanistan a combattere i razziatori Mohmand e vi si distinse meritando l\"India General Service Medal\". Nel 1914 fu inviato nel Somaliland, entrando a far parte del \"Somaliland Camel Corps\", un corpo di cavalleria cammellata. Qui trascorse tutto il periodo della prima guerra mondiale a dar la caccia a Mohammed Abdullah Hassan, un ribelle somalo. Per la sua attivit\u00e0 in tale compito fu decorato con la medaglia del \"Distinguished Service Order\". Dopo un soggiorno di convalescenza a Londra, rientr\u00f2 in India, ove rimase fino al 1924. Rientr\u00f2 a Londra per frequentare la nuova scuola di guerra della RAF, il \"RAF Staff College\" di Andover. Terminati i corsi al college, fu assegnato al Comitato della difesa imperiale e prese parte ai lavori di quell'organizzazione quasi senza interruzioni dal 1926 al 1939.\nNel 1940 Winston Churchill lo chiam\u00f2 presso di s\u00e9 quale capo del segretariato militare del gabinetto di guerra, col grado di tenente generale nel 1942. Da allora Ismay fu per tutta la guerra il confidente del primo ministro, che accompagn\u00f2 anche alle conferenze di Casablanca e di Teheran.\nIn seguito, \u00e8 stato membro della camera dei Lord nel 1947, ministro del Commonwealth nel 1951 e, dal 1952 fino al 1957, primo segretario generale della NATO.\nVita privata.\nHastings Lionel Ismay conobbe Laura Kathleen Clegg durante un periodo di convalescenza a Londra nel 1920 e nel 1921 la spos\u00f2. La coppia ebbe tre figlie ma nessun figlio maschio, per cui il titolo nobiliare di Hastings Lionel Ismay si estinse con la sua morte."}
{"id": "1315300", "revid": "53669", "url": "https://it.wikipedia.org/wiki?curid=1315300", "title": "Sheri Moon Zombie", "text": ""}
{"id": "1315301", "revid": "122069198", "url": "https://it.wikipedia.org/wiki?curid=1315301", "title": "David Anders", "text": "Biografia.\nAttivo in campo cinematografico, televisivo e anche teatrale, \u00e8 noto per le sue interpretazioni, entrambe con accento inglese, di Julian Sark nella serie \"Alias\" e di Takezo Kensei in \"Heroes\". Ha interpretato il ruolo del Dr. Whale/Victor Frankestein in \"C'era una volta\" e di John Gilbert in \"The Vampire Diaries\". Dal 2015 interpreta lo zombie Blaine DeBeers nella serie della The CW \"iZombie\".\nDoppiatori italiani.\nNelle versioni in italiano dei suoi film, David Anders \u00e8 stato doppiato da:"}
{"id": "1315314", "revid": "38120", "url": "https://it.wikipedia.org/wiki?curid=1315314", "title": "Du Pont", "text": ""}
{"id": "1315315", "revid": "76963", "url": "https://it.wikipedia.org/wiki?curid=1315315", "title": "Louis Leterrier", "text": "Biografia.\nFiglio del regista Fran\u00e7ois Leterrier e della costumista Catherine Leterrier, \u00e8 batterista in una band giovanile, e apprende il mestiere in famiglia. In seguito studia Cinematografia alla Tisch School of the Arts della New York University. Nel 1997 lavora alla produzione di \"Alien - La clonazione\" e due anni dopo a \"Giovanna d'Arco\".\nNel 2002 ha un piccolo ruolo in \"Asterix e Obelix - Missione Cleopatra\", e contemporaneamente passa dietro la macchina da presa dirigendo \"The Transporter\", di cui tre anni dopo diriger\u00e0 il seguito: \"\".\nNel 2008 \u00e8 il regista de \"L'incredibile Hulk\", trasposizione dell'omonimo personaggio a fumetti pubblicato da Marvel Comics, e nel 2010 cura \"Scontro tra titani\", remake del film degli anni ottanta \"Scontro di titani\", di Desmond Davis.\nNell'aprile del 2012 inizia le riprese del film \"Now You See Me - I maghi del crimine\", apparso sul grande schermo in Italia nel luglio 2013."}
{"id": "1315320", "revid": "110157", "url": "https://it.wikipedia.org/wiki?curid=1315320", "title": "Disco Inferno (album The Trammps)", "text": "Disco Inferno \u00e8 il secondo album dei The Trammps, pubblicato nel 1976 per l'etichetta Atlantic Records; contiene la canzone \"Disco Inferno\", inserita nella colonna sonora de \"La febbre del sabato sera\"."}
{"id": "1315322", "revid": "34971", "url": "https://it.wikipedia.org/wiki?curid=1315322", "title": "Ventre di tonno", "text": "La ventre di tonno \u00e8 un piatto ligure tradizionale, inserito nell'elenco dei prodotti agroalimentari tradizionali italiani.\nCaratteristiche.\nViene definito \"ventre\" lo stomaco del tonno rosso, che viene essiccato. \u00c8 un prodotto di tonnara, utilizzato anche nella cucina trapanese."}
{"id": "1315329", "revid": "110157", "url": "https://it.wikipedia.org/wiki?curid=1315329", "title": "Where the Happy People Go", "text": "Where the Happy People Go \u00e8 il primo album dei The Trammps uscito per l'etichetta Atlantic Records nel 1976."}
{"id": "1315339", "revid": "663182", "url": "https://it.wikipedia.org/wiki?curid=1315339", "title": "Rub\u00e9n Oliva", "text": "Biografia.\nVive e lavora fra Italia e Argentina, ha lavorato o lavora a Radio Popolare, \"Il Giorno\", \"Il Secolo XIX\", \"La Repubblica\", Rai 3, \"Diario\" e, in Argentina: Canal 11 Telefe, Canal 7, America Tv, Canal 9. Come regista e film-maker ha realizzato decine di documentari."}
{"id": "1315344", "revid": "1573940", "url": "https://it.wikipedia.org/wiki?curid=1315344", "title": "Klaus Roeder", "text": "\u00c8 noto per essere stato membro, dal 1973 al 1974, della band di musica elettronica tedesca dei Kraftwerk in qualit\u00e0 di violinista e chitarrista. Con i Kraftwerk, Roeder registrer\u00e0 l'album \"Autobahn\" per poi abbandonare la band prima ancora che venissero terminate le registrazioni dell'album. In precedenza aveva militato come chitarrista in una band free jazz chiamata \"Synthesis\"."}
{"id": "1315350", "revid": "110157", "url": "https://it.wikipedia.org/wiki?curid=1315350", "title": "Parco Colonnetti", "text": "Il Parco Colonnetti \u00e8 un parco della citt\u00e0 di Torino di 385.800\u00a0m\u00b2, situato presso il quartiere Mirafiori Sud, nell'estrema periferia sud cittadina. Assieme agli adiacenti Parco Sangone e parco Piemonte, pi\u00f9 il parco Boschetto di Nichelino, formano un'area verde periferica pressoch\u00e9 contigua di oltre 600.000 metri quadrati. Il parco fu intitolato all'ingegnere e matematico torinese Gustavo Colonnetti.\nStoria.\nIl parco sorse sui terreni dell'ex aeroporto di Torino-Mirafiori, operativo dal 1911 fino al secondo dopoguerra, quindi abbandonato in favore prima dell'aeroporto di corso Marche e, nei primi anni cinquanta, dell'aeroporto di Caselle.\nNegli anni settanta e ottanta fu in situazione particolarmente degradata, come molte delle zone urbane del quartiere. In seguito, l'area verde fu destinata a parco cittadino, e lentamente riqualificata. Oggi si presenta completamente ristrutturato e dotato di percorsi interni, aree gioco per bambini, un percorso ginnico, fontane e una vasta area di sviluppo naturalistico in cui prolifica la fauna locale.\nIl CUS Torino ha qui i suoi impianti sportivi principali, inclusi una pista di atletica e un campo di pratica per il golf. Nel 2011 sono state inaugurate, sul lato di via Artom ang. via Panetti, la \"Locanda nel Parco\" e la \"Casa del Parco\", riferimento socioculturale e di aggregazione del quartiere."}
{"id": "1315353", "revid": "827882", "url": "https://it.wikipedia.org/wiki?curid=1315353", "title": "Raymond Duchamp-Villon", "text": "Biografia.\nDal 1894 studi\u00f2 medicina all'Universit\u00e0 di Parigi fino a quando nel 1898 una grave malattia lo costrinse ad abbandonare gli studi; decise in quel periodo di dedicarsi seriamente alla scultura che fino ad allora aveva praticato solamente per diletto.\nNel 1902 esord\u00ec esponendo le sue opere al \"Salon de la Soci\u00e9t\u00e9 Nationale des Beaux-Arts\" della capitale. Nel 1903, dopo aver proposto le sue nuove ricerche nello stesso Salon, si trasfer\u00ec a Neuilly-sur-Seine.\nNel 1905 partecip\u00f2 per la prima volta al \"Salon d'Automne\" di Parigi e successivamente, con il fratello Villon, espose a Rouen. In quello stesso anno i due fratelli si stabilirono a Puteaux.\nDal 1907 fece parte della giuria per la scultura alle esposizioni annuali del \"Salon d'Automne\" e la sua presenza fu determinante nel promuovere l'arte cubista. Con i fratelli Marcel e Jacques diede vita al gruppo di artisti e critici che prese nome dal luogo delle riunioni settimanali, il Gruppo di Puteaux.\nDal 1911 riprese ad esporre e le sue opere furono presentate alla \"Galerie de l'Art Contemporain\" di Parigi, alla mostra al \"Salon de la Section d'Or\" organizzata dai fratelli presso la \"Galerie de la Bo\u00e9tie\", sempre a Parigi (1912), all'Armory Show di New York (1913), alla galleria \"S.V.U. M\u00e1nes\" di Praga e alla galleria \"Der Sturm\" di Berlino (1914).\nDurante la prima guerra mondiale fu arruolato in funzione di medico militare, ma trov\u00f2 il tempo di dedicarsi alla sua grande scultura: \"Il cavallo\".\nNel 1916 si ammal\u00f2 di febbri tifoidee e due anni dopo mor\u00ec all'ospedale di Cannes."}
{"id": "1315354", "revid": "767487", "url": "https://it.wikipedia.org/wiki?curid=1315354", "title": "Mirror of Madness", "text": "Mirror of Madness \u00e8 il secondo full-length della band melodic death metal Norther.\nLa versione giapponese di questo album contiene le tracce bonus \"Frozen Sky\" e \"Smash\" (The Offspring cover), mentre la versione statunitense contiene il video del singolo \"Mirror of Madness\"."}
{"id": "1315357", "revid": "1305772", "url": "https://it.wikipedia.org/wiki?curid=1315357", "title": "ISAS", "text": "ISAS \u00e8 un acronimo che pu\u00f2 indicare:"}
{"id": "1315360", "revid": "1876278", "url": "https://it.wikipedia.org/wiki?curid=1315360", "title": "Terenzio di Luni", "text": "Fu il sesto vescovo della diocesi di Luni ed \u00e8 venerato come santo dalla Chiesa cattolica.\nAgiografia.\nSvariate leggende fanno del vescovo Terenzio un presule scozzese, trucidato dai predoni presso Avenza, da cui il suo corpo miracolosamente sarebbe arrivato nella chiesa che prende il suo nome presso San Terenzo ai Monti, edificata dal \"vir devotus\" Trasuald, longobardo, tra il 728 e il 729. \n&lt;br&gt;In realt\u00e0 questo racconto confonde tra loro la vera vicenda del vescovo san Ceccardo, ucciso dai Vichinghi di Hastein un secolo dopo, e quella del vescovo Terenzio che venne martirizzato probabilmente per aver cercato di convertire i numerosi longobardi ariani stanziati tra i monti della Lunigiana e dove, in effetti, il suo culto comparve tra la fine del VII secolo e l'inizio di quello successivo, manifestandosi con il proliferare di chiese e pievi a lui dedicate, che da questa zona raggiungevano la Garfagnana. \nSecondo la Diocesi del luogo, pertanto, Terenzio sarebbe stato \"originario del territorio, perch\u00e9 i Terenzi sono una famiglia romana di\nLuni. Il suo nome \u00e8 citato in un'epistola di Papa Pelagio I indirizzata ai Vescovi della Tuscia annonaria\".\nCulto.\nProbabilmente il suo corpo fu trasportato intorno al IX secolo da qualche chiesa presso Avenza, dove si trovava in origine, nella gi\u00e0 citata chiesa di San Terenzo ai Monti, per preservarlo dalle scorrerie e dalle profanazioni musulmane. Per lo stesso motivo le sue spoglie verranno poi spostate a Reggio Emilia dopo essere state rinvenute, nel 1673, durante i lavori per la ricostruzione della chiesa gravemente danneggiata da un terremoto.\nOggi le sue ossa riposano nell'altare maggiore della chiesa a lui dedicata in San Terenzo Monti (Fivizzano) all'interno di una teca in argento costruita in Fivizzano nel 1852 da Michele Bertoli ed il figlio Teofilo; orefici, bigiottieri, gioiellieri, argentieri, cesellatori e incisori fiorentini.\nLa sua memoria liturgica viene celebrata il 15 luglio."}
{"id": "1315361", "revid": "1573940", "url": "https://it.wikipedia.org/wiki?curid=1315361", "title": "Ceccardo di Luni", "text": "Fu vescovo della diocesi di Luni ed \u00e8 venerato come santo dalla Chiesa cattolica.\nAgiografia.\nRedasse un \"breve commemorationis\" dell'episcopato di Petroaldo (816?-826?); in questo documento, da chierico, si firma come \"Sicheradus Silitraldi\". Il nome ne indica la probabile origine da famiglia bizantina. \n&lt;br&gt;Ceccardo sub\u00ec il martirio da vescovo quando i Vichinghi di Hastein conquistarono Luni nell'860. Secondo altre tradizioni avrebbe invece subito il martirio a Carrara o ad Avenza intorno al 600 o nell'895, ma tali notizie sono tutte senza fondamento.\nCulto.\nNel luogo indicato dalle leggende \u00e8 sorta, almeno a partire dal XIV secolo, la chiesa di San Ceccardo ad Acquas, contenente una piccola fonte scaturita dove avrebbe toccato terra il primo fiotto di sangue del martire (leggenda simile \u00e8 alla base del monastero delle Tre Fontane a Roma). \n&lt;br&gt;Il suo corpo \u00e8 custodito nel Duomo di Carrara e ha subito almeno cinque ricognizioni: nel 1599 durante l'episcopato di Giovanni Battista Salvago, nel 1625, nel 1782 e nel 1949, durante l'episcopato di Carlo Boiardi, vescovo di Apuania. \nL'ultima ricognizione \u00e8 stata effettuata alla fine degli anni 90 del novecento.\nIl culto di San Ceccardo vescovo e martire fu fortemente promosso da parte dei Canonici regolari di San Frediano di Lucca, che ebbero la cura del Duomo fino ai tre quarti del XVIII sec.; dopo questa data, per provvedimento della duchessa di Modena, la chiesa pass\u00f2 al clero diocesano, con diritto, da parte della Comunit\u00e0 di Carrara, di proporne la nomina del priore.\n&lt;br&gt;Questa attivit\u00e0 di propaganda faceva parte di una mirata azione di pressione da parte dei succitati canonici, volta al riconoscimento della giurisdizione \"nullius diocesis\" della chiesa stessa.\n\u00c8 assolutamente da escludere, allo stato attuale delle fonti documentarie, che ci\u00f2 sia stato mai realizzato.\nTuttavia questo nulla toglie alla forte devozione della cittadinanza fin dai tempi pi\u00f9 remoti e al valore della testimonianza di fede e di evangelizzazione (\"usque ad sanguinis effusionem\") di San Ceccardo - a cui la tradizione attribuisce numerosi miracolosi interventi - e da parte dei suoi predecessori nella carica di vescovo di Luni, verso le popolazioni della campagna lunense, ancora fortemente suggestionate dal paganesimo pre-romano, politeismo, animismo e dalla stregoneria rurale.\nLa solennit\u00e0 di San Ceccardo, patrono della citt\u00e0, del comune e del vicariato di Carrara, ricorre il 16 giugno."}
{"id": "1315362", "revid": "767487", "url": "https://it.wikipedia.org/wiki?curid=1315362", "title": "Faudel", "text": "Ha avuto molto successo con canzoni come \"Tellement je t'aime\" (\"Ti amo tanto\"), \"Ne me quitte pas\" (\"Non mi lasciare\") o \"Main dans la main\" (\"Mano nella mano\"). Ha recitato in numerosi film francesi come \"Le battement d'ailes du papillon\" (\"Il battito d'ali della farfalla\") o \"Bab el Web\".\nBiografia.\nDa ragazzo ha vissuto in un ambiente molto vicino alla musica. Infatti, sua nonna faceva parte di un gruppo femminile di musica tradizionale algerina che suonava durante matrimoni ed altre cerimonie. Quindi, nella sua adolescenza cantava successi di musica ra\u00ef in discoteche della periferia parigina.\nAll'et\u00e0 di 13 anni, incontr\u00f2 il chitarrista Mohamed Mestar chi si incaric\u00f2 di aiutarlo nella sua carriera. Grazie a lui, il ragazzo ha potuto suonare nelle seconde parti di concerti di artisti importanti della scena parigina come il cantante di rap MC Solaar o Khaled, la grandissima star di musica ra\u00ef.\nIn un certo senso Faudel \u00e8 come se fosse il successore naturale di Khaled nella musica ra\u00ef.\nNel maggio del 2017, tramite il suo account Instagram, Faudel annuncia la prossima uscita di un nuovo album di venti canzoni, registrato in collaborazione con RedOne, incluso il singolo \"All Day, All Night\", presentato a giugno 2017. Il singolo \"All Day, All Night\" \u00e8 stato distribuito il 26 aprile 2018."}
{"id": "1315371", "revid": "174852", "url": "https://it.wikipedia.org/wiki?curid=1315371", "title": "Puntillismo", "text": ""}
{"id": "1315373", "revid": "729019", "url": "https://it.wikipedia.org/wiki?curid=1315373", "title": "Derby (azienda)", "text": "La Derby \u00e8 stata una casa automobilistica francese attiva dal 1921 al 1936.\nStoria.\nDelle origini di questa piccola ma gloriosa (almeno in Francia) Casa automobilistica si sa poco, tranne il fatto che \u00e8 nata nel 1921.\nI suoi primi modelli erano autocicli che di fatto si trovavano a concorrere commercialmente con le Amilcar. Il primissimo, in particolare, montava un motore motociclistico bicilindrico a V addirittura di provenienza statunitense. In seguito, tale motore sarebbe stato sostituito da un'unit\u00e0 da 900 cm\u00b3 prodotta in Francia dalla \"Chapuis-Dornier\". Caratteristica dei primi modelli Derby era l'estrema semplicit\u00e0 progettuale e costruttiva, che permetteva di abbattere i costi di produzione. Tale semplicit\u00e0 si riscontrava per esempio nell'assenza del differenziale in corrispondenza del retrotreno (le Derby, come tutte le altre vetture degli anni venti, erano a trazione posteriore) e nel cambio a 3 marce.\nAL loro debutto, le Derby riscossero quindi un successo pi\u00f9 che buono, a tal punto da permettere alla Casa automobilistica di aprire una filiale in Italia, dove le Derby venivano assemblate su licenza con il nome di Fadin.\nPi\u00f9 tardi, per\u00f2, i modelli che seguirono si fecero via via sempre pi\u00f9 sofisticati, complice anche l'attivit\u00e0 agonistica che esigeva via via soluzioni tecniche sempre pi\u00f9 efficaci ed elaborate.\nA proposito della carriera agonistica della Derby, anche nella breve parentesi italiana, i suoi modelli seppero rivaleggiare a testa alta con le sportive italiane di fascia medio-bassa dell'epoca, tra le quali la Fiat 509 S.\nNel 1927, per\u00f2, la Derby interruppe la produzione per il mercato italiano e la sua fama torn\u00f2 ad essere relegata ai confini francesi.\nNon solo in Italia, ma anche in Inghilterra le Derby furono prodotte su licenza, in questo caso con il marchio \"Vernon-Derby\".\nLa sua attivit\u00e0 sportiva non si ferm\u00f2 e fu nel 1930 che la Derby riusc\u00ec in un'impresa mai tentata fino a quel momento e probabilmente mai pensata: far conoscere a tutti una delle prime donne pilota, il cui nome era \"Gwenda Stewart\", la quale riusc\u00ec a battere alcuni record di velocit\u00e0 a bordo di una Miller, un modello Derby per uso agonistico. \nQuesta giovane pilota rimase sulla cresta dell'onda fino al 1934.\nMa nel frattempo, anche la normale produzione di serie non si ferm\u00f2 e videro la luce anche dei modelli Derby con motore a 6 cilindri.\nNel 1932, cominciarono a vedersi anche modelli decisamente innovativi, come la L2, una vettura di fascia medio-bassa dotata nientemeno che di trazione anteriore, prima ancora della nascita della famosa Traction Avant della Citro\u00ebn. Stessa soluzione tecnica fu usata anche sulla L8 del 1933, una vettura con motore ad 8 cilindri da 2 litri, una delle pi\u00f9 interessanti e riuscite vetture del marchio francese. In listino, tra questi due modelli stava la 4ED con motore da 1.5 litri.\nLa Derby chiuse i battenti nel 1936."}
{"id": "1315381", "revid": "186563", "url": "https://it.wikipedia.org/wiki?curid=1315381", "title": "NiMH", "text": ""}
{"id": "1315385", "revid": "599013", "url": "https://it.wikipedia.org/wiki?curid=1315385", "title": "Sabina Florian", "text": "Carriera.\nDopo le giovanili nella nativa Caldaro, passa all'HC Eagles Bolzano. Con le biancorosse ha vinto 5 scudetti: 1997-98, 1998-99, 1999-00, 2003-04, 2005-06. Ha poi militato per tre stagioni (2004-05, 2006-07 e 2007-08) nella massima serie tedesca, la \"Eishockey-Bundesliga\", nelle file dell'SC Riessersee di Garmisch-Partenkirchen.\nNel 2007 si \u00e8 trasferita in Val Pusteria. Qui si allenava a Dobbiaco con la locale compagine dei Mammuts, pur continuando la sua attivit\u00e0 agonistica con il Riessersee. Quando, nel 2010 la sezione femminile del Riessersee divenne indipendente con il nome di SC Garmisch-Partenkirchen, la Florian vi gioc\u00f2 per una stagione.\nNel 2011 \u00e8 passata alle Bergkamener B\u00e4ren, sempre nella massima serie femminile.\nIn nazionale ha esordito il 19 marzo 1999 ed ha giocato 73 incontri mettendo a segno 56 reti e 28 assist. \u00c8 stata la prima giocatrice italiana a mettere a segno una rete nella partita contro la a ."}
{"id": "1315391", "revid": "222571", "url": "https://it.wikipedia.org/wiki?curid=1315391", "title": "Mecsek", "text": "I monti Mecsek (serbo e croato: \"Me\u010dek\" o \"\u041c\u0435\u0447\u0435\u043a\"; tedesco \"Metscheck\") sono dei rilievi non molto alti dell'Ungheria meridionale. Si trovano nella provincia di Baranya e parzialmente in quella di Tolna, a nord della citt\u00e0 di P\u00e9cs.\nLa cima pi\u00f9 alta \u00e8 il Monte Zeng\u0151 (letteralmente significa \"risonante\"), che ha una altezza di 682 metri s.l.m.\nGeografia.\nI monti Mecsek si trovano nel Transdanubio meridionale, e dominano la pianura della Drava inferiore e del Danubio. Pur non essendo alti, essi spiccano nettamente nel panorama piatto della Pianura Pannonica.\nEssi si sviluppano in direzione ovest-sud-ovest -&gt; est-nord-est per una lunghezza di circa 45\u00a0km con una larghezza che va dai 10 ai 15\u00a0km, ed occupano una superficie totale di circa 500\u00a0km\u00b2.\nI Mecsek sono divisi in due parti:\nTutta la zona dei Mecsek \u00e8 fittamente ricoperta di boschi. Il clima \u00e8 misto e presenta sia elementi del clima mediterraneo che di quello continentale. Il territorio ospita circa 20-30 specie di piante che sono sconosciute in altre parti del bacino carpatico.\nSui monti Mecsek sono presenti importanti giacimenti minerari di uranio e carbon fossile.\nI principali centri abitati della zona sono:\nTurismo.\nNel territorio dei monti Mecsek sono presenti tre aree naturali protette che attirano ogni anno migliaia di visitatori: l'area del Mecsek Orientale (9.347 ha) e le aree del Monte Jakab (223 ha) e la Valle Melegm\u00e1ny (720 ha) nei Mecsek occidentali. Un altro luogo di interesse turistico \u00e8 la Grotta di Abaliget."}
{"id": "1315397", "revid": "30445", "url": "https://it.wikipedia.org/wiki?curid=1315397", "title": "Monti Mecsek", "text": ""}
{"id": "1315399", "revid": "339392", "url": "https://it.wikipedia.org/wiki?curid=1315399", "title": "Nazionale di basket degli Stati Uniti", "text": ""}
{"id": "1315403", "revid": "174852", "url": "https://it.wikipedia.org/wiki?curid=1315403", "title": "Nicolaus Lenau", "text": ""}
{"id": "1315405", "revid": "599013", "url": "https://it.wikipedia.org/wiki?curid=1315405", "title": "Giochi de le Porte", "text": "I Giochi De Le Porte \u00e8 una rievocazione storica che si svolge a Gualdo Tadino, in provincia di Perugia, l'ultimo fine settimana di settembre di ogni anno.\nNei tre giorni del palio, la cittadina, situata nel cuore dell'Umbria, s'immerge interamente in un'atmosfera medievale, facendo rivivere l'antico palio di San Michele Arcangelo patrono della citt\u00e0.\nPer l'occasione, le vie si tingono dei colori delle quattro porte: San Benedetto (torre gialla in campo blu ), San Donato (torre gialla in campo bianco ), San Facondino (torre gialla in campo verde ) e San Martino (torre gialla in campo rosso ), le quali si contendono il Palio ed il privilegio di bruciare l'effigie della Bastola, la \"strega\", antica nemica di Gualdo, a cui \u00e8 stato attribuito il terribile incendio che distrusse la citt\u00e0.\nL'organizzazione in quartieri era gi\u00e0 evidenziata nel 1200, anche se non poteva ancora essere considerata una realt\u00e0 giuridica. In seguito, intorno alla met\u00e0 del XIII secolo la presenza dell'imperatore Federico II di Svevia, e di tutta la sua corte, fu determinante per la citt\u00e0 in quanto nel 1242 fece erigere una piccola cinta muraria, che racchiudeva tutta Gualdo per ricongiungersi alla Rocca Flea. Vi erano ben 5 torri di difesa e 4 porte di accesso: Porta San Facondino, Porta San Martino, Porta San Donato e Porta San Benedetto, la cui denominazione deriva dalla presenza di altrettante chiese extraurbane corrispondenti alle porte di accesso alla citt\u00e0 antica. Ben presto anche la citt\u00e0 si organizz\u00f2 in quartieri corrispondenti ognuno a ciascuna porta.\nStoria.\nIl palio sicuramente si richiama alle antiche giostre equestri che caratterizzavano le ricorrenze patronali che la citt\u00e0 di Gualdo celebrava l'8 maggio e il 29 settembre di ogni anno. Di questo antico Palio si ha notizia per la prima volta nel 1661, infatti il 25 marzo di tale anno il massimo Consiglio cittadino stabilisce con Decreto lo svolgimento della grande fiera dell'8 maggio della durata di otto giorni e che per tale periodo dovevano essere esonerate le tasse dai comuni con lo scopo di favorire il commercio locale. In un documento del 1665, redatto da Menchino da Sassoferrato, si testimonia ancora l'esistenza di un Palio della citt\u00e0 di Gualdo Tadino, ma la prima descrizione del suo svolgimento \u00e8 contenuta in un Decreto del Cardinal Legato in Gualdo, Antonio Chiocci del Monte che porta la data del 29 agosto 1669. In tale decreto si legge (dal testo di \"Storia Civile ed Ecclesiastica di Gualdo Tadino\" del Dr. Ruggiero Guerrieri): Ai precedenti Decreti il Cardinal Legato, ne faceva seguire un terzo, il 29 agosto 1669, comprendente le 4 seguenti rubriche:\nI. Premesso che la fiera indetta ogni anno in occasione della festa dell'apparizione di San Michele Arcangelo, durante otto giorni del mese di maggio, per antica consuetudine era esente dai comuni balzelli e pedaggi, si estendeva ora tale esenzione, similmente durante otto giorni anche a qualsiasi altra tassa imposta sulle carni, pesci di fiume, vini e gassose e simili commestibili, e ci\u00f2 affinch\u00e9 nelle taverne, alberghi ed ospizi, migliori condizioni si potessero fare ai forestieri, i quali affluirebbero cos\u00ec in maggior numero alla fiera stessa.\nII. Considerando che per la scarsezza del loro salario (quattro ducati di carlini e otto carlini ogni bimestre) il Gonfaloniere e i Priori che essendo in carica risiedevano permanentemente nel palazzo pubblico, erano costretti a farsi recare il vitto nel Palazzo stesso dalle proprie case con grande incomodo dei familiari, si concedeva ad essi un aumento di salario, affinch\u00e9 potessero tenere a loro disposizione un cuoco in detto palazzo. Per sopperire a questo aumento di salario, la somma occorrente si sarebbe provveduta in parte con proventi della bottega per vendita di carne che il comune possedeva nella piazza del Soprammuro ed in parte adibendovi la met\u00e0 della somma assegnata al Palio, che si usava correre nella festa di San Michele Arcangelo, l'altra met\u00e0 ai \"Balisterii et Scoppettereii\", che prendevano parte al palio stesso.\nIII. Per evitare che gli abusi commessi dai Pubblici Ufficiali del Comune, potessero restare impuniti come erasi gi\u00e0 verificato, si prescriveva che l'antica usanza di sottoporli a sindacato al termine delle loro funzioni, usanza che non era pi\u00f9 regolarmente eseguita, fosse con rigore ripristinata per tutti gli Ufficiali suddetti, fatta eccezione per il Luogotenente del Legato, che solo quest'ultimo poteva sindacare.\"\nDel Palio, che scomparve agli inizi del XVII secolo, non se ne ebbe pi\u00f9 memoria fino agli anni settanta, quando una pi\u00f9 attenta rilettura delle fonti storiche facilit\u00f2 la sua rievocazione in chiave moderna come sfida tra i quattro rioni cittadini la cui denominazione, Porta de S. Benedetto, Porta de S. Donato, Porta de S. Facondino e Porta de S. Martino deriva dalla presenza di altrettante chiese corrispondenti alle Porte di accesso alla citt\u00e0 antica.\nI giochi oggi.\nL'attuale manifestazione \"rinasce\" nel 1970 quando la Pro Tadino, affiancata da storici Gualdesi, decise di creare un evento che potesse dare lustro e interesse alla citt\u00e0.\nLa prima edizione venne fatta quasi per sbaglio, l'idea era buona, ma doveva essere studiata a fondo, magari inventando un elemento nuovo che potesse attirare l'attenzione dei visitatori, da qui l'idea geniale dei Gualdesi: il somaro. \nDopo quell'edizione, ci sono voluti sette anni di studi e di idee per rielaborare l'intera manifestazione; cos\u00ec, nel 1978 nascono gli attuali Giochi de le Porte.\nOrganizzazione attuale.\nI tre giorni di festa sono cos\u00ec organizzati:\nIl venerd\u00ec.\n\u00e8 la giornata inaugurale della manifestazione, sancita dalla lettura del proclama (Bando del Gonfaloniere) di apertura dei Giochi de le Porte e dedicata all'apertura delle quattro Taverne (locali caratteristici che nei tre giorni della festa offrono agli avventori vino e prelibate pietanze); un colorito corteo di vivandieri anima la piazza e accompagna le taverniere che, di l\u00ec a poco, saranno protagoniste dello scambio dei doni, un gesto simbolico di fratellanza tra le quattro Porte.\nLa serata si conclude con lo spettacolo dei tamburini delle quattro Porte ed infine con l'esibizione del Gruppo sbandieratori.\nIl sabato.\ninizia alle ore 14.00 con le prove in piazza dei frombolieri e degli arcieri, al termine il Gruppo Balestrieri Waldum si esibisce in una gara di tiro che stabilir\u00e0 quale balestriere avr\u00e0 l'onore di custudire e portare in corteo il palio (drappo dipinto per l'occasione da quotati artisti).\nNel tardo pomeriggio, si esibisce il gruppo dei \"Piccoli Alfieri\", il gruppo degli sbandieratori fino ai 14 anni d'et\u00e0.\n\u00c8 questo il giorno dedicato al lancio della sfida tra le quattro Porte, nonch\u00e9 il giorno del \"grande corteo\": 1000 figuranti delle quattro Porte, sfilano per le vie della citt\u00e0 in rigorose riproduzioni di abiti tardo medioevali, ognuna delle quali rievoca scene di vita ed allegorie medioevali. I quattro cortei confluiscono in Piazza Grande, dove ogni Priore legge il \"Bando\" con il quale lancia la sfida ai Priori delle Porte avversarie. Terminata la lettura, i cortei lasciano l'arengo maggiore, lasciando il posto a balli e canti.\nLa domenica.\nLa domenica \u00e8 la giornata del palio, il giorno dedicato ai veri \"Giochi\": inizia la mattina con la pesa dai carretti e con i sorteggi dell'ordine di gara. Alle 14.00 i cortei fanno il loro ingresso nell'arengo maggiore, dove i figuranti e gli spettatori attendono con trepidazione l'inizio delle gare che porteranno alla vittoria una delle quattro Porte, alla quale spetter\u00e0 l'onore di accendere il fuoco che brucer\u00e0 la Bastola, nemica giurata della citt\u00e0. A conclusione della giornata, avverr\u00e0 lo scambio dei fazzolettoni tra i quattro Priori e lo stendardo della porta vincitrice verr\u00e0 appeso, per tutto il mese di ottobre, al terrazzo del palazzo comunale.\nIl palio di San Michele Arcangelo.\nSono quattro le gare che dovranno essere disputate tra le porte: corsa con il carretto trainato dal somaro e guidata da auriga e frenatore, tiro con la fionda, tiro con l'arco e la spettacolare corsa del somaro a pelo (senza sella); in caso di spareggio sar\u00e0 quest'ultima gara a decretare il vincitore.\nLe gare.\n\u00c8 una corsa a cronometro lungo un percorso di 800 metri che si snoda in senso antiorario per le vie del centro storico, l'imprevedibilit\u00e0 dell'animale, rende\naffascinante ed incerta una gara che negli ultimi anni si \u00e8 giocata sul filo dei secondi. Il carretto deve avere un peso minimo di 160\u00a0kg, ed\nun diametro delle ruote compreso tra 85\u00a0cm e 96\u00a0cm, non sono ammesse ruote con cuscinetti di nessun genere.\nLa fionda non deve avere appoggi, segni e bilancieri. Dovranno essere colpiti e/o rotti n\u00ba 5 piatti di ceramica del diametro di 20\u00a0cm, posti a\n20 metri di distanza, sul quale \u00e8 raffigurato al centro un cuore rosso, il cuore della Bastola, antica strega nemica di Gualdo. Devono essere\nutilizzate come \"proiettili\" delle biglie sferiche di vetro o metallo. Il tempo massimo per effettuare la gara \u00e8 di 5 minuti. Alla fine della\ngara nel caso in cui due o pi\u00f9 giocolieri abbiano ottenuto lo stesso punteggio saranno effettuati tiri di spareggio. (dallo scorso anno \u00e8 nata a Gualdo Tadino, la federazione italiana Tiro con la Fionda)\nDeve essere utilizzato un arco monolitico, non deve avere appoggi, segni e stabilizzatori che possono essere utilizzati per facilitare il\ntiro. Dovranno essere scagliate n\u00ba 5 frecce su bersagli di 60\u00a0cm di diametro, costituiti da cerchi concentrici di diversi colori e di diverso\npunteggio: Giallo interno = 10 punti - Giallo esterno = 9 punti - Rosso = 7 punti - Blu = 5 punti - Nero = 3 punti - Bianco = 1 punto. I tiri\nverranno effettuati dalla distanza di 25\u00a0m, tempo massimo per effettuare la gara 5 minuti. Alla fine della gara nel caso in cui due o pi\u00f9\ngiocolieri abbiano ottenuto lo stesso punteggio saranno effettuati tiri ad oltranza con una sola freccia, finch\u00e9 un arciere non riporter\u00e0 un\npunteggio superiore.\nLa gara dovr\u00e0 essere disputata contemporaneamente dalle quattro porte. I fantini devono cavalcare il somaro senza l'utilizzo di nessun tipo di\nsella, lungo il percorso inverso della gara a carretto. Ogni fantino chiamato dal giudice di campo deve schierarsi sulla linea di partenza\ntenendo a capezza il somaro. Al via della gara i fantini dovranno salire in groppa al somaro ed iniziare la corsa. L'ordine di arrivo\nsar\u00e0 valutato sul somaro primo arrivato anche se privo di conducente. Tempo massimo per effettuare la gara 10 minuti.\nPalio di Primavera.\nDal 2010, ogni terza domenica di maggio, si corre il palio di Primavera, che vede impegnati ragazzi e bambini di et\u00e0 non superiore ai 14 anni, in sfide simili a quelle del palio di settembre.\nLe distanze di tiro sono ridotte e i piccoli somari, nella corsa a carretto attaccati a dei piccoli carretti, corrono all'interno della piazza in un piccolo \"anello\".\nAnche il sabato \u00e8 molto simile a quello del palio vero e proprio, con tanto di corteo storico e bandi di sfida dai piccoli \"priorini\"."}
{"id": "1315413", "revid": "300067", "url": "https://it.wikipedia.org/wiki?curid=1315413", "title": "Jaka Lakovi\u010d", "text": "Carriera.\nNella sua carriera ha giocato nello Slovan Lubiana e nel Krka Novo mesto, squadre slovene, e nel Panathinaikos. Con i greci ha militato per quattro stagioni, dal 2002 al 2006, vincendo quattro campionati nazionali e tre coppe di Grecia. Il 24 gennaio 2013 passa alla Felice Scandone Basket Avellino, venendo confermato per la stagione seguente."}
{"id": "1315414", "revid": "709565", "url": "https://it.wikipedia.org/wiki?curid=1315414", "title": "Shibboleth", "text": "Il termine shibb\u00f2leth indica una parola o espressione che, per la sua complessit\u00e0 fonologica \u00e8 molto difficile da pronunciare per chi parla un'altra lingua o un altro dialetto. Per questa ragione, la parola viene scelta come contrassegno per distinguersi dai parlanti di altre comunit\u00e0. Chi non \u00e8 capace di pronunciarla correttamente viene quindi riconosciuto come straniero. Esempio: la parola olandese \"Scheveningen\" (, ) molto difficile da pronunciare in modo corretto perfino per i vicini tedeschi.\nCaratteristiche.\nLa catena di suoni particolarmente ardua da articolare, ma solo per gli stranieri: infatti, uno \"shibboleth\" si distingue da uno scioglilingua, la cui pronuncia \u00e8 difficile per chiunque.\nNon \u00e8 raro che la difficolt\u00e0 sia dovuta a un gruppo consonantico particolarmente complesso.\nPu\u00f2 essere inoltre che il parlante di una determinata comunit\u00e0 linguistica sia totalmente all'oscuro del fatto di non saper pronunciare come si deve uno shibboleth straniero, ma ci\u00f2 non deve stupire: un particolare aspetto sociolinguistico del fenomeno sta nel fatto che un parlante non sempre ha la piena coscienza dell'effetto creato dalle sue parole sugli interlocutori.\nEtimologia ed esempi.\nLa parola originale ebraica significa in linea di massima 'spiga' anche se pu\u00f2 essere stato il nome di un fiume o di un torrente, a seconda delle fonti. La parola acquist\u00f2 la funzione di segno di riconoscimento (parola d'ordine) in base alla narrazione biblica secondo il Libro dei Giudici, : dopo un combattimento, i Galaaditi volevano impedire la fuga ai loro nemici sopravvissuti, gli Efraimiti. Questi ultimi, al momento di fuggire attraverso il fiume Giordano, dovevano quindi essere fermati e individuati come tali, anche se non sempre era evidente come riconoscerli. Si decise, dunque, di usare uno stratagemma: chi veniva fermato e negava di essere un efraimita, doveva dimostrare di saper pronunciare correttamente la parola \"shibboleth\". Siccome, nella loro parlata, gli efraimiti non erano in grado di pronunciare il suono [\u0283] (come l'iniziale dell'italiano \"sciarpa\"), il test veniva ritenuto efficace: chi sbagliava la pronuncia, dicendo qualcosa come \"sibbolet\", veniva infatti individuato e ucciso.\nPer la semplicit\u00e0 delle sue caratteristiche fonologiche, l'italiano non \u00e8 una lingua che si presta particolarmente al fenomeno degli shibboleth. Esistono, tuttavia, esempi paragonabili a quello biblico del fiume Giordano. Essi sono legati non tanto all'italiano, quanto invece alle diverse parlate locali. Si racconta, ad esempio, a mo' di aneddoto, che, durante la ribellione dei Vespri siciliani, gli abitanti dell'isola abbiano ucciso gli occupanti francesi che, interpellati, non sapessero pronunciare correttamente la parola siciliana \"ciciri\" (\"ceci\").\nSimilmente, il termine spagnolo \"perejil\" (\"prezzemolo\") fu usato come shibboleth per distinguere gli haitiani dai dominicani durante il massacro che da esso prese il nome.\nAltri progetti.\n (Antico Testamento, Giudici, capitolo 12)"}
{"id": "1315416", "revid": "156341", "url": "https://it.wikipedia.org/wiki?curid=1315416", "title": "Beno Udrih", "text": "Biografia.\nAnche il padre Silvio ha giocato a pallacanestro, come il fratello maggiore Samo.\n\u00c8 stato sposato dal 2011 al 2014 con Michelle Wiley.\nCaratteristiche tecniche.\nAlto 190 cm per 93 kg gioca come playmaker.\nCarriera di club.\nL'esplosione in patria.\n\u00c8 cresciuto nel Kovinotehna Polzela, con cui ha esordito nella seconda divisione slovena nel 1997. Nel 2000 \u00e8 stato nominato \"rookie\" dell'anno del campionato sloveno e nello stesso anno \u00e8 stato acquistato dall'Olimpia Lubiana. Con la principale squadra slovena, ha vinto due titoli sloveni, un titolo di Lega Adriatica e due Coppe di Slovenia.\nBiennio all'estero: Israele, Russia e parentesi in Italia (2002-2004).\nNel 2002 viene acquistato dal Maccabi Tel Aviv B.C., con cui vince il campionato israeliano e la Coppa d'Israele. La stagione 2003-04 \u00e8 decisamente meno fortunata: passa prima dal campionato russo, con la maglia dell'Avtodor Saratov, e poi da quello italiano, con l'Olimpia Milano. Nel Draft NBA 2004, per\u00f2, fu la 28\u00aa scelta dei San Antonio Spurs: Udrih inizi\u00f2 cos\u00ec la sua carriera nella NBA.\nNBA (2004-2017).\nSan Antonio Spurs e i titoli (2004-2007).\nAll'esordio negli Stati Uniti d'America, disputa una buona stagione e vince anche il titolo NBA. Dopo un buon primo anno, la sua seconda stagione \u00e8 stata non molto buona, prendendo decisioni sbagliate in alcune partite, motivo per il quale l'allenatore Gregg Popovich ha limitato la sua presenza in prima squadra, diventando di fatto il terzo playmaker della squadra. Anche nella terza stagione con gli Spurs, Udirh ha avuto un minutaggio molto limitato, anche se la franchigia texana ha regalato allo sloveno il suo secondo anello.\nSacramento Kings (2007-2011).\nIl 27 ottobre 2007, il giorno prima dell'inizio del campionato, venne girato ai Minnesota Timberwolves in cambio di una futura seconda scelta al Draft del 2008, ma Minnesota lo tagli\u00f2 immediatamente. Da svincolato firm\u00f2 il 1\u00ba novembre un contratto di un anno con i Sacramento Kings, in cerca di un playmaker in grado di sostituire l'infortunato Mike Bibby. Le buone prestazioni coi Kings gli fecero guadagnare un contratto di cinque anni a partire dal 1\u00ba luglio 2008.\nMilwaukee Bucks (2011-2013).\nIl 23 giugno 2011, giorno del draft NBA, Udrih fu coinvolto in uno scambio a tre squadre tra Sacramento Kings, Charlotte Bobcats e Milwaukee Bucks, approdando in quest'ultima franchigia.\nOrlando Magic (2013).\nIl 21 febbraio 2013, alla chiusura del mercato invernale, venne ceduto agli Orlando Magic insieme a Tobias Harris e Doron Lamb in cambio di J.J. Redick, Gustavo Ay\u00f3n e Ish Smith.\nNew York Knicks (2013-2014).\nL'8 agosto 2013 firm\u00f2 un contratto annuale con i New York Knicks. Dopo aver disputato 31 partite, il 24 febbraio 2014 venne tagliato.\nMemphis Grizzlies (2014-2015).\nIl 27 febbraio 2014 tre giorni dopo essere stato tagliato dai Knicks, firm\u00f2 con i Memphis Grizzlies.\nMiami Heat (2015-2016).\nL'11 novembre 2015 viene ceduto ai Miami Heat, insieme al compagno di squadra Jarnell Stokes, in cambio di Mario Chalmers e James Ennis. Il 25 febbraio 2016 si infortuna nel match perso dagli Heat 118-112 contro i Golden State Warriors.\nLa prognosi di Beno \u00e8 di tre mesi, quindi la stagione per lui \u00e8 finita, a meno che gli Heat non fossero andati molto avanti nei play-off perch\u00e9 in tal caso lui sarebbe rientrato per un'eventuale finale NBA (cosa che non avvenne in quanto gli Heat usciranno al secondo turno contro i Toronto Raptors). Allora il 1\u00ba marzo 2016 venne tagliato dagli Heat.\nUdrih poi rifirm\u00f2 coi Miami Heat nell'estate 2016. Tuttavia, poco prima della fine della \"pre-season\", il 23 ottobre venne tagliato dalla franchigia della Florida.\nDetroit Pistons (2016-2017).\nDue giorni dopo essere stato tagliato dai Miami Heat venne acquistato a sorpresa da FA dai Detroit Pistons, che tagliarono Ray McCallum per fargli spazio. In stagione trov\u00f2 spazio inizialmente a causa dell'infortunio di Reggie Jackson che fece s\u00ec che Udrih facesse la riserva del vice-Jackson, ovvero Ish Smith. Tuttavia, col ritorno di Jackson e a causa di alcuni infortuni Udrih non trov\u00f2 pi\u00f9 molto spazio tanto che in stagione gioc\u00f2 in totale solo 39 partite, in cui tenne di media 5,8 punti, 1,5 rimbalzi e 3,4 assist a partita. Verso il finale di stagione, i Pistons vollero tagliare Udrih e sostituirlo con Lorenzo Brown, ma non poterono in quanto non lo fecero entro la dead-line per tagliare i giocatori.\nDopo aver rifirmato con la franchigia del Michigan il 25 settembre 2017, venne tagliato (esattamente come l'anno precedente con le stesse dinamiche) il 14 ottobre a pochi giorni dall'inizio della stagione.\nRitorno in Europa (2017-2018).\nIl 24 dicembre 2017, dopo 13 anni in NBA (in cui collezion\u00f2 ben 831 presenze), torn\u00f2 a giocare in Europa firmando un contratto con lo Zalgiris Kaunas in Lituania valido fino alla fine della stagione. A fine stagione rimase free agent.\nNazionale.\nCon la nazionale slovena, ha preso parte a EuroBasket 2001 e ai Mondiali 2006.\nAllenatore.\nNel 2019-2020 \u00e8 assistente allenatore ai Westchester Knicks, nel 2020-2021 viene ingaggiato come allenatore per lo sviluppo dei giocatori dal New Orleans Pelicans."}
{"id": "1315418", "revid": "122500371", "url": "https://it.wikipedia.org/wiki?curid=1315418", "title": "Sofokl\u012bs Schortsianit\u012bs", "text": "Carriera.\nNato a Tiko, in Camerun, da padre greco e madre camerunese, Schortsianitis inizi\u00f2 fin da giovane a dedicarsi alla pallacanestro. Dotato di una corporatura notevole (2,06 m di altezza, e fino a 160\u00a0kg di peso) esord\u00ec nella squadra di basket della polisportiva Iraklis, nel ruolo di centro. Nel 2003 venne scelto nel secondo turno del draft NBA, ma non ha mai attraversato l'oceano per giocare nella squadra statunitense dei Los Angeles Clippers, .\nNel 2003 la Pallacanestro Cant\u00f9 lo mise sotto contratto per un anno, che per\u00f2 non venne rinnovato e Schortsianitis torn\u00f2 in Grecia nelle file dell'Aris Basketball Club.\nL'anno successivo entr\u00f2 a far parte del team dell'Olympiacos BC. Alla fine di questa stagione, venne convocato in nazionale, con cui disput\u00f2 i campionati mondiali FIBA del 2006 in Giappone. Durante tale competizione, al termine della quale la nazionale greca conquist\u00f2 la medaglia d'argento, Schortsianitis si distinse particolarmente nelle partite contro la Cina e contro la nazionale USA, che contribu\u00ec a eliminare dal torneo con una prestazione da 14 punti (85,7% di percentuale al tiro).\nNel 2009 ha vinto con la Nazionale la medaglia di bronzo agli Europei di Polonia 2009. In questa circostanza fu decisivo nella finale per il terzo posto segnando, 23 punti contro la Slovenia.\nA partire dal 2005 al 2010 ha giocato nell'Olympiacos Piraeus, ma la sua permanenza in questa squadra si \u00e8 alternata fra ottimi risultati e cronici problemi fisici che ne hanno limitato la continuit\u00e0 e la crescita come giocatore. Nel 2009 l'Olympiacos raggiunge le Final Four di Eurolega, e perde in semifinale, mentre l'anno successivo conquista l'accesso in finale ma viene sconfitto dal Barcellona.\nDal 2010 ha trascorso due stagioni nelle file del Maccabi Tel Aviv. Con la squadra israeliana il giocatore ritrova continuit\u00e0 di rendimento, nel 2011 disputa un'eccellente Eurolega con una media di 12 punti segnati a partita (viene premiato con la selezione di centro nel miglior quintetto della competizione) e porta la sua squadra fino alla finale europea, persa contro il Panathinaikos. L'anno successivo Schortianitis viene invece tormentato da infortuni al ginocchio, che gli impediranno anche in estate di giocare con la nazionale greca.\nDalla stagione 2012-13 viene ingaggiato dal Panathinaikos, venendo svincolato al termine della stessa. Ha fatto poi ritorno al Maccabi Tel Aviv\nAd agosto 2015, firma un contratto con la Stella Rossa di Belgrado, in Serbia, andando a sostituire il partente Boban Marjanovi\u0107.\nSoprannomi.\nPer la sua notevole stazza fisica, Sofokl\u012bs Schortsianit\u012bs viene spesso soprannominato \"\"Big Sofo\". Quando venne scelto dalla NBA si guadagn\u00f2 anche il soprannome di \"Baby Shaq\"\", a causa della sua somiglianza \u2013 per forza, aspetto e prestanza fisica \u2013 ad una versione \"in miniatura\" del celebre giocatore statunitense Shaquille O'Neal."}
{"id": "1315421", "revid": "1543377", "url": "https://it.wikipedia.org/wiki?curid=1315421", "title": "Primo\u017e Brezec", "text": "Carriera.\n\u00c8 stato scelto nel draft NBA 2000 come 27\u00ba dagli Indiana Pacers, che sono rimasti la sua squadra fino a quando, nel 2004, \u00e8 stato selezionato dagli Charlotte Bobcats al draft d'espansione organizzato per l'entrata nella lega della nuova franchigia dei Bobcats.\nLe prime due stagioni ai Bobcats sono state quelle di maggior successo nella carriera NBA dello sloveno, che ha chiuso con medie di 13 punti e 7,3 rimbalzi a partita nel 2005 e di 12,4 punti e 5,6 rimbalzi nel 2006; in particolare, gli enormi progressi compiuti dall'ultima stagione ad Indiana (+11,4 punti di media a partita) lo hanno portato al 4\u00ba posto nelle votazioni per il NBA Most Improved Player Award 2005.\nNel dicembre della stagione 2007-08, a seguito di un netto calo nel minutaggio e nel rendimento, \u00e8 stato ceduto ai Detroit Pistons. Pochi mesi dopo cambia di nuovo franchigia finendo ai Toronto Raptors in cambio di Juan Dixon.\nIl 20 luglio 2008 firma per la Lottomatica Roma, che lo svincola nel luglio 2009.\nNell'agosto 2009 ritorna negli Stati Uniti firmando con i Philadelphia 76ers, e a febbraio viene ceduto ai Milwaukee Bucks.\nDopo aver giocato poco sia a Phila che a Milwaukee, lasci\u00f2 nuovamente l'NBA dopo una sola stagione accasandosi al Krasnye Kryl'ja Samara in Russia.\nIl 2 settembre 2017, dopo 7 anni in giro per il mondo tra Russia, Kuwait, Cipro e Bahrein, annunci\u00f2 il proprio ritiro dall'attivit\u00e0 agonistica, diventando un talent scout dei Cleveland Cavaliers."}
{"id": "1315422", "revid": "300067", "url": "https://it.wikipedia.org/wiki?curid=1315422", "title": "Baby Shaq", "text": ""}
{"id": "1315425", "revid": "757396", "url": "https://it.wikipedia.org/wiki?curid=1315425", "title": "Jure Zdovc", "text": "Giocava come playmaker. Ha vinto la medaglia d'argento ai Giochi olimpici di Seul nel 1988 con la maglia della Nazionale jugoslava.\nCarriera.\nCresciuto nel Comet Slovenske Konjice, nel 1983 viene acquistato dall'Olimpia Lubiana, con cui rimane legato fino al 1991. Con la squadra jugoslava si mette in luce e viene chiamato pi\u00f9 volte in nazionale: partecipa ai Giochi olimpici di Seul, all'Europeo di Zagabria nel 1989, al Mondiale d'Argentina nel 1990 e all'Europeo nel 1991, vincendo sempre una medaglia.\nCon l'inizio delle guerre jugoslave, Zdovc passa alla Virtus Bologna, nel 1991-92. Con la squadra emiliana disputa 27 gare con 15,4 punti di media. Nel 1992 passa in Francia, con il Limoges. Nell'unica stagione che disputa con la squadra del Limosino, vince il campionato francese e la Coppa dei Campioni.\nNell'estate 1993 fa anche un provino con i New York Knicks, ma non viene ingaggiato. Torna cos\u00ec in Europa, per vestire la maglia dell'\u012arakl\u012bs per tre stagioni. Nel 1997 \u00e8 al Paris Basket e la stagione successiva gioca in Turchia con il Tofa\u015f Bursa. Nel 1998 torna a giocare in patria, nuovamente per l'Olimpia Lubiana, con cui rimane fino al 2002, con una breve parentesi al Panionios di Atene. Con gli sloveni vince un campionato, una Lega Adriatica e tre Coppe di Slovenia.\nChiude la sua carriera al termine della stagione 2002-03, divisa tra il Slovan Lubiana e lo Spalato, con cui vince anche il campionato croato."}
{"id": "1315432", "revid": "599013", "url": "https://it.wikipedia.org/wiki?curid=1315432", "title": "Goran Jurak", "text": "Giocava come ala grande.\nCarriera.\nHa preso parte all'All Star game sloveno dal 1999 al 2002.\n\u00c8 membro della nazionale slovena.\nHa giocato in Italia con Sicc Cucine Jesi (2004-05), Vertical Vision Cantu (2005-06) e Climamio Bologna (2007). Dal 2007 al 2008 \u00e8 un giocatore dello \u017dalgiris Kaunas. Nell'ottobre 2008 firma un accordo bimestrale con opzione per il resto della stagione con la Pallacanestro Biella, per sostituire l'infortunato Trent Plaisted.\nIl 28 luglio del 2010 l'Angelico Biella ufficializza il suo ingaggio. Nel 2013 passa allo Zlatorog La\u0161ko."}
{"id": "1315433", "revid": "94902", "url": "https://it.wikipedia.org/wiki?curid=1315433", "title": "Nazionale di basket della Grecia", "text": ""}
{"id": "1315435", "revid": "125863127", "url": "https://it.wikipedia.org/wiki?curid=1315435", "title": "Goran Dragi\u0107", "text": "Ha vinto il premio di NBA Most Improved Player nel 2014, nello stesso anno \u00e8 stato selezionato nell\u2019All-NBA Third Team e nel 2018 ha partecipato all\u2019NBA All-Star Game. Con la Nazionale slovena ha vinto il FIBA EuroBasket 2017, venendo nominato anche MVP del torneo.\nBiografia.\n\u00c8 fratello di Zoran Dragi\u0107, anch'egli cestista con cui ha giocato in NBA nei Phoenix Suns e nei Miami Heat nella stagione 2014-2015 oltre che in Nazionale, ma che al contrario di lui non ha vinto l'Europeo 2017.\nCaratteristiche tecniche.\nAlto 193\u00a0cm, gioca come playmaker, ma pu\u00f2 essere adattato anche al ruolo di guardia. \u00c8 bravo ad andare al ferro, a giocare in pick and roll e a tirare da 3 punti.\nCarriera.\nEsordi.\nCresciuto nell'Ilirija Ljubljana, con cui ha esordito nel campionato sloveno nel 2003, nel 2004 \u00e8 stato acquistato dallo Slovan Lubiana. Ha cos\u00ec potuto giocare nella \"Adriatic League\", con 27 presenze nella stagione dell'esordio e 26 nella seconda stagione.\nMurcia e Olimpia Lubiana.\nNel 2006-07 \u00e8 stato acquistato dal Tau Vitoria, ma \u00e8 rimasto allo Slovan finch\u00e9 un tribunale non gli ha permesso di giocare all'estero. Al suo arrivo in Spagna, \u00e8 stato girato in prestito al Polaris World Murcia, con cui ha disputato 27 partite con una media di 4,6 punti.\nNel 2007 ha giocato agli Europei in Spagna. Nello stesso anno torna in Slovenia, acquistato dall'Olimpia Lubiana.\nNBA (2008-).\nPhoenix Suns (2008-2011).\nNel 2008 Dragi\u0107 si dichiara eleggibile al draft NBA; il 26 giugno viene scelto al secondo giro con la 45\u00aa scelta assoluta dai San Antonio Spurs, che cedono immediatamente i suoi diritti ai Phoenix Suns in cambio dei diritti su Malik Hairston. Il 22 settembre 2008 i Suns, dopo aver raggiunto un accordo con il Tau Ceramica, lo firmano ufficialmente. Chiude la sua prima stagione in Arizona con 4,5 punti, 1,8 rimbalzi e 2 assist di media in poco pi\u00f9 di 13 minuti a partita.\nLa stagione successiva Dragi\u0107 \u00e8 impiegato stabilmente come riserva del playmaker titolare dei Suns Steve Nash, riuscendo comunque a disputare 80 partite con 7,9 punti, 3,0 assist e 1,8 rimbalzi in 18 minuti di media. Il 25 gennaio 2010, contro gli Utah Jazz, fa registrare un \"career high\" di 32 punti. Alla fine della stagione regolare si qualifica per la prima volta ai playoff: al secondo turno, in gara-3 contro gli Spurs, lo sloveno \u00e8 assoluto protagonista della vittoria dei Suns con 26 punti, 10/13 dal campo (5/5 da tre), tutto in meno di 18 minuti.\nHouston Rockets (2011-2012).\nIl 24 febbraio 2011 viene ceduto insieme ad una prima scelta protetta agli Houston Rockets in cambio di Aaron Brooks. L'11 aprile 2011, contro i Minnesota Timberwolves, realizza la sua prima tripla doppia con 11 punti, 11 assist e 11 rimbalzi in 45 minuti.\nDurante il lockout 2011-12 firma con il Caja Laboral, con cui gioca due partite.\nL'8 dicembre viene ceduto ai New Orleans Hornets in una trade che coinvolgeva anche i Los Angeles Lakers nel maxiscambio che avrebbe portato il playmaker Chris Paul a vestire proprio i colori dei Lakers, ma l'affare viene annullato poco dopo dal commissario NBA David Stern.\nAlla fine del lockout fa ritorno ai Rockets. Nella sua seconda stagione a Houston viene impiegato soprattutto come riserva di Kyle Lowry. Il 9 aprile 2012, lo sloveno viene nominato giocatore della settimana della Western Conference.\nRitorno ai Phoenix Suns (2012-2015).\nIl 19 luglio 2012, rimasto free agent, firma un contratto quadriennale a 30 milioni di dollari con i Phoenix Suns, facendo cos\u00ec ritorno in Arizona. Il 19 febbraio 2013 realizza un career-high di 18 assist che, uniti a 14 punti, aiuta i Suns a sconfiggere i Portland Trail Blazers. Il 24 marzo 2013 sfiora la tripla doppia realizzando 31 punti, 12 assist e 9 rimbalzi contro i Brooklyn Nets. Nonostante i suoi netti miglioramenti i Suns chiudono con un record di 25-57, mancando i playoff.\nDopo l'acquisizione di Eric Bledsoe dai Los Angeles Clippers, Dragi\u0107 viene spostato al ruolo di guardia in modo da essere messo in condizione di non dover continuamente distribuire assist ai compagni. Nella sua prima partita nel nuovo ruolo realizza 26 punti e 9 assist, aiutando la sua squadra a sconfiggere i Portland Trail Blazers. Il 27 novembre 2013 si rende protagonista di un'altra grande prestazione contro i Portland Trail Blazers contro il quale realizza una doppia doppia di 31 punti e 10 assist in cui i Suns hanno di nuovo vinto per 120-106. Il 2 gennaio 2014 realizza 33 punti nella sconfitta per 99-91 contro i Memphis Grizzlies. Il 3 febbraio 2014 viene nominato per la seconda volta in carriera giocatore della settimana della Western Conference. L'8 febbraio 2014 realizza, con soli 13 tiri tentati, un nuovo career-high di 34 punti. Il 23 febbraio 2014 realizza un nuovo career-high di 35 punti, insieme a 3 assist e 3 palle rubate contro gli Houston Rockets. Il 28 febbraio 2014 realizza il suo quarto career-high in meno di due mesi, realizzando 40 punti, insieme a 5 assist e 3 rimbalzi, contro i New Orleans Pelicans. \u00c8 diventato il primo giocatore dai tempi di Rod Strickland a realizzare tre career-high in punti nello stesso mese. \u00c8 inoltre diventato il sesto giocatore dopo il suo allenatore Jeff Hornacek, Dra\u017een Petrovi\u0107, Dirk Nowitzki, LeBron James e Kevin Durant a entrare a far parte del club 20-50-40, avendo una media di pi\u00f9 di 20 punti a partita, tirando con pi\u00f9 del 50% dal campo e con pi\u00f9 del 40% da tre punti. Grazie alla coppia formata da Dragi\u0107 e Bledsoe i Suns hanno lottato a lungo per i playoff, per poi perderli in favore dei Memphis Grizzlies. Il 23 aprile 2014 vince il premio Most Improved Player. Il 4 giugno 2014 viene inserito nell'All-NBA Third Team insieme a Damian Lillard, Paul George, LaMarcus Aldridge e Al Jefferson.\nIl 25 settembre 2014 viene raggiunto a Phoenix da suo fratello Zoran.\nMiami Heat (2015-2021).\nIl 19 febbraio 2015 viene ceduto insieme al fratello Zoran ai Miami Heat in una trade che ha coinvolto anche i New Orleans Pelicans. Debutta con la nuova maglia due giorni dopo, mettendo a referto 12 punti e 3 rimbalzi contro i New Orleans Pelicans. Con gli Heat \u00e8 sin da subito titolare nelle rotazioni del coach Erik Spoelstra, chiudendo la stagione con 16,6 punti e 5,3 assist di media a partita con la maglia degli Heat, che comunque hanno vissuto una stagione con 25 vittorie e 57 sconfitte rimanendo estromessi dai playoffs.\nIl 2 luglio 2015 rinnova il suo contratto con gli Heat, firmando un quinquennale da 90 milioni di dollari. Il 1\u00ba febbraio 2018 viene selezionato per giocare all'All Star Game al posto dell'infortunato Kevin Love. Nella stagione 2018-2019 subisce un infortunio al ginocchio in dicembre che, dopo averlo costretto a operarsi, lo tiene fuori fino a febbraio.\nToronto Raptors (2021-).\nIl 6 agosto 2021 viene ceduto ai Toronto Raptors.\nNazionale.\nTra il 2004 e il 2005 ha militato con le nazionali giovanili slovene, disputando gli Europei Under-20 in entrambi gli anni. Nell'Europeo under-20 del 2004 ha vinto la medaglia d'oro battendo per 66-61 in finale Israele.\nNel 2006 ha esordito nella nazionale slovena, con cui ha partecipato ai Mondiali 2006, senza scendere in campo ed ai Mondiali 2010 e 2014. Dragi\u0107 ha fatto parte anche della spedizione slovena agli europei del 2007, 2009, 2011, 2013 e 2017, edizione quest'ultima che viene vinta proprio dalla sua nazionale ed in cui viene nominato mvp del torneo. Al termine della manifestazione ha lasciato la nazionale slovena."}
{"id": "1315445", "revid": "599013", "url": "https://it.wikipedia.org/wiki?curid=1315445", "title": "Matja\u017e Smodi\u0161", "text": "Ha giocato da ala grande.\nCarriera.\nIl debutto nel Krka.\nMatjaz debutta nel 1994, appena quindicenne con il Krka Novo mesto, squadra in cui giocher\u00e0 fino al 2000. Durante la sua permanenza al Krka vince il campionato sloveno nel 2000, ed \u00e8 All-Star per 2 anni, nel 1999 e nel 2000.\nL'arrivo in Italia alla Virtus Bologna.\nNell'estate del 2000 viene acquistato dalla Virtus Bologna, con cui vince l'Eurolega, il campionato e la Coppa Italia gi\u00e0 al primo anno.\nLa stagione seguente vede il giovane talento sloveno sempre pi\u00f9 maturo e protagonista, al fianco dei vari fenomeni Gin\u00f3bili, Jari\u0107 e Rigaudeau. La Virtus raggiunge nuovamente la finale di Eurolega contro i greci del Panathinaikos, dove viene per\u00f2 sconfitta.\nL'ultimo anno in Virtus lo vede protagonista assoluto e leader della squadra, anche se in una stagione priva di trionfi.\nIl passaggio alla Fortitudo.\nL'esperienza in Virtus dura fino al 2003, dopodich\u00e9 passa all'altra squadra di Bologna, la Fortitudo. Gi\u00e0 dal primo anno si integra subito molto bene nel sistema della squadra di Jasmin Repe\u0161a, la quale raggiunge la finale di campionato, poi persa contro il Montepaschi Siena di Giacomo Galanda e David Vanterpool. Ma il traguardo pi\u00f9 importante raggiunto quell'anno dalla Fortitudo sono le \"Final four\" di Eurolega. Nella semifinale contro Siena, Smodi\u0161 risult\u00f2 decisivo per la vittoria dei biancobl\u00f9, con 14 punti, 4 rimbalzi e 2 assist ma nella finale contro il Maccabi Tel Aviv gioc\u00f2 una pessima partita come del resto tutta la squadra.\nLa stagione 2004-05, ancora con la casacca della Fortitudo, fu una grande conferma di Smodi\u0161 ad alti livelli nella sua esperienza italiana, infatti la Fortitudo quell'anno vinse il campionato, grazie al grande apporto dello sloveno.\nIn Russia, al CSKA Mosca.\nL'anno dopo il CSKA Mosca riesce ad accaparrarsi lo sloveno che va ad aggiungersi ad un roster di campioni come Theod\u014dros Papaloukas, Trajan Langdon, Tomas Van Den Spiegel e David Vanterpool, e quell'anno la squadra guidata da Ettore Messina riesce a vincere l'Eurolega, anche grazie alla superba partita di Smodi\u0161 nella semifinale contro il Barcellona: in quella partita Smodi\u0161 mise infatti a referto 17 punti e 12 rimbalzi.\nIl CSKA Mosca di Smodi\u0161 raggiunse la finale della massima competizione europea anche nel 2007 anche se perdette contro il Panathinaikos e nel 2008, anno in cui vinse battendo in finale il Maccabi Tel Aviv. Nel 2009 il CSKA \u00e8 tornato in finale ma viene battuto nuovamente dal Panathinaikos di Obradovi\u0107.\nIl Cedevita, il ritiro, il ritorno.\nIn seguito al rivoluzionamento del roster del CSKA, nell'estate del 2011 Smodi\u0161 decide di firmare con il Ko\u0161arka\u0161ki klub Cedevita Zagreb, con il quale vince la Coppa di Croazia nel 2012.\nAl termine della stagione il giocatore decide di ritirarsi a causa dei numerosi infortuni subiti. Nel novembre 2012 tuttavia decide di tornare al basket giocato, firmando ufficialmente con quel Krka Novo mesto in cui inizi\u00f2 la carriera. La sua prima partita stagionale \u00e8 stata disputata pochi mesi pi\u00f9 tardi, nel febbraio successivo.\nIl ritiro definitivo.\nAll'indomani della vittoria del campionato con il Krka, nel maggio 2013 dichiara ufficialmente il ritiro.\nNazionale.\nSmodi\u0161 \u00e8 stato un punto fisso della Nazionale slovena, con la quale ha disputato gli Europei del 1999, del 2001, del 2007 e del 2009."}
{"id": "1315446", "revid": "1714743", "url": "https://it.wikipedia.org/wiki?curid=1315446", "title": "Gonzalo di Ribagorza", "text": "Origine.\nSecondo il capitolo n\u00b0 XXXVI del libro XLVI della \"Espa\u00f1a sagrada. 46, De las santas iglesias de L\u00e9rida, Roda y Barbastro\", Gonzalo era il figlio terzogenito del re di Pamplona, conte d'Aragona, conte di Sobrarbe e Ribagorza, conte di Castiglia, Sancho III il Grande e di Munia, che, secondo la \"Chronica latina regum Castellae\", era figlia del conte indipendente di Castiglia, conte di Burgos, di Lantar\u00f3n, di Cerezo e di \u00c1lava, Sancho Garc\u00e9s e di Urraca Gomez (?-1038), figlia di Gomez Diaz, conte di Salda\u00f1a, della famiglia dei Banu G\u00f3mez, e della zia di Sancho, Muniadomna Fernandez di Castiglia, figlia di Fernan Gonzales.\n&lt;br&gt;Sancho III il Grande era figlio del re di Pamplona Garc\u00eda II S\u00e1nchez e di Jimena Fern\u00e1ndez, figlia del conte Fernando Berm\u00fadez (discendente del re delle Asturie Ordo\u00f1o I) e della moglie Elvira..\nBiograf\u00eda.\nPi\u00f9 o meno nell'anno della nascita di Gonzalo, suo padre, approfittando delle difficolt\u00e0 in cui si trovava la contea di Sobrarbe, fece valere i suoi diritti di successione e riusc\u00ec ad impadronirsi della contea tra il 1016 ed il 1019.\nNel 1017, il Conte di Ribagorza, Guglielmo, venne assassinato dagli abitanti della Val d'Aran e siccome Guglielmo non aveva discendenza la contea pass\u00f2 alla cugina di Guglielmo, Mayor, che gi\u00e0 la governava in parte, assieme al marito, Raimondo III di Pallars-Juss\u00e0, ma suo padre Sancho III il Grande reclam\u00f2 la contea, a nome della moglie (madre di Gonzalo, la cui nonna paterna era, secondo il Codice di Roda, Ava di Ribagorza), innescando una disputa, che port\u00f2, nel 1018, all'occupazione e all'annessione al regno di Pamplona della contea di Ribagorza, secondo il Codice di Roda,\nSempre nel 1017, alla morte del nonno, Sancho Garc\u00e9s, era divenuto conte di Castiglia, lo zio, Garc\u00eda S\u00e1nchez, che era ancora minorenne, sotto la tutela di suo padre, Sancho III il Grande.\nGonzalo lo troviamo citato in due documenti, nel 1022 e nel 1024, assieme ai genitori ed ai fratelli\nNel 1029, per\u00f2 quando il conte di Castiglia, Garc\u00eda S\u00e1nchez, si rec\u00f2 a Le\u00f3n per il matrimonio, fu ucciso all'uscita dal palazzo reale di Le\u00f3n, dove si era recato per conoscere la sua promessa sposa, l'infanta Sancha, sembra dai figli dei nobili castigliani della famiglia Vela che, da tempo, erano stati esiliati con la famiglia; Gli \"Annales Complutense\" riportano questo omicidio nel 1026 (\"Obiit Comes Garsia\").\n&lt;br&gt;Allora sua madre, Munia, succedette al fratello come contessa di Castiglia e govern\u00f2 la contea assieme a suo padre, Sancho III, sino al 1032, quando Munia si ritir\u00f2 e Sancho fu coronato conte di Castiglia, a patto che, la Castiglia sarebbe ritornata ad essere indipendente dal regno di Navarra; nel documento n\u00b0 2891 del \"Recueil des chartes de l'abbaye de Cluny. Tome 4.\" Sancho si cita come re di Spagna (\"Sancius Hispaniarum rex\") e Munia regina (\"Domna Major regina\").\nNel 1035, poco prima di morire, come conferma la \"Historia de la Corona de Arag\u00f3n: Cr\u00f3nica de San Juan de la Pe\u00f1a: Part aragonesa\", suo padre divise l'\u00abimpero\u00bb tra i quattro figli maschi che gli erano sopravvissuti:\nGonzalo assunse il titolo di re, ma tra il 1043 e il 1044, il suo fratellastro, il re d'Aragona Ramiro, sconfisse Gonzalo e si appropri\u00f2 dei suoi diritti sulle due contee, e, sempre secondo la \"Historia de la Corona de Arag\u00f3n: Cr\u00f3nica de San Juan de la Pe\u00f1a: Part aragonesa\", Gonzalo fu assassinato a tradimento da Raimondo di Guascogna, il 26 giugno del 1045, al ponte di Monclus ed i suoi diritti sulle due contee passarono definitivamente al suo fratellastro, Ramiro I di Aragona; la morte di Gonzalo fu violenta, ma un'altra versione dice che mor\u00ec combattendo contro i Saraceni.\n&lt;br&gt;Gonzalo fu tumulato al Monastero Reale di San Victori\u00e1n a El Pueyo de Aragu\u00e1s.\n&lt;br&gt;Il supposto sarcofago di Gonzalo si pu\u00f2 vedere al (https://i2.wp.com/www.condadodecastilla.es/wp-content/uploads/2017/11/sepulcro-gonzalo-san-victorian.jpg?ssl=1)\nDiscendenza.\nDi Gonzalo non si conoscono mogli, n\u00e9 si hanno notizie di alcuna discendenza.\nRiconoscimenti.\nNel 2006, \u00e8 stata realizzata una scultura in onore di Gonzalo, dove si incontrano le comarche di Sobrarbe e Ribagorza, nel municipio di Foradada del Toscar; la scultura realizzata da Frank Norton \u00e8 formata da varie lance che vogliono rappresentare una battaglia, ed \u00e8 situata in un luogo che viene ritenuto vicino a dove Gonzalo venne assassinato.\n&lt;br&gt;La scultura si pu\u00f2 vedere al (https://i0.wp.com/www.condadodecastilla.es/wp-content/uploads/2017/11/monumento-gonzalo-sobrarbe-ribagorza-foradada.jpg?ssl=1).\nNel 2007 \u00e8 stato posto un monolito con una targa in ricordo del re Gonzalo I di Sobrarbe e Ribagorza nel luogo esatto dove si suppone che fu assassinato.\n&lt;br&gt;Il monolite con targa si pu\u00f2 vedere al (https://i2.wp.com/www.condadodecastilla.es/wp-content/uploads/2017/11/monolito-ussia-gonzalo.jpg?ssl=1)."}
{"id": "1315448", "revid": "300067", "url": "https://it.wikipedia.org/wiki?curid=1315448", "title": "Sandi \u010cebular", "text": "\u00c8 alto 194\u00a0cm e gioca come guardia.\nCarriera.\nCresciuto nell'Alpos Kemoplast, gioca nel campionato sloveno dal 2002. Ha preso parte all'All Star Game sloveno nel 2005 e nel 2006 ed \u00e8 stato convocato con la nazionale under-20 all'Europeo del 2005.\nNel 2006 \u00e8 passato all'Olimpija Lubiana. \u00c8 nazionale sloveno e ha disputato l'europeo 2007 in Spagna."}
{"id": "1315450", "revid": "156281", "url": "https://it.wikipedia.org/wiki?curid=1315450", "title": "Ocean\u00e1rio de Lisboa", "text": ""}
{"id": "1315453", "revid": "599013", "url": "https://it.wikipedia.org/wiki?curid=1315453", "title": "Goran Jagodnik", "text": "Alto 202 cm, giocava come ala.\nCarriera.\nLa sua prima esperienza \u00e8 con la squadra di Capodistria, il Koper. Esordisce nel campionato sloveno nel 1991, disputando nove partite la prima stagione e quattordici la terza, con una media punti di 1,8 e 6,1.\nNel 1994 viene acquistato dalla Kovinotehna Polzela, con cui continua a giocare nel campionato sloveno per quattro stagioni. La sua media \u00e8 di 11 punti nella prima, 17,7 punti nella terza e 19,6 nella quarta, quando la squadra cambia il nome il Savinjska Polzela. Quest'ultima esperienza gli d\u00e0 la possibilit\u00e0 di trasferirsi all'estero, in Turchia, dove il Telekom T\u00fcrk Ankara lo ingaggia. Con i turchi rimane una sola stagione.\nNel 2000 si trasferisce al Mydonose Kolejliler, con cui ottiene la migliore media punti in carriera (22), ma che poi lo cede all'Adecco Olympique di Losanna, in Svizzera. Dopo una breve parentesi in Russia, al Lokomotiv Mineralnye Vody, nel 2002 viene acquistato dai polacchi del Prokom Trefl Sopot, con cui disputa quattro campionati d'alto livello.\nNel 2006-07 cambia addirittura tre squadre, passando dal Dinamo Moscow Region alla Legea Scafati e infine all'Anwil Wloclawek. In seguito gioca per l'Hemofarm Vr\u0161ac.\nCon la maglia della nazionale slovena di pallacanestro ha disputato l'Europeo di Spagna 2007."}
{"id": "1315456", "revid": "122900969", "url": "https://it.wikipedia.org/wiki?curid=1315456", "title": "Jaka Klobu\u010dar", "text": "Alto 198 cm, gioca come guardia tiratrice.\nCarriera.\nHa iniziato a giocare nel Krka di Novo mesto e dal 2005 al 2008 \u00e8 stato tesserato per il Geoplin Slovan Lubiana. Ha fatto tutta la trafila nelle nazionali giovanili della Slovenia e nel 2007 \u00e8 stato convocato per gli Europei in Spagna. Nell'ottobre 2011 passa all'ASSI Basket Ostuni, Legadue italiana, come rinforzo per coach Marcelletti dopo gli infortuni di Aaron Johnson e JJ Williams."}
{"id": "1315457", "revid": "196401", "url": "https://it.wikipedia.org/wiki?curid=1315457", "title": "Regione Abruzzo", "text": ""}
{"id": "1315458", "revid": "108107", "url": "https://it.wikipedia.org/wiki?curid=1315458", "title": "Shanghai Stock Exchange", "text": ""}
{"id": "1315461", "revid": "300067", "url": "https://it.wikipedia.org/wiki?curid=1315461", "title": "Domen Lorbek", "text": "Alto 196 cm, gioca come guardia o ala piccola. \u00c8 il fratello di Erazem e Klemen Lorbek.\nCarriera.\nLorbek \u00e8 cresciuto nell'Olimpia Lubiana. Nel 2002 ha esordito nella seconda divisione slovena con la squadra riserve della societ\u00e0 slovena e nello stesso anno \u00e8 andato in prestito per un biennio al Triglav Kranj. Mentre era tesserato per la squadra di Kranj, ha vinto il campionato europeo Under-20 con la maglia della sua nazionale, nel 2004.\n\u00c8 poi passato all'Helios Dom\u017eale per un altro biennio, per poi rientrare all'Olimpia. Nel 2006-07 ha avuto modo di disputare anche l'Eurolega. Nel 2007 \u00e8 stato acquistato dall'Estudiantes Madrid e ha disputato gli Europei in Spagna. Nel 2008 passa alla Benetton.\nL'8 agosto 2011 viene acquistato dalla Felice Scandone Basket Avellino. Affetto da fascite plantare, viene tesserato il 9 novembre. Ripresosi dall'infortunio, rescinde di comune accordo il contratto con la societ\u00e0. Torna in Italia con la maglia dell'Acqua Vitasnella Cant\u00f9 come rinforzo nel 2016 in pieno campionato ed esordisce il 29 febbraio nella sfida contro Pistoia, vinta per 82-74 dalla sua squadra. Lorbek segna 6 punti."}
{"id": "1315462", "revid": "757396", "url": "https://it.wikipedia.org/wiki?curid=1315462", "title": "Uro\u0161 Slokar", "text": "Ala-pivot, \u00e8 titolare della nazionale slovena. Sa parlare correntemente sloveno, serbo, inglese, tedesco e italiano.\nCarriera.\nGi\u00e0 nel giro della nazionale slovena under-18 sin dal 2000, nel 2002, con la maglia dello Slovan di Lubiana, ha vinto il premio come migliore \"rookie\" dell'anno nel campionato sloveno.\nHa giocato nella Benetton Treviso, con cui ha vinto una Coppa Italia. Nel 2005 ha giocato negli Europei 2005 e nello stesso anno \u00e8 stato scelto dai Toronto Raptors al Draft NBA. \u00c8 rimasto per\u00f2 a giocare in Italia, vincendo il titolo italiano.\nNel 2006 ha giocato il Mondiale in Giappone ed ha esordito in National Basketball Association, vincendo il titolo della NBA Atlantic Division.\nIl 16 agosto 2007 ha firmato un contratto annuale con il , ex Dynamo Moscow Region, che gioca nella Russian Superleague e nell'UlebCup. Ha poi giocato l'Europeo di Spagna 2007.\nIl 2 agosto 2008 ha firmato un contratto biennale con la Fortitudo Bologna. Nel settembre 2009 ritorna in patria all'Union Olimpija.\nIl 9 febbraio 2010 firma un contratto fino a fine anno con la Mens Sana Siena, chiamato a colmare il temporaneo vuoto lasciato dall'infortunato K\u0161y\u0161tof Lavrinovi\u010d.\nIl 2 agosto 2011 firma un contratto biennale con la Pallacanestro Virtus Roma, con cui gioca fino a fine stagione per un totale di 31 partite.\nIl 27 dicembre firma un contratto fino al termine della stagione con la Pallacanestro Cant\u00f9."}
{"id": "1315463", "revid": "1494169", "url": "https://it.wikipedia.org/wiki?curid=1315463", "title": "Classe Worcester", "text": ""}
{"id": "1315464", "revid": "129019", "url": "https://it.wikipedia.org/wiki?curid=1315464", "title": "Ocean\u00e1rio di Lisbona", "text": "L'Ocean\u00e1rio di Lisbona \u00e8 un acquario dedicato agli oceani che si trova nel Parque das Na\u00e7\u00f5es, la zona della capitale lusitana che ha ospitato l'Expo '98.\nL'edificio \u00e8 opera dell'architetto nord-americano Peter Chermayeff ed \u00e8 situato sulle rive di una darsena. L'acquario \u00e8 uno dei pi\u00f9 grandi del mondo, \u00e8 costato approssimativamente 60 milioni di dollari e ospita una grandissima quantit\u00e0 di specie marine, dai pesci agli uccelli ai mammiferi.\nL'esibizione consta di una grande vasca centrale che ospita specie che vivono in pieno oceano (come squali e grandi tonni) e di quattro vasche laterali pi\u00f9 piccole che invece mostrano fauna e flora dell'oceano Atlantico, del Pacifico, dell'Indiano e delle regioni antartiche. In passato questa organizzazione \u00e8 stata spesso criticata da alcuni ricercatori perch\u00e9 pone in contatto specie che in natura non vivono assieme.\nUna nuova ala del museo acquatico \u00e8 stata realizzata nel 2011 su progetto dell'architetto portoghese Pedro Campos Costa."}
{"id": "1315465", "revid": "125720460", "url": "https://it.wikipedia.org/wiki?curid=1315465", "title": "Ga\u0161per Vidmar", "text": "Carriera.\n\u00c8 cresciuto nello Slovan Lubiana, che nel 2002-2003 lo ha ceduto in prestito al Jan\u010de STZ Ljubljana. Nel triennio alla squadra della Lega Adriatica ha avuto modo di essere convocato nella nazionale giovanile slovena, con cui ha vinto un bronzo all'europeo under-20 nel 2006. Ha disputato con la nazionale maggiore gli Europei 2007. Vince gli Europei 2017 con la nazionale maggiore slovena.\nIl 3 ottobre 2018, Vidmar firma per la Reyer Venezia.\nSi ritira dal basket giocato a causa di problemi cronici alle ginocchia il 15 gennaio 2022."}
{"id": "1315467", "revid": "740722", "url": "https://it.wikipedia.org/wiki?curid=1315467", "title": "Sara Forestier", "text": "Biografia.\nAll'et\u00e0 di tredici anni mentre accompagnava una sua amica ad un \"casting\", Sara muove i primi passi nel mondo dello spettacolo. In seguito alle sue prime audizioni, ottiene dei piccoli ruoli come figurante.\nNel 2004 si mette in luce con il suo primo ruolo da protagonista in \"La schivata\" (\"L'esquive\"), per il quale vince il Premio C\u00e9sar come migliore promessa femminile. Nel 2006 interpreta \"Hell\", diretto da Bruno Chiche, tratto dal romanzo di Lolita Pille.\nNel 2010 interpreta il ruolo della cantante France Gall nel film biografico su Serge Gainsbourg \"Gainsbourg (vie h\u00e9ro\u00efque)\".\nA distanza di sei anni dal successo ottenuto con \"La schivata\", conquista il Premio C\u00e9sar per la migliore attrice per \"Le Nom des gens\", prevalendo a sorpresa sulle pi\u00f9 quotate Catherine Deneuve e Kristin Scott Thomas."}
{"id": "1315473", "revid": "92920", "url": "https://it.wikipedia.org/wiki?curid=1315473", "title": "Kate Nash", "text": "Biografia.\nNash nasce ad Harrow, borough di Londra, il 6 luglio del 1987 da padre inglese, Steve Nash, e da madre irlandese, Marie Walsh, di professione infermiera presso un ospizio. Cresciuta nel quartiere di North Harrow, Nash viene a contatto con la musica in tenera et\u00e0, imparando a suonare il piano. Studia presso la St. John Fisher RC, spostandosi successivamente presso la St. Joan of Arc School in Rickmansworth. Il suo primo amore \u00e8 la recitazione e prova un primo approccio in questo mondo presentandosi a un'audizione a Bristol presso la Old Vic Theatre School ma viene rifiutata.\nQualche giorno dopo l'audizione cade dalle scale e si rompe un piede. Durante il ricovero Kate, non potendo muoversi, trova conforto nello scrivere canzoni. Decide di scrivere nuove canzoni, di finire quelle vecchie e di presentarsi su un palco presso un bar locale, decidendo cos\u00ec di intraprendere la carriera di cantante.\nDopo pochi piccoli concerti, Nash decide di mettere la sua musica in rete, sul famoso portale MySpace. In breve tempo raccoglie un largo consenso dalla comunit\u00e0 di utenti, trovando cos\u00ec un manager disposto a seguirla e nella ricerca di un produttore per la sua musica.\nMoshi Moshi Records.\nIl debutto di Nash \u00e8 un doppio A-side pubblicato da un'etichetta indipendente, la Moshi Moshi Records, nel febbraio 2007. La tiratura \u00e8 di sole 1000 copie e solo su vinile. \"\"Caroline's a Victim\", \u00e8 una canzone dalle sonorit\u00e0 sintetiche dedicata ad una sua amica, Caroline. Viene anche realizzato un videoclip per il pezzo, che ha riceve una buona visibilit\u00e0 su MTV2.\nFiction Records.\nNel marzo 2007, Nash firma con la Fiction Records, un'etichetta che ha nelle sue file artisti come Snow Patrol, The Maccabees, Yeah Yeah Yeahs, Alberta Cross Delays.\nIl secondo singolo di Kate, il primo sotto la Fiction Records, \"Foundations\"\", viene pubblicato il 25 giugno 2007 e raggiunge il numero 2 della Classifica Ufficiale Inglese, nonostante quasi l'intero panorama radiofonico inizialmente snobbi il singolo; solo \"Radio 1\" e \"Radio 2\" della BBC aggiungono il singolo nelle loro playlist al momento della pubblicazione.\nSuccesso e lancio internazionale.\nColta dal rapido e (quasi) inaspettato successo di \"Foundations\", la Fiction annuncia la pubblicazione del primo album di Kate Nash il 6 agosto 2007, dal titolo \"Made of Bricks\".\nNel settembre 2007, oltre all'uscita di Mouthwash come secondo singolo in Inghilterra, viene pubblicato negli Stati Uniti un Ep contenente Foundations ed altre tracce.\nL'uscita di \"Foundations\" negli Stati Uniti coincide con l'arrivo della musica di Nash in Europa; iniziano la diffusione radiofonica e televisiva di \"Foundations\".\nNel dicembre 2007 in Inghilterra esce Pumpkin Soup, il terzo singolo estratto da Made of Bricks; questo singolo corrisponde al secondo singolo europeo per la Nash, in questo caso la diffusione radiofonica del brano riscuote pi\u00f9 successo rispetto al primo estratto. Prima della fine dell'anno viene utilizzato il brano Merry Happy come colonna sonora di un episodio di Grey's Anatomy, ed entra nella classifica dei downolad digitali.\nMerry Happy nell'autunno 2008 viene usata come colonna sonora e come jingle della serie tv italiana Amiche Mie.\nBrit Awards &amp; NME Shock Awards.\nIl febbraio 2008 \u00e8, per Kate Nash, il mese delle conferme; nel giro di due settimane riesce infatti a conquistare due premi molto ambiti nell'ambito musicale venendo proclamata, nel giro di due settimane, miglior artista femminile ai Brit Awards e miglior artista solista agli NME Shock Awards.\nMy Best Friend Is You (Secondo Album).\n\u00c8 confermata per il 19 aprile 2010 l'uscita del suo secondo disco d'inediti. Il titolo del disco \u00e8 My Best Friend Is You e sar\u00e0 trainato dal singolo Do Wah-Doo. \nLibro.\nKate Nash ha annunciato in un'intervista a NME che sta lavorando alla stesura di un libro, una raccolta di piccole storie, che sar\u00e0 forse pubblicato sotto pseudonimo.\nDiscografia.\nDemo.\nEcco qui di seguito elencate alcune tracce reperibili nella rete e non presenti n\u00e9 sull'album, n\u00e9 sui singoli.\nCover.\nQui elencato un elenco di canzoni di altri artisti interpretate da Nash nei suoi live:\nCollaborazioni.\nElenco delle collaborazioni (pubblicate o no) a cui Nash ha preso parte:"}
{"id": "1315476", "revid": "767487", "url": "https://it.wikipedia.org/wiki?curid=1315476", "title": "Franciszek Blachnicki", "text": "Biografia.\nNato nel 1921, Blachnicki divenne sacerdote nel 1945. Nel 1954 organizz\u00f2 un ritiro di quindici giorni per giovani allo scopo di educare giovani ad una vita realmente cristiana. Tale ritiro prese il nome di \"Oasi\" e si ripete tuttora periodicamente. Nel 1969 all'esperienza delle oasi si aggiunse la concezione di una \"Chiesa viva\". Nel 1976 l'Oasi di \"Chiesa viva\" diede vita al movimento cattolico \"Luce e vita\".\nNel 1981, dal 23 al 27 settembre, Blachnicki assieme a don Luigi Giussani organizz\u00f2 un convegno a Roma con i rappresentanti di ventidue movimenti ecclesiali per approfondire il rapporto tra istituzione ecclesiastica e carismi. A questo primo incontro mondiale tra i movimenti e il papa seguiranno grazie al successo dell'iniziativa voluta da Blachnicki, altri congressi nel 1998 e nel 2006.\n \"Luce e vita\" \u00e8 il principale movimento ecclesiale cattolico polacco. Fin dagli anni sessanta l'opera di padre Blachnicki era conosciuta, apprezzata e stimolata da Karol Wojty\u0142a."}
{"id": "1315477", "revid": "121017905", "url": "https://it.wikipedia.org/wiki?curid=1315477", "title": "Radiazione di dipolo elettrico", "text": "In fisica, la radiazione di dipolo elettrico \u00e8 la radiazione elettromagnetica prodotta da un dipolo elettrico accelerato. Se oscillante \u00e8 detto, solitamente, \"dipolo oscillante\" o \"antenna dipolare\".\nLo studio del dipolo elettrico si basa sullo sviluppo in multipoli del potenziale elettrico generato da una distribuzione di carica e corrente oscillante nel tempo.\nEspressione dei campi.\nLa descrizione della radiazione prodotta dal dipolo \u00e8 basata sull'espressione dei potenziali ritardati, che vengono definiti a partire dai potenziali scalare (o elettrico) e vettore validi nei casi stazionari, e che tengono conto del fatto che gli effetti dovuti a variazioni delle sorgenti si propagano nel campo non istantaneamente.\nIl comportamento del dipolo oscillante \u00e8 governato dalla seguente relazione:\ndove formula_2, il momento di dipolo massimo del dipolo oscillante, \u00e8 diretto come l'asse \"z\". Il potenziale vettore ritardato generato dal dipolo \u00e8 fornito dall'integrale sulle variabili primate, con \"tau\" il volume del conduttore di cui \u00e8 formato il dipolo:\nIl campo di maggiore interesse \u00e8 quello lontano dal dipolo, e pertanto si trascura formula_4 rispetto a formula_5, che diventa una costante e viene estratto dall'integrale. Il risultato che si ottiene \u00e8:\nImponendo la validit\u00e0 del gauge di Lorenz si mostra il potenziale scalare formula_7:\nI campi elettrico e magnetico generati dal dipolo si ottengono dal rotore di formula_10 e dal gradiente di formula_7. In coordinate sferiche, essi prendono la forma:\nDa queste espressioni si vede come formula_15 e formula_16 siano punto per punto ortogonali. Le linee di forza di formula_16 sono circonferenze centrate intorno all'asse \"z\", mentre formula_15 giace nel piano formato dal raggio vettore formula_5 e \"z\".\nVettore di Poynting ed equazione di Larmor.\nPer calcolare l'energia associata ai campi si utilizza il vettore di Poynting:\nle cui componenti sono:\nCalcolando la media temporale della componente radiale su un periodo, i termini delle parentesi quadre si annullano e la media del vettore \u00e8:\nI termini che si annullano nell'operazione di media non contribuiscono invece alla propagazione e sono detti termini di \"campo vicino\". La potenza media irraggiata vale:\nmentre la potenza totale emessa \u00e8 data da:\nnota anche come equazione di Larmor."}
{"id": "1315478", "revid": "108107", "url": "https://it.wikipedia.org/wiki?curid=1315478", "title": "Borsa valori indiana", "text": ""}
{"id": "1315479", "revid": "767487", "url": "https://it.wikipedia.org/wiki?curid=1315479", "title": "Luce e vita", "text": "Luce-Vita (conosciuta anche come Chiesa viva o Oasi) \u00e8 un movimento ecclesiale cattolico fondato dal sacerdote Franciszek Blachnicki.\nStoria.\nNel 1954 Franciszek Blachnicki organizza un ritiro di giovani della durata di 15 giorni allo scopo di educarli ad una vita realmente cristiana. Tale ritiro si chiama \"Oasi\" e si ripeter\u00e0 periodicamente.\nNel 1969 dall'esperienza delle oasi nascer\u00e0 \"Chiesa viva\", base da cui si svilupper\u00e0 il movimento cattolico \"Luce-Vita\".\nNel 1976 l'Oasi di Chiesa viva diventa il movimento cattolico \"Luce-Vita\".\nAttualmente \"Luce-Vita\" \u00e8 il principale movimento ecclesiale cattolico polacco ed ha decine di migliaia di aderenti.\nFin dagli anni sessanta l'opera di padre Blachnicki era conosciuta, apprezzata e stimolata da Karol Wojty\u0142a.\nNel 1981, dal 23 al 27 settembre, Blachnicki assieme a Luigi Giussani ed il movimento Comunione e Liberazione organizzer\u00e0 il Convegno di Roma. A tale convegno parteciperanno pi\u00f9 di venti movimento ecclesiale cattolico. Sar\u00e0 il primo incontro mondiale tra i movimenti ed il papa (gli altri avverranno nel 1998 e nel 2006).\nI raduni.\nPeridiocamente gli appartenenti a Chiesa viva si ritrovano oltre che alle Oasi anche in incontri periodici settimanali. Tali incontri, a cui partecipano generalmente 5-8 persone, si svolgono in due parti. Nella prima i partecipanti meditano e commentano la Bibbia ed i testi sacri, nella seconda provano a discutere di come far risplendere nella propria vita la luce e la vita di Dio.\nFranciszek Blachnicki e il suo movimento vogliono fare in modo che i giovani possano sperimentare un incontro personale con Dio."}
{"id": "1315480", "revid": "110157", "url": "https://it.wikipedia.org/wiki?curid=1315480", "title": "Remixes (Freddie Mercury)", "text": "Remixes \u00e8 una compilation postuma formata da remix di successi da solista di Freddie Mercury pubblicata per la prima volta il 21 ottobre 1993 dalla EMI / Parlophone in tutto il mondo, ad eccezione degli Stati Uniti. La raccolta presenta 5 canzoni incise da Freddie e remixate dopo la sua morte. Presentata nel 1993 ha riscosso notevole successo. Due sono le versioni di \"Living on My Own\" mentre rimangono quasi inalterate \"The Great Pretender\" e \"Time\". Molto veloci invece le versioni remixate di \"Love Kills\" e \"My Love Is Dangerous\".\nAd eccezione delle due tracce remixate di \"Living on My Own\", tutti gli altri remix provengono dalla compilation americana (uscita l'anno precedente) \"The Great Pretender\". La seconda versione remixata di \"Living On My Own\", qui intitolata \"\"Living on My Own\" \", \u00e8 conosciuta anche con il titolo \"\"Living on My Own\" \" ed \u00e8 stata inclusa successivamente anche nel Box Set celebrativo \"The Solo Collection\" del 2000."}
{"id": "1315484", "revid": "767487", "url": "https://it.wikipedia.org/wiki?curid=1315484", "title": "The Cure in Orange", "text": "The Cure in Orange \u00e8 un film concerto del gruppo alternative rock britannico dei Cure, uscito nell'aprile del 1987.\nIl video.\nA met\u00e0 degli anni ottanta Robert Smith, cantante e leader del gruppo, \u00e8 indeciso se continuare o no con la band: secondo lui essa si trova in un picco di creativit\u00e0 e sente il bisogno di documentare questo periodo per i posteri. Viene quindi scelto di filmare il concerto dell'9 agosto 1986, che si tiene in Francia. L'esibizione dal vivo che il video documenta si svolge nel teatro romano della citt\u00e0, in uno scenario suggestivo al tramonto. Il posto aveva ospitato solo un altro concerto rock in precedenza, i Dire Straits due anni prima, quindi concedere la scena ai Cure, un cui fan si era accoltellato poco tempo prima durante un concerto a San Francisco, \u00e8 visto come un grosso rischio, tanto che la polizia locale presidi\u00f2 il luogo con molti uomini.\nPer l'occasione, Robert Smith sfoggia dei capelli corti come mai erano stati dall'inizio della band (e come mai pi\u00f9 saranno: Smith \u00e8 famoso per i suoi capelli lunghi e arruffati), rivelato all'ingresso sul palco dal bassista Simon Gallup, che gli toglie il parrucchino con cui era entrato per emulare ironicamente la vecchia capigliatura.\nI fondi a disposizione del progetto erano limitati, tanto che fu necessario girare i primi piani il giorno dopo, di domenica, durante una falsa performance nell'anfiteatro vuoto, visto che le macchine da ripresa utilizzate non erano in grado di farlo in presenza del pubblico. Come ha scritto il Melody Maker: \"Se avesse piovuto in uno o entrambi i giorni, l'intero progetto sarebbe andato all'aria: 150000 sterline buttate al vento perch\u00e9 non si riusciva a coprire la quota assicurativa di 50000 sterline. Non ha piovuto fino a luned\u00ec.\"\nQuesto video rappresenta l'esordio in un lungometraggio del regista Tim Pope, che gi\u00e0 ha diretto e diriger\u00e0 numerosi video per il gruppo, legando per molti anni il suo nome a quello dei Cure. La \"premi\u00e8re\" si \u00e8 svolta a Londra, all'Odeon Marble Arch, il 23 aprile 1987. Solo successivamente, precisamente nel novembre dello stesso anno, \u00e8 stato pubblicato nel mercato home video. Una sua pubblicazione in DVD, ancora mancante, \u00e8 molto richiesta dalla comunit\u00e0 online dei fans."}
{"id": "1315485", "revid": "10734793", "url": "https://it.wikipedia.org/wiki?curid=1315485", "title": "Avanguardie", "text": ""}
{"id": "1315486", "revid": "11959", "url": "https://it.wikipedia.org/wiki?curid=1315486", "title": "Aeronautica militare libica", "text": ""}
{"id": "1315494", "revid": "125225392", "url": "https://it.wikipedia.org/wiki?curid=1315494", "title": "Lista dei reggimenti dell'Esercito Italiano", "text": "Di seguito viene riportato l'elenco dei reggimenti dell'Esercito Italiano creati dalla sua istituzione nel 1946.\nIn alcuni casi sono citati anche alcuni battaglioni, poich\u00e9 nell'Esercito Italiano, per determinati periodi, il livello reggimentale \u00e8 stato declassato a livello battaglione, che, in ogni caso, si \u00e8 mantenuto autonomo ed ha conservato motto, numero e tradizioni del reggimento originale. Nel tempo, poi, molti di questi battaglioni sono stati riportati a livello reggimento. Alcuni battaglioni, pur non essendo mai stati elevati a livello reggimentale, si sono per\u00f2 fregiati di tutti i segni distintivi dei reggimenti, tra i quali la bandiera di guerra, lo stemma e il motto, oppure sono stati riconosciuti come corpo dall'Esercito nelle sue pubblicazioni.\nCodici di tipologia.\nI codici impiegati nella descrizione sono i seguenti:\nL'abbreviazione e la denominazione in grassetto indicano che l'unit\u00e0 \u00e8 ancora in vita. Tra parentesi tonde sono riportate le date di costituzione e scioglimento delle unit\u00e0; se alla fine \u00e8 indicata una localit\u00e0 ma non una data, il reggimento e ancora operativo e stanziato nella localit\u00e0. Tra parentesi quadre sono riportate le battaglie o campagne principali.\nCavalleria.\nCavalleria di linea.\nTra le due guerre mondiali questi reggimenti furono parzialmente motorizzati, riuniti in \"divisioni veloci\" (una volta \"divisioni di cavalleria\") o assegnati a grosse formazioni per incarichi particolari. Composti dopo il 1945 in un primo momento esclusivamente come formazioni per le ricognizioni corazzate, successivamente equipaggiati anche con carri armati da combattimento. Dal 1991 di nuovo reggimenti corazzati (parzialmente pesanti) da ricognizione (della forza di un battaglione) con le autoblindo B-1\"Centauro\".\nUnit\u00e0 corazzate.\nLe origini delle truppe corazzate italiane risalgono a un'unit\u00e0 di ricerca e addestramento costituita nel settembre 1918 a Verona, che disponeva di pochi carri armati dei tipi Schneider CA1, Renault FT e Fiat 2000. A settembre del 1918 venne costituita a Torino una prima compagnia che nel 1920 venne spostata a Roma assieme all'unit\u00e0 di addestramento e l\u00ec (Forte Tiburtino) trasformata in un battaglione. Il 1\u00ba ottobre 1927 nacque un primo reggimento corazzato (5 battaglioni di cui 3 nell'Italia del nord-est con Fiat 3000), che nel 1931 venne trasferito a Bologna. Nel 1936 da questo reggimento (non numerato) nacquero quattro reggimenti leggeri (1-4) che furono associati alla Fanteria. Allo stesso tempo vennero attrezzate alcune formazioni di Cavalleria, parzialmente, con cavalleria corazzata leggera e veloce. Nel 1937 si costituirono le due brigate corazzate \"Centauro\" e \"Ariete\" che nel 1939 furono chiamate Divisioni corazzate. La numerazione dei reggimenti si indirizz\u00f2 in seguito normalmente secondo la numerazione delle divisioni; in altri casi i reggimenti misero a disposizione per le altre divisioni solo i battaglioni.\nI seguenti reggimenti (attrezzati con M13/40 e loro varianti) dipendevano dalle divisioni corazzate \"Centauro\" (131\u00aa), \"Ariete\" (132\u00aa) e \"Littorio\" (133\u00aa). Oggi la forza corazzata \u00e8 parte integrante dell'Arma di Cavalleria. I reggimenti ancora attivi (con forza di battaglione) sono inquadrati nelle brigate \"Ariete\" (32\u00ba, 132\u00ba e 4\u00ba), \"Pinerolo\" (31\u00ba) e \"Garibaldi\" (131\u00ba). Il 1\u00ba Reggimento corazzato si configura come formazione mista d'addestramento con l'ulteriore compito della gestione dell'area addestrativa di Capo Teulada (Sardegna sud-occidentale). Il 133\u00ba Reggimento si configura come formazione di riservisti presso la Scuola di cavalleria e truppe corazzate di Lecce.\nGenio.\nL'Arma del Genio venne costituita l'11 giugno 1775 nel Regno di Sardegna. Dal 1824 assunse il nome di Corpo Reale del Genio. Nel 1861 vennero integrate unit\u00e0 del genio di altri stati italiani e si costituirono in un primo momento due reggimenti. Fino al 1910 si ebbero due reggimenti di zappatori, uno di telegrafisti, uno di guastatori, uno di pontieri, un reggimento di genio ferrovieri nonch\u00e9 altre unit\u00e0 minori. Nel corso della prima guerra mondiale, a quelle citate, si aggiunsero altre compagnie, tra le quali i lagunari, che costituiscono oggi parte della Fanteria. Dopo la guerra sopravvissero 18 reggimenti misti di genieri, due di guastatori, uno di ferrovieri e due reggimenti di pontieri. Nella seconda guerra mondiale si aggiunsero a questi reggimenti molti altri raggruppamenti e battaglioni. Nel 1952 dai genieri scatur\u00ec la nuova Arma delle Trasmissioni. Fino al 1975 ci furono, oltre alle piccole unit\u00e0, tre reggimenti di genieri, una unit\u00e0 di Genio d'arresto, un reggimento di pontieri e uno di ferrovieri. Nel quadro della riforma delle forze armate del 1975 i reggimenti, a parte alcune eccezioni, vennero eliminati fino al 1992, quando i battaglioni rimasti hanno assunto nuovamente la denominazione di reggimenti.\nTrasmissioni.\nUn primo servizio di telegrafo militare venne costituito il 12 settembre 1860. Negli anni successivi, presso i due reggimenti esistenti di genieri, si formarono le prime compagnie di telegrafisti, integrate poi, nel 1883, nel nuovo 3\u00ba Reggimento genieri a Firenze. Il 1883 \u00e8 ritenuto l'anno di nascita delle unit\u00e0 telegrafisti, facenti tuttavia a suo tempo parte dell'Arma del Genio. Nel 1895 si modific\u00f2 il nome del 3\u00ba Reggimento genieri in 3\u00ba Reggimento genieri telegrafisti, strutturato su quattro battaglioni di telegrafisti e un battaglione di sostegno. Nel corso della Prima guerra mondiale dal reggimento (nel 1918 anche con il sostegno del 7\u00ba Reggimento genieri) nacquero 68 compagnie di telegrafisti che vennero ripartite come sostegno tra le altre formazioni. Durante la guerra lo scienziato Guglielmo Marconi prest\u00f2 servizio militare volontario presso il 3\u00ba Reggimento genieri telegrafisti. Da quest'ultimo nacquero, nel 1926, il 1\u00ba e il 2\u00ba Reggimento telegrafisti, disciolti nel 1932. I loro battaglioni e le compagnie poi indipendenti andarono a sostegno di comandi di livello superiore (soprattutto corpi d'armata serviti da battaglioni trasmissioni), o divennero parte di altri reggimenti di genieri. Dopo la Seconda guerra mondiale il battaglione trasmissioni dello Stato maggiore dell'Esercito, denominato 10\u00ba Battaglione trasmissioni \"Lanciano\", si fece carico delle tradizioni del 3\u00ba Reggimento trasmissioni, che fu ricostituito nel 1993 (ex 3\u00ba Reggimento genieri del 1883). La Specialit\u00e0 delle Trasmissioni venne scorporata nel 1953 dall'Arma del Genio, senza che tuttavia le fosse riconosciuto lo \"status\" di Arma: questo avvenne solo il 30 dicembre 1997, con la nascita dell'Arma delle Trasmissioni. Oggi l'Arma \u00e8 composta da due specialit\u00e0: Telematica (Brigata trasmissioni, compagnie trasmissioni di supporto diretto) e Guerra elettronica (Brigata RISTA - EW).\nCon l'eccezione del 44\u00ba e del 184\u00ba Reggimento di sostegno TLC, dipendenti dal Comando logistico dell'Esercito, e del 1\u00ba Reggimento trasmissioni, dipendente dalla Brigata di supporto del NRDC-ITA, tutti i reggimenti sono inquadrati nella Brigata trasmissioni dell'Esercito Italiano (Comando trasmissioni e informazioni dell'Esercito). Dal 1\u00ba gennaio 2013 anche la Scuola delle trasmissioni e informatica presso la Cecchignola a Roma \u00e8 stata posta alle dipendenze del Comando trasmissioni e informazioni dell'Esercito.\nTrasporti e materiali.\nBench\u00e9 nell'Esercito Italiano fossero operanti parecchie antiche unit\u00e0 di approvvigionamento e di convogli militari (compagnie treno in servizio nei diversi reggimenti), esse non sono ritenute all'origine dell'attuale Arma dei Trasporti e Materiali. Quest'ultima nacque nel 1902, dapprima come piccola unit\u00e0 motorizzata del Reggimento genio ferrovieri che il 1\u00ba settembre 1906 assunse la denominazione di Sezione automobilistica e nel 1926 di Servizio automobilistico. Da esso, nel 1935, si form\u00f2 il Corpo automobilistico, dotato di 37.000 veicoli utilizzati per le campagne militari italiane in Spagna e in Africa orientale, di cui all'incirca 14.300 furono quelli persi. Dal 1942 al 1948 le formazioni esistenti adibite al trasporto vennero denominate Reggimenti autieri. Successivamente, nel quadro della riforma dell'Esercito, nel 1975, ogni brigata ottenne un battaglione logistico che divenne responsabile non soltanto per il trasporto, ma anche per l'approvvigionamento e la manutenzione. Il 30 dicembre 1997 il Servizio automobilistico venne riconfigurato nell'Arma dei Trasporti e Materiali TRAMAT, riconoscimento con cui si volle tenere conto della sua importanza fondamentale, anche nelle missioni all'estero. Nel 2001 i battaglioni logistici in seno alle brigate sono stati riuniti ai battaglioni trasporti e logistici dei pi\u00f9 alti livelli di comando, formando nuovi reggimenti di trasporto e materiale che oggi dipendono dalla Brigata logistica dell'Esercito. Il Comando logistico dell'Esercito a Roma, responsabile per gli incarichi principali e territoriali, si trova al vertice di formazioni di trasporti (8\u00ba Reggimento, 11\u00ba Battaglione), di due reggimenti trasporti di supporto e di quattro reggimenti di supporto con velivoli dell'Esercito. Inoltre, dal Comando logistico dipendono anche i centri di riparazione di Piacenza, Nola\n(armi pesanti), Terni (armi leggere), Roma (telecomunicazioni), un centro di ricerca a Montelibretti presso Roma, una base logistica per missioni all'estero a Bari, un ospedale militare a Roma, un centro di ricerca medica a Roma, un centro veterinario a Grosseto (con annesso un centro d'addestramento cani anti-esplosivi) e l'Istituto geografico militare di Firenze. A questi vanno aggiunti diversi piccoli uffici, centri d'approvvigionamento e depositi. La Scuola Trasporti e Materiali della Cecchignola, presso Roma, dipende dal Comando addestramento dell'Esercito.\nAviazione dell'Esercito.\nL'Aviazione dell'Esercito (AVES) si articola oggi in reggimenti AVES, gruppi squadroni e squadroni (pi\u00f9 che altro un'unit\u00e0 amministrativa). A questi si aggiungono anche i reggimenti di sostegno. Nel 1923 le formazioni e le unit\u00e0 di un tempo andarono a far parte dell'Aeronautica militare italiana. Soltanto all'inizio del 1950 l'Esercito ottenne nuovamente un'Aviazione Leggera dell'Esercito (ALE) le cui unit\u00e0 si svilupparono dapprima solo gradualmente. Con la riforma ordinativa del 1975 l'Aviazione dell'Esercito ottenne per la prima volta delle formazioni a livello di reggimenti (chiamati allora ancora \"Raggruppamenti ALE\") e furono riordinate anche tutte le altre formazioni e unit\u00e0. Quando dopo il 1989 l'Aviazione di marina italiana ha potuto disporre di aerei da combattimento grazie ad un'adeguata modifica legislativa e ha cambiato il nome in \"Aviazione Navale\", anche l'Aviazione dell'Esercito ha richiesto una modifica del nome e l'eliminazione dell'attributo \"leggera\". La nuova denominazione di \"Aviazione dell'Esercito\" (Aves non \u00e8 soltanto un'abbreviazione bens\u00ec richiama il termine latino di \"uccelli\") alla fine degli anni '90 \u00e8 stata sostituita per del poco tempo con \"Cavalleria dell'Aria\", perch\u00e9 l'Aviazione dell'Esercito, nel quadro di ulteriori riforme ordinative dell'Arma di Cavalleria era stata inserita come sua specialit\u00e0. In tempi brevi tuttavia venne nuovamente modificato l'inquadramento organico e l'Aviazione dell'Esercito ritorn\u00f2 a essere una specialit\u00e0 autonoma. Le formazioni odierne di AVES dipendono dalla Brigata Aeromobile \"Friuli\" o dalla Brigata del Comando Aviazione dell'Esercito a Viterbo (con funzioni prevalentemente amministrative)."}
{"id": "1315496", "revid": "108107", "url": "https://it.wikipedia.org/wiki?curid=1315496", "title": "Stockholm Stock Exchange", "text": ""}
{"id": "1315498", "revid": "767487", "url": "https://it.wikipedia.org/wiki?curid=1315498", "title": "La Repubblica delle Trombe", "text": "La Repubblica delle Trombe \u00e8 un film del 2006 diretto da Stefano Missio.\nTrama.\nGvozden Rosic, capo orchestra di un gruppo di suonatori in un piccolo paesino agricolo nel cuore della Serbia, si prepara alla pi\u00f9 grande competizione di ottoni d'Europa.\nUsata per suonare l'attacco in guerra, la tromba ha perso la sua valenza militare ed \u00e8 diventata parte integrante della vita del popolo serbo, suonando per la nascita di un bambino, per l'inaugurazione delle nuove case fino ad accompagnare i funerali.\nProduzione.\nLe riprese, iniziate nel 2001, sono durate tre mesi nell'arco di 5 anni. Il film \u00e8 un'autoproduzione degli autori. Durante le riprese, il documentario aveva come titolo provvisorio \"This Is Our Life\".\nDistribuzione.\nIl film \u00e8 stato presentato in Italia al Trieste Film Festival il 20 gennaio 2006. Il film \u00e8 conosciuto anche con il titolo serbo \"\u0422\u0440\u0443\u0431\u0430\u0447\u043a\u0430 \u0420\u0435\u043f\u0443\u0431\u043b\u0438\u043a\u0430\", con quello inglese \"Trumpets Republic\" e con quello francese \"La R\u00e9publique des Trompettes\".\nPremi.\nIl film documentario ha vinto il Premio Speciale \u201cper il Talento\u201d nella 4 edizione del \"Saratov Sufferings - The International Documentary Drama Film Festival\", svoltosi nella citt\u00e0 di Saratov (Russia) dal 15 al 19 novembre 2007.\nNel 2009 ha vinto il Premio del Pubblico all'Ecologico International Film Festival. Tra i documentari italiani prodotti nel 2006, \"La Repubblica delle Trombe\" \u00e8 uno dei pi\u00f9 selezionati nei festival di tutto il mondo."}
{"id": "1315506", "revid": "124259429", "url": "https://it.wikipedia.org/wiki?curid=1315506", "title": "Vittorio Mezzogiorno", "text": "Biografia.\nNato a Cercola - ultimo di sette fratelli - trascorse la propria infanzia a Sant'Anastasia. Trasferitosi a Napoli insieme alla sua famiglia, visse tra la Riviera di Chiaia e Viale Principessa Elena (oggi Viale Antonio Gramsci), il salotto buono della citt\u00e0. Studente modello del Liceo classico Umberto I, sognava di diventare campione del ring; il pugilato fu una passione che lo accompagn\u00f2 per tutta la vita.\nIl primo approccio con l'arte lo ebbe grazie a suo fratello maggiore Vincenzo, che con velleit\u00e0 da regista lo istruiva nei panni di Caronte in una scenografia di sedie accatastate. A diciotto anni si iscrisse all'universit\u00e0, frequent\u00f2 Medicina per un anno, poi pass\u00f2 a Giurisprudenza, disciplina in cui si laure\u00f2. Nel periodo universitario, per pura curiosit\u00e0 intellettuale, fa le sue prime esperienze di palcoscenico con il \"Teatro S\", recitando in lavori di Beckett e Ionesco. Approfittava delle ore di studio per impostare la voce e perfezionare la propria dizione. Per interminabili pomeriggi e anni accademici, la famiglia lo ud\u00ec declamare drammaticamente lunghi capitoli di storia del Diritto e sequele di commi del Codice Penale.\nSolo pi\u00f9 tardi, dopo aver recitato per due intere stagioni (1966-1967, 1967-1968) nella compagnia di Eduardo De Filippo, e dopo essersi laureato, finir\u00e0 per riconoscere la propria vocazione di attore. Nel 1969 incontra l'attrice Cecilia Sacchi: i due recitano assieme in \"Le donne\" di Aristofane, al Teatro di Segesta, in Sicilia. Con Cecilia si stabilisce un rapporto personale saldissimo, coronato con il matrimonio, che si celebra il 14 ottobre 1972, e la nascita di Giovanna, il 9 novembre 1974.\nTrasferitosi a Roma, per qualche tempo si dedic\u00f2 ancora al teatro; recit\u00f2 in compagnia con Lauretta Masiero e i fratelli Aldo Giuffr\u00e9 e Carlo Giuffr\u00e9, poi con Gianni Santuccio, Gianrico Tedeschi e Mario Scaccia, e con Flavio Bucci, Stefano Satta Flores, Cristiano Censi e Isabella Del Bianco. Partecip\u00f2 quindi in televisione al primo ciclo (1965) della serie di telefilm \"Le avventure di Laura Storm\", con Lauretta Masiero, e - due anni dopo, nel 1967 - alla realizzazione de \"La fiera della vanit\u00e0\", sceneggiato televisivo diretto da Anton Giulio Majano. Nel 1973 entr\u00f2 nel \"cast\" del televisivo \"Il picciotto\" di Alberto Negrin, e incominci\u00f2 a comparire con regolarit\u00e0 anche in opere cinematografiche.\nTra gli anni '70 e gli anni '80, con Giuliano Montaldo (\"Il giocattolo\") e Francesco Rosi (\"Tre fratelli\", film in seguito inserito nell'annuale cinquina per l'Oscar come miglior film in lingua straniera), offr\u00ec due interpretazioni cinematografiche magistrali che gli valsero due Nastri d'argento, il primo come \"Miglior attore non protagonista\", il secondo come \"Miglior attore\" (protagonista).\nNel 1984 la sua carriera artistica si arricch\u00ec nuovamente: venne notato da Peter Brook, il quale gli propose l'importante ruolo di Arjuna nella colossale produzione teatrale del suo \"Mah\u0101bh\u0101rata. \"Il lavoro di ricerca e di formazione per lo spettacolo lo portarono (insieme con la compagnia internazionale del CIRT di Brook) a nutrirsi di diverse culture, e a prepararsi sia fisicamente sia spiritualmente a quella che divenne la sua pi\u00f9 importante svolta artistica. La critica positiva e la notoriet\u00e0, da l\u00ec fino alla fine dell'epico tour mondiale del \"Mah\u0101bh\u0101rata\", raggiunsero l'apice.\nTornato in Italia, prese il posto di Michele Placido come protagonista della celeberrima serie televisiva \"La piovra\", che gli diede ancor pi\u00f9 popolarit\u00e0, nel ruolo dell'agente infiltrato Davide Licata nelle fiction televisive \"La piovra 5\" e \"La piovra 6\". Al termine de \"La piovra 6\" il personaggio da lui interpretato, Licata, muore. La scomparsa non era stata preventivamente annunciata ai media, come invece era accaduto al suo predecessore Michele Placido nel ruolo del commissario Corrado Cattani, e colse di sorpresa il pubblico che non era neanche a conoscenza delle condizioni di salute di Mezzogiorno, gi\u00e0 ammalato. Infatti, poco tempo dopo, Vittorio Mezzogiorno mor\u00ec a 52 anni, il 7 gennaio 1994, stroncato da un collasso cardiaco; in precedenza era stato operato per un tumore polmonare. La salma venne tumulata nel cimitero di Griante, paese sul Lago di Como.\nRiconoscimenti.\nTeatro"}
{"id": "1315507", "revid": "155634", "url": "https://it.wikipedia.org/wiki?curid=1315507", "title": "Resuttana-San Lorenzo", "text": "Resuttana - San Lorenzo \u00e8 il ventesimo quartiere di Palermo, situato nella parte settentrionale della citt\u00e0.\nIl quartiere \u00e8 compreso nella VI Circoscrizione.\nLa zona, prima dell'edificazione attuale, era un'area di acquitrini. In tempi pi\u00f9 recenti, soprattutto sul finire dell'Ottocento, vennero edificate molte ville, come Villa Sofia per esempio, buona parte delle quali \u00e8 ancora presente tra la selva di grandi palazzi moderni.\nNel quartiere si trova una delle aree residenziali pi\u00f9 ricche ed eleganti della citt\u00e0. In particolare intorno al segmento inferiore di Viale Strasburgo, fino all'intersezione con Viale Francia, sorge una delle zone di negozi pi\u00f9 gettonate della citt\u00e0. Anche Via De Nebrodi e Via Alcide de Gasperi sono due grandi e importanti arterie commerciali della zona dove sorgono moderni e alti edifici. Da Via Alcide de Gasperi si arriva al moderno stadio della citt\u00e0, il Renzo Barbera. Altre strade importanti sono:"}
{"id": "1315509", "revid": "92719", "url": "https://it.wikipedia.org/wiki?curid=1315509", "title": "Balena pilota dalla pinna breve", "text": ""}
{"id": "1315512", "revid": "184755", "url": "https://it.wikipedia.org/wiki?curid=1315512", "title": "Ossigeno disciolto", "text": "L'ossigeno disciolto, solitamente abbreviato OD, \u00e8 un parametro chimico utilizzato per caratterizzare l'idoneit\u00e0 alla vita, per esseri viventi che utilizzano l'ossigeno, come per esempio i pesci, e il livello di inquinamento di un sistema idrico. \nFattori che influenzano l'ossigeno disciolto.\nL'eutrofizzazione e l'instaurarsi di taluni equilibri redox sono tra le principali cause di una diminuzione dell'ossigeno disciolto, il quale nei casi pi\u00f9 critici pu\u00f2 arrivare ad assumere i valori tipici dell'ipossia (O2 disciolto compreso tra 3 e 1 mg/L) o dell'anossia (concentrazione di O2 disciolto minore di 1 mg/L) incompatibili con la vita acquatica. \nLa solubilit\u00e0 dell'ossigeno dipende da diversi fattori, tra i quali particolarmente degni di nota sono la legge di Henry, la salinit\u00e0 e la temperatura. Alla temperatura di 20\u00a0\u00b0C e a pressione atmosferica, una concentrazione di ossigeno nell'acqua dolce pari a 9,17 mg/L corrisponde al 100% di saturazione; valori inferiori al 75% sono indizio di inquinamento. A temperature pi\u00f9 alte, la massima concentrazione possibile diminuisce. \nLa presenza di sali e la temperatura sono parametri da tenere in considerazione quando si ha a che fare con corpi idrici naturali, nei quali la concentrazione di ossigeno \u00e8 regolata dalla legge di Streeter e Phelps.\nMisura dell'ossigeno disciolto.\nIl classico metodo analitico per la determinazione dell'ossigeno disciolto \u00e8 il metodo di Winkler, che consiste in una riduzione dell'O2 con Mn2+ in ambiente basico e successiva titolazione iodometrica del prodotto ottenuto.\nAltri metodi sfruttati sono quello polarografico e quello gasvolumetrico; quest'ultimo consente anche la contemporanea determinazione dell'azoto e dell'anidride carbonica, utilizzando un apparecchio chiamato azotometro.\nUn metodo strumentale attuabile \"in situ\" \u00e8 quello che utilizza il sensore di Clark, basato su una membrana gas permeabile che permette di effettuare una misurazione amperometrica."}
{"id": "1315513", "revid": "22612", "url": "https://it.wikipedia.org/wiki?curid=1315513", "title": "Tossa de mar", "text": ""}
{"id": "1315515", "revid": "1442080", "url": "https://it.wikipedia.org/wiki?curid=1315515", "title": "K\u00e4the Kollwitz", "text": "Oltre che nella scultura e nella pittura, fu impegnata nelle arti della xilografia, litografia e stampa.\nBiografia.\nGiovent\u00f9.\nK\u00e4the Kollwitz nacque nel 1867, con il cognome Schmidts, nell'allora citt\u00e0 prussiana di K\u00f6nigsberg, nella quale visse fino al 1885. I primi insegnamenti artistici li apprese, a partire dal 1881 da Rudolf Mauer, incisore di Rame, e dal pittore Gustav Naujok.\nI suoi primi disegni, all'et\u00e0 di 16 anni, riguardavano operai, marinai e contadini che vedeva nell'ufficio di suo padre. Decisa ad intraprendere studi d'arte, si trasfer\u00ec a Berlino, dove vi era una scuola d'arte femminile, studi\u00f2 con Karl Stauffer-Bern, amico dell'artista Max Klinger. Le acqueforti, la tecnica e la tematica sociale di quest'ultimo furono per lei fonte d'ispirazione.\nA 17 anni conobbe il futuro marito Karl Kollwitzs, studente in medicina e, nel 1888, pass\u00f2 a studiare alla scuola d'arte femminile di Monaco. Sposatasi nel 1891, and\u00f2 a risiedere a Berlino, nella casa in cui visse fino ai bombardamenti del 1943.\nNel 1892 nacque il primo figlio, Hans, e nel 1896 Peter. In questo periodo, dopo aver visto l'opera di Gerhart Hauptmann, \"I tessitori\" (riguardante l'oppressione dei tessitori della Slesia: nel 1842 vi fu un tentativo fallito di rivolta), fu da quest'opera ispirata e produsse un ciclo di 3 litografie (Povert\u00e0, Morte, Cospirazione) e 3 dipinti (Marcia dei tessitori, Rivolta, La fine) esposti pubblicamente nel 1896 e divenuti la serie di lavori fra le pi\u00f9 apprezzate.\nIl secondo maggior ciclo di lavori (litografie) che impegn\u00f2 l'artista, fu tra il 1902 e il 1908, la guerra dei contadini tedeschi, riferita all'evento storico omonimo avvenuto nel sud della Germania nei primi anni della riforma protestante, a partire dal 1525. Durante questo periodo di lavoro, visit\u00f2 l'Acad\u00e9mie Julian di Parigi, dove impar\u00f2 a scolpire e, una delle litografie del ciclo, dal titolo \"Scoppio\", vinse il premio \"Villa Romana\". La vincita di questo premio le garant\u00ec per un anno, il 1907, la permanenza in uno studio di Firenze. Fu amica della connazionale pittrice Dora Hitz (1856-1924), anch'essa vincitrice del medesimo premio.\nCon lo scoppio della prima guerra mondiale il figlio Peter, nell'ottobre 1914, mor\u00ec durante una battaglia, causandole un lungo periodo depressivo. Successivamente progett\u00f2 per lui e i suoi compagni morti un memoriale scultoreo (\"I genitori addolorati\") di cui distrusse una prima bozza nel 1919 per poi ricominciare nel 1925. Il memoriale, terminato nel 1932, venne posto nel cimitero di Roggevelde (Belgio) e successivamente spostato nella vicina Vladslo (al locale cimitero di guerra tedesco), con lo spostamento della tomba del fratello.\nNel 1917, al suo cinquantesimo compleanno, la galleria di Paul Cassirer provvide ad esporre 150 suoi dipinti.\nUna delle maggiori espressioni delle sue idee politiche socialiste fu il \"Memoriale a Karl Liebknecht\" nonch\u00e9 la sua adesione all'\"Arbeitsrat f\u00fcr Kunst\", parte del primo governo dell'SPD, pochi anni dopo la fine del primo conflitto mondiale. La Kollwitz fece inoltre parte del movimento artistico \"Secessione di Berlino\". Poco tempo dopo aver assistito ad una mostra di xilografie di Ernst Barlach complet\u00f2 il memoriale per Liebknecht e produsse circa 30 xilografie nel 1926.\nGli ultimi anni e la seconda guerra mondiale.\nCon l'ascesa politica del NSDAP, che nello stesso 1933 ne chiese le dimissioni forzate dalla Accademia delle Arti (\"Akademie der K\u00fcnste\"), la Kollwitz venne subito osteggiata per via delle sue idee ed etiche politiche. Grazie alla sua fama internazionale di artista, riusc\u00ec a sfuggire alla deportazione in un campo di concentramento, restando a Berlino fino a quando fu sfollata dai bombardamenti del 1943. Successivamente a questi, la Kollwitz ripar\u00f2 prima a Nordhausen (in Turingia) e poi a Moritzburg, nei pressi di Dresda, dove mor\u00ec 2 settimane prima della resa tedesca (9 maggio 1945) nella seconda guerra mondiale.\nStile e tematiche.\nPittrice, scultrice, stampatrice, litografa e xilografa del filone espressionistico, K\u00e4the Kollwitz fu impegnata soprattutto nella rappresentazione delle condizioni umane degli \"ultimi\" del suo tempo, grazie all'empatia nutrita verso essi. Di idee socialiste e pacifiste, la Kollwitz seppe dare espressione alle vittime di povert\u00e0, fame e guerra. I suoi inizi furono naturalistici nonch\u00e9 venne influenzata dalla Bauhaus berlinese.\nTributi alla memoria.\nNumerose sono in Germania le testimonianze che oggi la celebrano, dall'intestazione di strade e piazze, alla creazione dei \"K\u00e4the-Kollwitz-Museum\" a Colonia (\"K\u00f6ln\") e Berlino, nonch\u00e9 molteplici altre iniziative, fra cui la Kollwitz-Haus di Moritzburg, divenuta un museo. Sempre a Berlino (dove l'artista \u00e8 sepolta), in una piazza di Prenzlauer Berg a lei dedicata, si trova una statua che la raffigura, opera del 1960 dell'artista Gustav Seitz. Inoltre, la statua \"Piet\u00e0\" si trova attualmente esposta nella Neue Wache."}
{"id": "1315521", "revid": "81195", "url": "https://it.wikipedia.org/wiki?curid=1315521", "title": "Metodo Winkler", "text": ""}
{"id": "1315523", "revid": "1305772", "url": "https://it.wikipedia.org/wiki?curid=1315523", "title": "Fatal Fury 2", "text": " \u00e8 un videogioco arcade del 1992 sviluppato da SNK. Secondo capitolo della serie \"Fatal Fury\", il picchiaduro ad incontri \u00e8 stato pubblicato su Neo Geo come il precedente \" (1991) prima di essere convertito per diverse piattaforme tra cui Super Nintendo Entertainment System e Sega Mega Drive. Il titolo \u00e8 stato inoltre reso disponibile per Wii, PlayStation 4 e Nintendo Switch.\nTrama.\nEra passato un anno da quando Terry Bogard vinse il torneo di The King Of Fighters sconfiggendo Geese Howard. Nel suo sangue scorreva il senso della vittoria, e Terry continu\u00f2 ad allenarsi nell'ombra. \nLa sua vittoria era riecheggiata nel mondo intero, anche molto distante da Southtown. Il fatto arriv\u00f2 fino alle orecchie di Wolfgang Krauser, un nobile tedesco e temibilissimo combattente, nonch\u00e9 fratellastro di Geese. \nLui era molto voglioso di combattere contro l'uomo che aveva sconfitto Geese Howard, ma non sapeva chi fosse, cos\u00ec organizz\u00f2 un secondo torneo dove furono invitati i migliori combattenti del mondo. Terry si iscrisse, assieme al fratello Andy e all'amico Joe. Incontr\u00f2 alcune facce nuove lungo il suo cammino, nuovi guerrieri e nuovi amici: Kim Kaphwan, un giustiziere coreano che praticava il Tae Kwon Do, Mai Shiranui, la ninja tutte curve che diventer\u00e0 la fidanzata di Andy, Jubei Yamada, il suo maestro di Judo. \nTerry sbaragli\u00f2 tutti i suoi avversari ed arriv\u00f2 allo scontro decisivo con Krauser. La battaglia si prospettava come uno scontro tra pari livello, in quanto entrambi non combattevano per ragioni personali ma per il piacere di lottare. \nDopo uno scontro cruento Terry sconfisse Krauser e si aggiudic\u00f2 nuovamente il titolo di The King Of Fighters.\nModalit\u00e0 di gioco.\nCome in \", in \"Fatal Fury 2\" si ha la possibilit\u00e0 di lottare in due diversi piani di combattimento, inoltre sono presenti molti pi\u00f9 personaggi selezionabili e non tre come nel capitolo precedente.\nPersonaggi giocanti.\nUno dei due fratelli Bogard, esperto di arti marziali e del combattimento da strada.\nIl pi\u00f9 riflessivo dei due fratelli, Andy \u00e8 un esperto di Ninjitsu. Non si conoscono le ragioni del suo trasferimento a Venezia, quando si sa che ha passato molto tempo in Giappone.\nGrande amico dei fratelli Bogard, \u00e8 un giapponese campione di Muay Thai. \u00c8 residente in Thailandia; si iscrive di nuovo al torneo \"The King of Fighters\" dopo che Wolfgang Krauser ha assalito e gravemente ferito molti dei partecipanti alla prima edizione, tra questi il rivale di sempre Hwa Jai.\nIl primo personaggio femminile della serie di Fatal Fury, \u00e8 la fidanzata di Andy Bogard, nonch\u00e9 sua compagna di scuola Ninjitsu. Attacca con dei ventagli, cosa che potrebbe ricordare \"Fan\" di Yie Ar Kung Fu.\nAnziano Judoka in grado di attaccare lanciando ventagli simili a pizze, ha fatto da insegnante a Mai Shiranui.\nGrasso lottatore di Tai Chi assetato di denaro, s'iscrive al torneo proprio per il premio in palio.\nCampione mondiale di Taekwondo, \u00e8 dotato di un gran senso di giustizia. Combatte per mettersi alla prova come il miglior lottatore del mondo. Ha sconfitto Joe Higashi e ne \u00e8 diventato grande amico.\nLa \"seconda vita\" di Raiden, wrestler un tempo tirapiedi di Geese Howard.\nBoss finali.\nDa sempre braccio destro di Geese Howard, si schiera con Wolfgang Krauser per avere vita facile. Lo si affronta sul Big Ben di Londra. Lotta sempre con il suo sanjiegun.\nSpietato campione dei pesi massimi, cresciuto a Southtown, dopo aver ucciso un avversario sul ring si ritira dalla boxe e viene assoldato da Wolfgang Krauser.\nDiscendente di una famiglia da sempre servitrice dei potentissimi Krauser, Blood \u00e8 un torero molto abile con la spada e nella tecnica chiamata Zipota.\nColui che ha organizzato la nuova edizione del torneo \"The King of Fighters\". \u00c8 di nobili origini europee e fratellastro di Geese Howard. Potentissimo, utilizza l'antica tecnica Kampfringen originaria del Sacro Romano Impero."}
{"id": "1315524", "revid": "486946", "url": "https://it.wikipedia.org/wiki?curid=1315524", "title": "OMX Exchanges", "text": ""}
{"id": "1315525", "revid": "661526", "url": "https://it.wikipedia.org/wiki?curid=1315525", "title": "Balestrini", "text": ""}
{"id": "1315526", "revid": "88740", "url": "https://it.wikipedia.org/wiki?curid=1315526", "title": "Sanguineti", "text": ""}
{"id": "1315527", "revid": "124123", "url": "https://it.wikipedia.org/wiki?curid=1315527", "title": "Morti nel 1720", "text": ""}
{"id": "1315529", "revid": "287204", "url": "https://it.wikipedia.org/wiki?curid=1315529", "title": "Blanka Vlasic", "text": ""}
{"id": "1315530", "revid": "110157", "url": "https://it.wikipedia.org/wiki?curid=1315530", "title": "Azoturo di sodio", "text": "L'azoturo di sodio (il nome \"azide\" \u00e8 improprio, in quanto \u00e8 semplicemente il termine inglese per \"azoturo\") \u00e8 il sale di sodio dell'acido azotidrico.\nA temperatura ambiente si presenta come un solido bianco inodore. \u00c8 un composto molto tossico, pericoloso per l'ambiente. Si decompone in sodio metallico e azoto molecolare (Na e N2) se scaldato sopra i 300\u00a0\u00b0C.\nSintesi.\nIl metodo comune di preparazione parte dall'ammoniaca (NH3) ed avviene in due stadi.\nNel primo passaggio l'ammoniaca reagisce con sodio a dare ammoniuro di sodio:\nL'ammoniuro di sodio \u00e8 poi fatto reagire con ossido di diazoto.\nAlternativamente il sale pu\u00f2 essere ottenuto per reazione di nitrato di sodio (NaNO3) con ammoniuro sodico.\nApplicazioni.\nL'uso pi\u00f9 importante \u00e8 nel funzionamento dell'airbag: quando l'automobile subisce un impatto viene prodotta una scarica elettrica che scalda NaN3, liberando azoto (N2) che riempie istantaneamente l'airbag; il sodio (Na) liberato \u00e8 estremamente reattivo ma viene immediatamente convertito in silicati alcalini inerti per reazione con KNO3 (nitrato di potassio) e SiO2 (silice).\n\u00c8 usato anche per preparare alcuni terreni selettivi di coltura: se la sua concentrazione \u00e8 bassa inibisce la crescita dei batteri Gram-; se invece \u00e8 alta vengono inibiti anche i Gram+.\nTossicit\u00e0.\nL'azoturo di sodio \u00e8 molto tossico. Anche l'ingestione di pochi milligrammi pu\u00f2 provocare la morte. \u00c8 tossico anche per l'ambiente essendo in grado di uccidere i batteri del suolo, le piante ed i semi, e la sua pericolosit\u00e0 \u00e8 accentuata dall'alta solubilit\u00e0 in acqua che ne pu\u00f2 veicolare la diffusione."}
{"id": "1315531", "revid": "124123", "url": "https://it.wikipedia.org/wiki?curid=1315531", "title": "Morti nel 1495", "text": ""}
{"id": "1315536", "revid": "92723", "url": "https://it.wikipedia.org/wiki?curid=1315536", "title": "O Sul \u00e9 o Meu Pa\u00eds", "text": "O Sul \u00e9 o Meu Pa\u00eds (\"Il sud \u00e8 il mio paese\" in portoghese) \u00e8 un movimento separatista che chiede l'indipendenza del sud del Brasile: Paran\u00e1, Santa Catarina e Rio Grande do Sul.\nIl simbolo ufficiale del movimento \u00e8 formato dalle tre stelle Paran\u00e1, Santa Catarina e Rio Grande do Sul.\nContesto.\nAll'epoca dell'Impero del Brasile, esistevano diversi movimenti separatisti nella regione. Tra le motivazioni era di grande rilievo la tassazione della carne secca, il maggiore prodotto d'esportazione della regione all'epoca. Scoppi\u00f2 la Guerra dei Farrapos, quando lo stato del Rio Grande do Sul fall\u00ec il tentativo di ottenere l'indipendenza pacificamente. Durante la transizione alla Repubblica, si formarono movimenti federalisti nella regione, che portarono alla Rivoluzione Federalista.\nNel contesto della Rep\u00fablica Velha, il movimento chiamato Politiche del caffellatte supportava gli stati di San Paolo e Minas Gerais, i pi\u00f9 grandi in termini di popolazione e ricchezza, produttori di caff\u00e8 e prodotti caseari.\nIl Rio Grande do Sul, con gli altri stati, entr\u00f2 nella Alleanza liberale (Portoghese: \"Alian\u00e7a Liberal\") e propose Get\u00falio Vargas come candidato presidente, che perse a favore di J\u00falio Prestes. Vargas ebbe comunque quasi il 100% dei voti nel Rio Grande do Sul. L'Alleanza Liberale rifiut\u00f2 quindi di accettare i risultati, dichiarandoli manipolati. Questo port\u00f2 al coup d'\u00e9tat conosciuto come Rivoluzione del 1930, che port\u00f2 Getulio Vargas ad essere il nuovo presidente, decretando alla fine la Vecchia Repubblica.\nDa allora, solo due presidenti del sud sono andati al potere democraticamente: Get\u00falio Vargas e Jo\u00e3o Goulart.\nStoria.\nIl movimento \u00e8 stato presentato ufficialmente durante il secondo Congresso Separatista celebrato il 18 e il 19 luglio 1992 presso Laguna, Santa Catarina, da Ad\u00edlcio Cadorin, precedente sindaco della citt\u00e0."}
{"id": "1315540", "revid": "124123", "url": "https://it.wikipedia.org/wiki?curid=1315540", "title": "Nati nel 1636", "text": ""}
{"id": "1315541", "revid": "92723", "url": "https://it.wikipedia.org/wiki?curid=1315541", "title": "Diocesi di Saint George's", "text": ""}
{"id": "1315545", "revid": "124123", "url": "https://it.wikipedia.org/wiki?curid=1315545", "title": "Morti nel 1396", "text": ""}
{"id": "1315546", "revid": "1080859", "url": "https://it.wikipedia.org/wiki?curid=1315546", "title": "Diotisalvi", "text": "Biografia.\n\u00c8 soprattutto noto per essere l'architetto della fascia inferiore del Battistero di Pisa, in piazza del Duomo, come testimonia un'iscrizione in due parti su due pilastri interni dell'edificio, che riporta anche la data 1153:\nIl Battistero venne continuato pi\u00f9 di un secolo dopo da Nicola Pisano e terminato solo nel XIV secolo da suo figlio Giovanni Pisano.\nMolti storici concordano sul fatto che gi\u00e0 all'epoca di Diotisalvi il Battistero dovesse essere dotato di copertura e che gli interventi successivi di Nicola e Giovanni interessarono pi\u00f9 che altro la superficie esterna, con il coronamento semisferico ben pi\u00f9 tardo. La caratteristica \"cupola\" a cono rovesciato visibile dall'interno doveva infatti essere la caratteristica peculiare dell'edificio fin dal XII secolo, poich\u00e9 cita con precisione la rotonda dell'Anastasis della basilica del Santo Sepolcro di Gerusalemme, secondo la ricostruzione terminata nel 1148. Pisa infatti aveva all'epoca forti scambi con la terra santa, ed era un punto di imbarco per i pellegrini. Tuttavia pare che il progetto originario di Diotisalvi portasse il Battistero ad assomigliare molto di pi\u00f9 al suo precedente lavoro, la chiesa del Santo Sepolcro, ma poi, una volta che Nicola e Giovanni presero la direzione dei lavori lo modificarono aggiungendoci la caratteristica cupola e gli archi e pinnacoli in stile gotico.\nUn altro lavoro di certa attribuzione \u00e8, sempre a Pisa, la chiesa del Santo Sepolcro (post 1113), dove si firma \"fabricator\", cio\u00e8 costruttore. Anche questa architettura aveva un forte legame con la terra santa, sia nel nome, sia nella struttura circolare, almeno della pianta interna, sia nella copertura con cupola impropria.\nTra le due opere Diotisalvi pass\u00f2 da costruttore a \"magister\", per cui si presuppone che avesse affinato la sua professione in una scuola, verosimilmente nel cantiere della Cattedrale.\nDiotisalvi \u00e8 quindi il terzo architetto della piazza del Duomo del quale si conosca il nome, dopo Buscheto e Rainaldo, autori del duomo di Pisa, e a parte l'anonimo maestro che progett\u00f2 il campanile. Alcuni attribuiscono la torre stessa a Diotisalvi, sulla base di alcune analogie architettoniche (i camminamenti con un tempo esistevano attorno al battistero) e moduli costruttivi, inoltre la costruzione di quest'ultima era iniziata durante l'edificazione del Battistero.\nAltre opere a lui attribuite sono:"}
{"id": "1315549", "revid": "125026566", "url": "https://it.wikipedia.org/wiki?curid=1315549", "title": "Loescher", "text": "Loescher \u00e8 una casa editrice italiana, con sede a Torino. \u00c8 specializzata in opere scolastiche, testi universitari e classici, ma la sua fama \u00e8 legata in particolare all'attivit\u00e0 nel campo della lessicografia.\nStoria.\nNel 1861 Hermann Loescher, nativo di Lipsia, rilev\u00f2 una libreria a Torino. Nel 1865 ne apr\u00ec una a Firenze e, dopo il 20 settembre 1870, una anche nella nuova capitale italiana, Roma. L'attivit\u00e0 editoriale, iniziata nel 1867, fu per diversi anni collaterale rispetto al commercio di libri.\nDopo la morte di Loescher (1892), l'attivit\u00e0 torinese venne proseguita dalla vedova; la sede fiorentina fu ceduta al tedesco Bernhard Seeber e la libreria romana venne rilevata da Max Bretschneider e Walter Regenberg. Dall'operazione nacque la casa editrice \u00abErmanno Loescher &amp; Co.\u00bb. La direzione di Max Bretschneider preserv\u00f2 le caratteristiche editoriali, l'impronta e lo spirito impressi da Loescher.\nDagli anni successivi al 1911 i libri pubblicati dall'ex filiale romana vengono impressi con la dicitura \u00abP. Maglione &amp; C. Strini, Successori di Loescher &amp; C.\u00bb. Invece a Torino la libreria editrice pass\u00f2 alla vedova dell'editore, Sofia Rauchenegger, poi a Giovanni Chiantore, che cambi\u00f2 la ragione sociale con il proprio nome.\nL'azienda fu acquistata nel 1940 da Giuseppe Pavia (1901-1971), che la diresse con il figlio Maurizio. A quel tempo erano in vigore in Italia le leggi razziali fasciste: siccome i Pavia erano di religione ebraica, fu costretta ad affidarsi a prestanome.\nNel 1952 i proprietari ripristinarono il nome originario della casa editrice, dapprima modificando \"Giovanni Chiantore\" in \"Loescher-Chiantore\", poi sostituendolo con \"Casa Editrice Loescher\".\nNel 1989 la casa editrice Zanichelli acquist\u00f2 la totalit\u00e0 delle azioni Loescher dalla famiglia di Maurizio Pavia.\nNel 2013 acquis\u00ec il catalogo della Casa Editrice D'Anna, diventato cos\u00ec un marchio dell'editore torinese.\nDizionari.\nLoescher \u00e8 conosciuta maggiormente per le seguenti opere:"}
{"id": "1315550", "revid": "486946", "url": "https://it.wikipedia.org/wiki?curid=1315550", "title": "Scuole medie superiori", "text": ""}
{"id": "1315551", "revid": "125278723", "url": "https://it.wikipedia.org/wiki?curid=1315551", "title": "Pallamano Haenna", "text": "La Orlando Pallamano Haenna o pi\u00f9 comunemente Haenna \u00e8 una societ\u00e0 di pallamano italiana con sede a Enna. Milita in Serie A2, la terza serie del campionato italiano di pallamano maschile.\nFondata nel 1975, risulta essere la terza realt\u00e0 pallamanistica siciliana per numero di partecipazioni ad un campionato di massima serie.\nI colori sociali del club sono il giallo ed il verde. \nL'impianto sede delle gare interne \u00e8 il Palasport di Enna bassa.\nStoria.\nDurante la fase provinciale dei Giochi della Giovent\u00f9 di atletica leggera del 1969, \u00e8 stata indubbiamente una fase che ha determinato lo sviluppo di tutto il movimento pallamanistico ennese. Difatti, a distanza di qualche anno, nel 1974, grazie all'incontro avuto con Concetto Lo Bello durante i Giochi del 1969, alcuni massimi dirigenti vengono convinti ad affiliarsi alla FIGH. Cos\u00ec, dopo essere partiti dalla Serie C, nel 1985 si vince il campionato passando alla Serie B nazionale. Gli anni novanta sicuramente i pi\u00f9 prolifici dal punto di vista sportivo. Difatti dopo essere approdati in Serie A2 nel 1991, finalmente si corona il sogno di calcare la massima serie. Cos\u00ec nel 1997 tutta la cittadina di Enna si stringe di fronte a questa realt\u00e0 sportiva, che con grande sacrificio e perseveranza porta in alto i nomi della citt\u00e0.\nIn massima serie durer\u00e0 quattro anni, con il picco avuto nella stagione 1998-1999 quando per la prima volta nella storia approda ai play-off scudetto, eliminata ai quarti di finale per mano del Rubiera (25-21 e 32-25). Dopo questi successi, la Pallamano Haenna subisce le difficolt\u00e0 economiche date dal ridimensionamento dell'intero settore pallamanistico (esempio l'Ortigia Siracusa vincitore di ben tre scudetti e due coppe Italia costretto ad ammainare bandiera bianca fallendo), cos\u00ec per quasi quindici anni la societ\u00e0 vivacchia in Serie A2, per poi ottenere la promozione in massima serie nel 2015-2016. Massima serie che durer\u00e0 solo un'annata, in quanto retroceder\u00e0 subito. L'anno successivo riparte dal campionato di Serie B causa problemi economici, ma ottiene subito la promozione in Serie A2, dove rimarr\u00e0 per altre due annate, prima di dover ripartire nuovamente dalla Serie B nella stagione 2019-2020.\nQuesta stagione verr\u00e0 ricordata a lungo, in quanto i ragazzi di Giummul\u00e8 dopo aver vinto la Coppa Sicilia, ed essersi piazzati al termine della stagione regolare al primo posto, prima dell'avvio della seconda fase, subiscono cos\u00ec come tutte le altre societ\u00e0 lo scoppio di epidemia in Italia ed in tutto il mondo. Soprannominato COVID-19, questa epidemia difatti costringer\u00e0 gli organi federali a dover chiudere in anticipo tutte le competizioni di pallamano, annullando il campionato di Serie B, senza assegnare alcuna promozione.\nNella stagione 2020-2021 viene ripescata in Serie A2.\nStrutture.\nPalasport.\nL'Haenna disputa le gare interne all'interno del Palasport di Enna bassa. La struttura ha una capienza complessiva di 550 posti a sedere.\nStatistiche e record.\nStatistiche di squadra.\nPer numero di partecipazioni a campionati di massima serie, tra le societ\u00e0 pi\u00f9 rappresentative nel panorama isolano l'Haenna \u00e8 al terzo posto con 6 apparizioni nel massimo campionato, dietro l'Albatro Siracusa con 9 ed il C.C. Ortigia Siracusa, con le sue 17 partecipazioni (3 scudetti e 2 coppe italia nel suo palmares)."}
{"id": "1315552", "revid": "1226", "url": "https://it.wikipedia.org/wiki?curid=1315552", "title": "Alcyoniani", "text": ""}
{"id": "1315556", "revid": "110157", "url": "https://it.wikipedia.org/wiki?curid=1315556", "title": "Distretto di Barranco", "text": "Il distretto di Barranco \u00e8 un distretto del Per\u00f9, il pi\u00f9 piccolo del dipartimento di Lima. Famoso per i molti locali notturni.\nData di fondazione.\n26 ottobre 1874.\nPopolazione attuale.\n40.660 abitanti.\nSuperficie.\n3.33\u00a0km\u00b2 .\nDistretti confinanti.\nConfina a nord con il distretto di Miraflores a sud con il distretto di Chorrillos, ad est con il distretto di Santiago de Surco e ad ovest con l'Oceano Pacifico."}
{"id": "1315560", "revid": "287204", "url": "https://it.wikipedia.org/wiki?curid=1315560", "title": "51\u00b0 Stormo", "text": ""}
{"id": "1315561", "revid": "287204", "url": "https://it.wikipedia.org/wiki?curid=1315561", "title": "50\u00b0 Stormo", "text": ""}
{"id": "1315562", "revid": "287204", "url": "https://it.wikipedia.org/wiki?curid=1315562", "title": "14\u00b0 Stormo", "text": ""}
{"id": "1315563", "revid": "287204", "url": "https://it.wikipedia.org/wiki?curid=1315563", "title": "32\u00b0 Stormo", "text": ""}
{"id": "1315564", "revid": "124123", "url": "https://it.wikipedia.org/wiki?curid=1315564", "title": "Nati nel 1514", "text": ""}
{"id": "1315567", "revid": "1862766", "url": "https://it.wikipedia.org/wiki?curid=1315567", "title": "Chiesa dei Santi Domenico e Sisto", "text": "La chiesa dei Santi Domenico e Sisto \u00e8 una chiesa di Roma, sede dal 2003 di titolo cardinalizio. \u00c8 situata in largo Angelicum sul Quirinale ed \u00e8 intitolata a san Domenico e san Sisto; fa parte del rione Monti.\nStoria.\nLa prima chiesa in questo posto fu chiamata Santa Maria a Magnanapoli ed era stata costruita prima dell'XI secolo. Appartiene all'ordine delle monache domenicane del convento di San Sisto alle Terme di Caracalla (detto \"San Sisto Vecchio\").\nL'attuale chiesa \u00e8 stata costruita per volere di papa Pio V, un domenicano egli stesso. I lavori di costruzione iniziarono nel 1569, nel 1575 iniziarono quelli del convento. L'originale piano doveva essere un lavoro di Giacomo della Porta, per\u00f2 il lungo periodo di costruzione (i lavori terminarono solamente nel 1663) impieg\u00f2 anche altri architetti. La parte inferiore fu disegnata da Nicola Torriani e quella superiore da Torriani o da Vincenzo della Greca. Della Greca senza dubbio costru\u00ec la facciata in travertino barocco nel 1646, con suo fratello Felice, per\u00f2 la doppia scala del 1654 \u00e8 attribuita a Orazio Torriani. Nella facciata sono inserite quattro statue: le due statue inferiori raffigurano san Tommaso d'Aquino e san Pietro da Verona e sono di Carlo Maderno, mentre le due statue superiori raffigurano san Domenico e san Sisto II papa e sono di Marcantonio Canini.\nGian Lorenzo Bernini disegn\u00f2 l'altare maggiore, la prima cappella del lato sud, l'altare di questa cappella e il gruppo di sculture \"Noli me tangere\" per questa cappella nel 1649 (a scolpire per\u00f2 non fu materialmente lui ma il suo allievo Antonio Raggi).\nL'affresco sul soffitto, \"L'apoteosi di san Domenico\", \u00e8 stato dipinto nel 1674 da Domenico Maria Canuti, con \"trompe l'oeil\" realizzati da Enrico Haffner.\nNel 2013 la chiesa compare nel film \"La grande bellezza\" di Paolo Sorrentino durante la scena d'un funerale."}
{"id": "1315571", "revid": "229617", "url": "https://it.wikipedia.org/wiki?curid=1315571", "title": "Resuttana-S. Lorenzo", "text": ""}
{"id": "1315573", "revid": "94647", "url": "https://it.wikipedia.org/wiki?curid=1315573", "title": "Verrazano Narrows Bridge", "text": ""}
{"id": "1315577", "revid": "124123", "url": "https://it.wikipedia.org/wiki?curid=1315577", "title": "Nati nel 1313", "text": ""}
{"id": "1315578", "revid": "599013", "url": "https://it.wikipedia.org/wiki?curid=1315578", "title": "Ponte di Verrazzano", "text": "Il ponte di Verrazzano () \u00e8 un ponte sospeso di New York che collega i due \"borough\" di Brooklyn e Staten Island sovrappassando il Narrows, lo stretto braccio di mare che separa i due distretti.\n\u00c8 intitolato al navigatore italiano Giovanni da Verrazzano.\nL'attraversamento del ponte \u00e8 a pedaggio per i veicoli diretti verso Staten Island e gratuito in direzione opposta.\nStoria.\nIl concetto urbanistico \u00e8 opera di Robert Moses e la progettazione dell'ingegnere Othmar Ammann. All'epoca della sua inaugurazione, avvenuta nel 1964, si trattava del ponte sospeso pi\u00f9 lungo del mondo, primato mantenuto fino al 1981. Date le dimensioni, il progetto dovette tenere conto della curvatura terrestre.\nCaratteristiche.\nLa maggior parte del traffico marittimo verso i porti di New York e del New Jersey passa sotto questo ponte. Si tratta di un elemento urbanistico di primo piano, dato che i suoi altissimi piloni sono visibili da numerosi quartieri della citt\u00e0. La campata che viene a formarsi tra i due piloni copre quasi l'intera distanza tra le due rive e raggiunge la lunghezza di 1298\u00a0m, la maggiore negli Stati Uniti.\nCiascuno dei due piloni pesa 27.000 tonnellate. Due strade a sei corsie si sovrappongono formando un doppio strato, il cui livello inferiore fu aperto al pubblico nel 1969. Per l'attraversamento del ponte \u00e8 necessario pagare un pedaggio.\n\u00c8 conosciuto anche per essere il punto di partenza della maratona di New York. Inoltre, rimasero celebri anche alcune scene drammatiche girate sul ponte per il film \"La febbre del sabato sera\".\nGrafia del nome.\nSono stati fatti vari tentativi per sostituire l'antica grafia \"Verrazano\", usata negli Stati Uniti fino al settembre 2018, con quella pi\u00f9 moderna \"Verrazzano\", con il sostegno di personalit\u00e0 italo-americane quali Robert De Niro, Tony Gemignani e Joe D'Onofrio.. Il 6 giugno 2018 il Senato dello Stato di New York ha approvato all'unanimit\u00e0 una legge per cambiare la grafia del ponte, inviandola per l'approvazione all'Assemblea dello Stato di New York e al governatore Andrew Cuomo.\nL'Assemblea ha approvato definitivamente la legge il 21 giugno e la ha inviata al governatore Cuomo con una piccola modifica: per diminuire i costi, la segnaletica minore di accesso al ponte manterr\u00e0 la grafia con una sola z, mentre la segnaletica maggiore sar\u00e0 sostituita con la doppia z. Il 1\u00ba ottobre 2018 il governatore Cuomo ha ufficialmente firmato la legge e da quel giorno l'unica grafia corretta \u00e8 \"Verrazzano\". Diversi servizi cartografici online, tra cui Google Maps e ACME Mapper, hanno gi\u00e0 provveduto a cambiare il vecchio nome con quello attuale."}
{"id": "1315579", "revid": "124123", "url": "https://it.wikipedia.org/wiki?curid=1315579", "title": "Nati nel 1302", "text": ""}
{"id": "1315580", "revid": "124123", "url": "https://it.wikipedia.org/wiki?curid=1315580", "title": "Nati nel 1425", "text": ""}
{"id": "1315591", "revid": "124123", "url": "https://it.wikipedia.org/wiki?curid=1315591", "title": "Nati nel 1400", "text": ""}
{"id": "1315594", "revid": "124123", "url": "https://it.wikipedia.org/wiki?curid=1315594", "title": "Morti nel 1702", "text": ""}
{"id": "1315595", "revid": "124123", "url": "https://it.wikipedia.org/wiki?curid=1315595", "title": "Morti nel 1155", "text": ""}
{"id": "1315599", "revid": "124123", "url": "https://it.wikipedia.org/wiki?curid=1315599", "title": "Nati nel 1576", "text": ""}
{"id": "1315600", "revid": "123208976", "url": "https://it.wikipedia.org/wiki?curid=1315600", "title": "Porta all'Arco", "text": "La Porta dell'Arco (o all'Arco) di Volterra, risalente circa al periodo fra IV e III secolo a.C., fa parte della cinta muraria in panchina della citt\u00e0, edificata originariamente dagli Etruschi e poi modificata successivamente nel Medioevo quando la citt\u00e0 si erse a Libero comune.\nSi tratta del principale accesso alla citt\u00e0 dal lato sud, opposta quindi all'altra porta etrusca di Volterra, Porta Diana, a nord.\nLa porta ha risentito, rispetto a simili costruzioni in altre citt\u00e0, in maniera minore dei rimaneggiamenti romani dopo la sottomissione della citt\u00e0 a Roma ed infatti essa presenta ancora oggi la grandiosa imponenza tipica delle porte cittadine etrusche.\nDescrizione.\nLa porta \u00e8 realizzata in grandi blocchi di tufo sovrapposti a secco. La vivace cromia \u00e8 dovuta all'utilizzo di tre tipi diversi di roccia: nei piedritti, infatti, vediamo un calcare arenaceo di color giallastro; l'arco invece \u00e8 realizzato con un grigio calcare di scogliera; infine, le tre teste scolpite sono in selagite rossastra. \nCome particolare saliente, sul fronte esterno, si nota la sottolineatura dei tre elementi principali dell'arco (la chiave di volta e i due \"piani di imposta\") mediante tre teste scolpite, protomi, forse rappresentanti Giove (Tinia per gli etruschi) e i due protettori della citt\u00e0 Castore e Polluce; oppure sempre Giove con Uni e Minerva, divinit\u00e0 protettrici. Altra ipotesi \u00e8 che siano ricollegabili all'usanza orientale di esporre sulle Mura cittadine le teste mozzate dei comandanti nemici, come tacito monito verso qualsiasi presenza ostile. Sia l'arco che le protomi sono da riferirsi a rimaneggiamenti successivi, probabilmente collocabili al III sec. a. C. \nLa porta presenta due fornici: uno esterno, sopra descritto con le tre protomi, originariamente difeso da una saracinesca che permetteva una rapida chiusura difensiva, e uno interno, sbarrato da due battenti. Per questo possiamo definirne la pianta a camera.\nUna riproduzione della Porta venne realizzata nell'Ottocento come accesso al castello di Rosazza da Giuseppe Maffei, architetto e pittore di Graglia, ma discendente di un'antichissima casata volterrana.\nLa sventata distruzione.\nDurante il passaggio del fronte da Volterra nella Seconda guerra mondiale, precisamente il 30 giugno 1944, il comando tedesco in citt\u00e0 decise di far saltare la porta per rendere difficoltoso l'accesso alle truppe americane nemiche: tuttavia, acconsent\u00ec a non distruggere il manufatto se fosse stata ostruita entro 24 ore. La popolazione di Volterra accorse in massa e riusc\u00ec a sigillare il monumento utilizzando le pietre del selciato delle vie circostanti. Un bassorilievo collocato nel 1984 nei pressi della porta ricorda questa impresa. "}
{"id": "1315602", "revid": "124123", "url": "https://it.wikipedia.org/wiki?curid=1315602", "title": "Morti nel 1573", "text": ""}
{"id": "1315603", "revid": "124123", "url": "https://it.wikipedia.org/wiki?curid=1315603", "title": "Morti nel 1724", "text": ""}
{"id": "1315605", "revid": "125952599", "url": "https://it.wikipedia.org/wiki?curid=1315605", "title": "Rapporti tra 'ndrangheta e altre organizzazioni criminali", "text": "La 'ndrangheta rispetto alle altre realt\u00e0 criminali si \u00e8 sviluppata pi\u00f9 tardi, ma nonostante ci\u00f2 con le altre mafie si \u00e8 avuto in generale un rapporto di reciproco rispetto e di parit\u00e0, anche ora che viene considerata una delle pi\u00f9 potenti organizzazioni criminali in Europa e nel mondo e la pi\u00f9 potente in Italia. Non si \u00e8 mai schierata nelle guerre di altre organizzazioni. Vi \u00e8 stato nel corso della storia invece una forte collaborazione per i traffici di sigarette, droga e tutte le varie attivit\u00e0 illecite.\nA giugno 2018 durante il processo \"ndrangheta stragista\" depone Salvatore Annacondia, criminale di spicco nell'area di Bari e vicino a Cosa Nostra affermando che: \"La 'Ndrangheta calabrese \u00e8 la mamma di tutti, abbracciava tutti i gruppi in Italia: Camorra, Cosa nostra e pugliesi. Non c'era gruppo che non avesse contatti con la Calabria\".\nLa 'Ndrangheta e Cosa Nostra.\nIl rapporto con Cosa Nostra \u00e8 stato molto stretto tanto che capibastone di spicco come Antonio Macr\u00ec, Giuseppe Piromalli, Mico Tripodo (compare d'anello di Tot\u00f2 Riina) si affiliarono a Cosa Nostra e viceversa, capi della mafia siciliana si affiliano alle 'ndrine. Quindi vi erano persone che possedevano due affiliazioni, come per esempio il messinese Rosario Saporito, personaggio di spicco della cosca dei Mazzaferro, o Calogero Marcen\u00f2, originario di San Cataldo (CL) divenuto capo locale della cosca calabrese \"Zagari\". Le cosche 'ndranghetiste di Reggio Calabria hanno stabilito basi in Sicilia, specialmente a Messina che, in questo arco di tempo, si guadagn\u00f2 il soprannome di \"provincia babba\", in quanto ci fu un periodo di tregua tra i clan e i funzionari dello stato a differenza di Palermo. I messinesi approfittarono di questo periodo per concedere \"latitanze d'oro\" ai loro alleati, esponenti di alto rango di Cosa Nostra, provenienti da altre province siciliane. Poco pi\u00f9 tardi diedero rifugio anche a pezzi grossi appartenenti alla 'Ndrangheta. A Messina il \"boss\" Gaetano Costa, detto \"facci i' sola\", capoclan del quartiere Giostra, fu \"Capo Societ\u00e0\" della 'ndrangheta fin dal 1972 mentre il potente clan di Mangialupi, attualmente operativo in citt\u00e0 nella zona compresa tra Gazzi e Fondo Fucile, ha strettissimi rapporti con le cosche dell'area jonica calabrese. Inoltre essi hanno rapporti talmente stretti con la 'ndrangheta che custodiscono i loro arsenali in citt\u00e0..\nSecondo la testimonianza del pentito di Cosa Nostra Antonino Calderone nel libro-intervista \"Gli uomini del disonore\" scritto con il sociologo Pino Arlacchi, non c'era alcuna buona opinione dei criminali siciliani nei confronti della controparte calabrese: \u00abI calabresi parlavano, parlavano, parlavano. Parlavano tutto il tempo. Non agli altri intendiamoci, ma tra di loro. Facevano infinite conversazioni circa le loro regole, specialmente in presenza di noi uomini d'onore (siciliani). Si sentivano a disagio perch\u00e9 in realt\u00e0 sapevano di essere inferiori a Cosa Nostra\" e poi: \"Abbiamo sempre considerato i calabresi inferiori, come spazzatura. Per non parlare dei campani, di cui non ci siamo mai fidati\u00bb.\nNegli anni '80 a Torino le famiglie catanesi dei Miano e dei Finocchiaro si rifornivano di droga da Angelo Epaminonda, il Tebano e successivamente la rivendevano alle 'ndrine torinesi. Quando queste si appoggiavano al locale di Gioiosa Jonica, a cui facevano riferimento le famiglie dei Belfiore, Ursino-Macr\u00ec, queste contrattavano la droga con i siciliani dei Cuntrera-Caruana residenti in Venezuela.\nIl 9 agosto 1991 viene ucciso a Villa San Giovanni il magistrato Antonino Scopelliti da due 'ndranghetisti su richiesta di Cosa Nostra.\nIl 13 maggio del 1993 si conclude l'operazione \"Delta\", che porta all'arresto di presunti esponenti degli Arena, accusati oltre agli appalti, di traffico di droga e di armi, contraffazione di denaro ed auto rubate. Le indagini dei Carabinieri hanno rivelato che Nicola Arena, a capo dell'omonima cosca, era in contatto diretto con Pietro Vernengo e Nitto Santapaola, boss della mafia catanese.\nIl 29 giugno 1994 il sostituto procuratore di Catanzaro Giuseppe Verzera ascolt\u00f2 le confessioni del pentito di 'ndrangheta Giacomo Ubaldo Lauro e del notaio Pietro Marrapodi, che afferma: \u00abComunque, chiedo scusa signor Lauro, nella mafia di Reggio Calabria non \u00e8 stata sottovalutata ad arte, \u00e8 stata presentata all\u2019esterno come un fenomeno minore\u2026 Ma il sottoscritto, il 6 dicembre 1993 guardando in faccia il dottor Roberto Pennisi e il commendator Giuliano Gaeta, si \u00e8 rivolto a Luciano Violante dell\u2019antimafia e al ministro Conso e ha detto: \u201cAnche se mi rivolgo a voi che potete ascoltarmi o meno, perch\u00e9 \u00e8 per poco che starete l\u00ec, vi debbo dire che io che sono notaio e che vivo in questo ambiente da 23 anni e so qual \u00e8 il rapporto che passa tra 'ndrangheta e mafia siciliana. I capibastoni 'ndranghetisti dicono che i messinesi sono buccazzari: quindi ne ricavo il rapporto che passa tra discepolo e maestro; perch\u00e9 maestra \u00e8 la 'ndrangheta!\u00bb.\nNel 2003 con l'operazione \"Igres\" si scopre un'alleanza per il traffico internazionale di droga tra i Marando e i Trimboli di Plat\u00ec e Volpiano, dall'altra i fratelli Agate di Mazara del Vallo e i Guttadauro di Bagheria. La droga proveniva dalla Colombia e passava dalla Namibia.\nNel 2007 l'operazione \"Stupor Mundi\" sgomina un traffico internazionale di droga gestito dai Marando e dai Barbaro di Plat\u00ec che portavano la droga passante dal Belgio e dai Paesi Bassi in Piemonte e Lombardia in alleanza con le cosche del trapanese, di Mazara del Vallo.\nNel 2009 i siciliani si rivolgono nuovamente alle 'ndrine per rifornirsi di droga, i Fidanzati e gli Emanuello prendevano la droga colombiana spedita attraverso i porti di Anversa e Amburgo. Con l'operazione Dioniso vengono arrestate 50 persone.\nNel 2017 l'operazione \"'ndrangheta stragista\" rivelerebbe un primo coinvolgimento della 'ndrangheta nelle operazioni stragiste degli anni '90 di Cosa Nostra. L'operazione testimonierebbe che per due mesi: dicembre 1993 e gennaio 1994 alcune famiglie di 'ndrangheta della Piana di Gioia Tauro avevano accettato di partecipare alle azioni stragiste pianificate da Cosa nostra. Il primo fu tentato a Saracinello contro due carabinieri, il secondo il 18 gennaio 1994 vengono uccisi in autostrada all'altezza di Scilla i carabinieri Fava e Garofalo, il terzo il 1\u00ba febbraio ai danni dei carabinieri Music\u00f2 e Serra, rimasti gravemente feriti. L'operazione ha portato all'arresto di Santo Filippone, capo dell'omonima 'ndrina e capo del mandamento tirrenico in questi anni. Per iniziare la fase stragista elementi di Cosa Nostra insieme ad esponenti della 'ndrangheta si riunirono nell'autunno del 1993 in tre diverse occasioni: una in provincia di Vibo Valentia, una a Melicucco e una a Oppido Mamertina. A valle di queste azioni viene organizzata una riunione da elementi apicali di 'ndrangheta nel santuario della Madonna di Polsi e viene deciso di non andare oltre con le azioni stragiste. A giugno 2018 durante il processo 'ndrangheta stragista, il criminale apicale barese vicino a Cosa Nostra Salvatore Annacondia parla di un consorzio di cui facevano parte i siciliani, in particolare il clan Fidanzati, calabresi e pugliesi, inoltre accenna anche ai rapporti con il clan catanese: \u00abC\u2019era la famiglia Santapaola che erano molto legati con le famiglie calabresi, in particolare con i De Stefano\u00bb. A giugno 2017 viene consegnato al procuratore di Reggio Calabria Lombardo il memoriale di Nino lo Giudice all'interno del processo 'ndrangheta stragista, in cui conferma che l'accordo stragista tra le cosche della citt\u00e0 di Reggio Calabria e i siciliani avvenne nella casa di Demetrio Filippone, figlio di Rocco, a Oppido Mamertina e come rappresentante delle prime (in particolare i Tegano, Condello, Latella, Ficara, Serraino e Imerti) partecip\u00f2 Giuseppe De Stefano e per i secondi Giuseppe e Filippo Graviano\nDal XXI secolo si registra un declino dell'organizzazione siciliana rispetto a quella di origine campana e calabrese, il procuratore di Catanzaro Nicola Gratteri ha pi\u00f9 volte affermato questa tendenza, tanto da dichiarare, supportato dalle numerose operazioni anti-ndrangheta, che ora Cosa Nostra messinese si rifornisce dalle 'ndrine per l'acquisto di droga per poi rifornire anche le altre province siciliane, avendo queste ultime preso il controllo del traffico ed essendo la prima non pi\u00f9 monopolista come tra gli anni '70 e '80.\nIn un'operazione avvenuta negli anni 2000 si \u00e8 scoperto anche che membri della 'ndrangheta hanno garantito con criminali colombiani il riscatto di un membro di Cosa Nostra, nella fattispecie di Salvatore Miceli di Salemi, per cui dovette garantire Roberto Pannunzi.\nA novembre 2017 il neoprocuratore nazionale antimafia Federico Cafiero de Raho conferma il rapporto tra le due organizzazioni criminali non solo nel campo degli stupefacenti, ma anche nell'ambito del settore dei rifiuti e della bonifica, dove aziende siciliane operano in Calabria e viceversa.\nIl 23 marzo 2018 \"l'Espresso\" rivela che il latitante Matteo Messina Denaro avrebbe avuto appoggi da esponenti della 'ndrangheta in Toscana, in particolare la DIA di Firenze sospetta di 9 persone e gi\u00e0 la procura di Firenze ha aperto un fascicolo dal 2015 sulla latitanza del boss trapanese in Toscana coperto da un gruppo di 'ndrangheta operante nella regione.\nLa 'ndrangheta e la Camorra.\nSi \u00e8 a conoscenza di doppie affiliazioni anche con la Camorra napoletana: per esempio i calabresi De Stefano e Raffaele Cutolo. I Cutolo uccisero addirittura Mico Tripodo per piacere dei De Stefano. Ci sono esempi di camorristi come Antonio Schettini affiliato ai Flachi e viceversa lo 'ndranghetista Franco Coco Trovato affiliato alla famiglia di Carmine Alfieri.\nL'operazione Tamanaco conclusasi il 22 giugno 2010 ha sgominato un traffico di droga gestito dai La Torre di Mondragone e dai Barbaro di Plat\u00ec proveniente dal Venezuela e dalla Colombia e che passa da diversi porti europei tra cui il porto di Amsterdam. Al porto di Livorno sono stati sequestrati 700 chili di cocaina.\nL'11 maggio 2016 viene sgominata a Roma una joint venture criminale tra elementi criminali di etnia Sinti, il clan dei Casamonica, esponenti della Camorra, e di affiliati alle 'ndrine di Polistena, Taurianova e del locale di Melicucco.\nIl 21 marzo 2018 vengono effettuati 19 arresti a Roma di presunti elementi appartenenti al clan Licciardi della Camorra e ai Filippone e Gallico accusati di traffico di droga\nIl 14 novembre 2018 si conclude l'operazione Galassia della Guardia di Finanza, della DIA, della polizia e dei carabinieri in cui il presunto membro dei Pesce-Bellocco Antonio Zungri, alcuni membri dei Tegano e forse dei Piromalli insieme a camorristi e a criminali pugliesi (clan Capriati e Parisi) si erano inseriti illegalmente nella rete commerciale delle societ\u00e0 di scommesse online Planetwin365, \"Betaland\",\"Enjoybet\" e \"Planetwin\". Gli affiliati dei Tegano inoltre nel 2016 andarono in pellegrinaggio a Polsi, e rendevano omaggi con musica di tarantella passando di fronte al carcere di Reggio Calabria e alle case circondariali Arghill\u00e0, e davanti alla casa di Roberto Franco, capo-'ndrina di Santa Caterina\nIl 16 novembre 2018 si conclude l'operazione Drago dei Carabinieri e della DDA di Genova che porta 7 persone in carcere, accusati di associazione mafiosa e di estorsione, alcuni sarebbero affiliati alla 'ndrangheta altri alla Camorra. In particolare il gruppo criminale era riuscito ad intimidire un direttore di banca locale e cos\u00ec ottenere dei finanziamenti che insieme ai ricavati dell'usura aveva un valore di circa 400.000 euro.\nLa 'ndrangheta e la mafia lucana.\nI Basilischi sono stati un'organizzazione criminale nata nel 1994 a Potenza, e poi estesasi nel resto della Basilicata. Questa organizzazione ha assunto un ruolo di controllo delle attivit\u00e0 illecite della Regione. I Basilischi nascono come una 'ndrina della 'ndrangheta calabrese e da essa dipendono, sono protetti e aiutati fino al 1994, quando a Giovanni Luigi Cosentino viene dato il benestare da Giuseppe Morabito per creare l'organizzazione indipendente \"Nuova Famiglia Lucana\". Il pentito Giuseppe Scarcia racconter\u00e0 che nel carcere di San Gimignano gli fu assegnato il ruolo di \"crimine\". Per nascere ha ottenuto il nulla osta dalla 'ndrina dei Pesce di Rosarno. La criminalit\u00e0 organizzata delle zone del materano, la Val d'Agri e del Melfese \u00e8 controllata, dunque dalle cosche che fanno capo alla 'ndrangheta di Rosarno. Sembra abbiano avuto contatti con essa anche con i Morabito.\nLa 'ndrangheta e la mafia pugliese.\nLa 'ndrangheta con la mafia pugliese e nella fattispecie con la Sacra Corona Unita ha un rapporto ancora pi\u00f9 influente e fondamentale che con Cosa Nostra o la Camorra, poich\u00e9 n\u00e9 \u00e8 addirittura l'artefice in parte della sua nascita, come si evince dal rapporto del ROS dei carabinieri.\nDal 1993 si \u00e8 a conoscenza che la Sacra Corona Unita fu fondata da Giuseppe Rogoli, per volere di Umberto Bellocco (capobastone dell'omonima 'ndrina di Rosarno), e che inoltre all'interno della SCU vi fossero altri elementi appartenenti alle cosche calabresi come: Giuseppe Iannelli, Giosu\u00e8 Rizzi, Cosio Cappellari, Antonio e Riccardo Modeo.\nLa 'ndrangheta fu d'aiuto anche alla creazione della Rosa dei Venti, altra organizzazione criminale mafiosa che opera nel territorio pugliese, e precisamente a Lecce. Fu fondata da Giovanni De Tomasi e Vincenzo Stranieri col volere e il permesso delle cosche calabresi. Praticamente Bari, Brindisi e Lecce erano sotto il controllo 'ndranghetista, e Taranto, tramite un accordo, fu lasciata alla Camorra.\nIl 18 ottobre 2012 si conclude l'operazione \"Revolution\" che porta all'arresto 29 persone affiliate alle cosche di Bovalino, Africo e San Luca accusate di associazione mafiosa e traffico internazionale di cocaina e altri reati tra cui l'introduzione di un titolo di stato statunitense falso del valore di 500.000.000 di dollari. Da questa operazioni, oltre ad essere evidenziati i legami con narcotrafficanti sudamericani, si registrano contatti con esponenti della Sacra Corona Unita sin dal 2010. Le basi logistiche europee per il traffico internazionale erano: Anversa in Belgio, Amsterdam nei Paesi Bassi, Duisburg, Oberhausen e D\u00fcsseldorf in Germania.\nIl 13 novembre 2017 si conclude l'operazione Lampo dei Carabinieri, durata 3 anni e partita dall'operazione Sant'Anna, che arresta 10 presunti affiliati ed il suo presunto capo Cataldo Caporosso che operavano a Massafra, Statte, Palagiano e il rione Tamburi di Taranto. La consorteria si era inserita nel mercato ittico e della cocaina locale. Le attivite criminose del sodalizio criminale sarebbero state avallate sempre da Umberto Bellocco che dopo 21 anni di carcere avrebbe incontrato Cataldo Caporosso e conferendogli in casa sua la dote di padrino.\nIl 14 novembre 2018 si conclude l'operazione Galassia della Guardia di Finanza, della DIA, della polizia e dei carabinieri in cui il presunto membro dei Pesce-Bellocco Antonio Zungri, alcuni membri dei Tegano e forse dei Piromalli insieme a camorristi e a criminali pugliesi (clan Capriati e Parisi) si erano inseriti illegalmente nella rete commerciale delle societ\u00e0 di scommesse online \"Planetwin365\", \"Betaland\", \"Enjoybet\" e \"Planetwin\". Gli affiliati dei Tegano inoltre nel 2016 andarono in pellegrinaggio a Polsi, e rendevano omaggi con musica di tarantella passando di fronte al carcere di Reggio Calabria e alle case circondariali Arghill\u00e0, e davanti alla casa di Roberto Franco, capo-'ndrina di Santa Caterina.\nLa 'ndrangheta e la criminalit\u00e0 sarda.\nDall'indagine \"Santa Barbara\" del 2005 si \u00e8 scoperta un'alleanza fra la potente ndrina dei Nirta di San Luca e la criminalit\u00e0 sarda di Cagliari, Nuoro e Oristano per il traffico di cocaina ed eroina. I carabinieri sospettano anche che i proventi della droga potessero servire per investire nel settore immobiliare turistico sardo.\nLa 'ndrangheta e la Banda della Magliana.\nDurante l'operativit\u00e0 della Banda della Magliana alcune 'ndrine hanno avuto contatti con essa. In particolare i De Stefano di Reggio Calabria e i Facchineri di Cittanova.\nLa 'ndrangheta e il clan dei Casamonica.\nIl 25 marzo 2010 viene scoperto un sodalizio tra Pietro D'Ardes, Rocco Casamonica e affiliati alla 'ndrangheta dei Piromalli-Mol\u00e8 e Alvaro per il riciclaggio dei proventi illeciti e costituzione di societ\u00e0 (15 sequestrate) per la partecipazione ad appalti pubblici.\nL'11 maggio 2016 viene sgominata a Roma una joint venture criminale tra elementi criminali di etnia Sinti, il clan dei Casamonica, esponenti della Camorra, e di affiliati alle 'ndrine di Polistena, Taurianova e del locale di Melicucco.\nL'inchiesta \"Gramigna\" del 17 luglio 2018 li vede in relazione con Domenico Strangio per la compravendita di cocaina.\nIl pentito di 'ndrangheta Roberto Furuli che ha collaborato nell'operazione scaturita dalla precedente \"Gramigna bis\" del 15 aprile 2019 contro i Casamonica, ha parlato dei suoi rapporti con i Casamonica attiva a est di Roma in particolare con Christian Casamonica e conferma che hanno rapporti in merito al traffico di stupefacenti con i Piromalli.\nLa 'ndrangheta e la Stidda.\nCon l'operazione Krupy del 2015 scattata contro i Commisso di Siderno per traffico internazionale di droga figura tra i sorvegliati speciali e obbligo di soggiorno Giovanni Cilia presunto appartenente alla famiglia \"Dominante\" della Stidda della Provincia di Ragusa ed in particolare a Vittoria. Il 19 dicembre 2017 la DIA di Catania, in collaborazione con la DIA di Roma e la DIA di Catanzaro, esegue il sequestro di beni dal valore di 20 milioni di euro alla famiglia Cilia. Emanuele Cilia padre di Giovanni sarebbe stato il prestanome del sidernese Rocco Crupi. Come ad Amsterdam inoltre a Vittoria sarebbe stato inquinato il locale mercato dei fiori.\nLa 'ndrangheta e le organizzazioni criminali internazionali.\n'ndrangheta e mafia albanese.\nLa 'Ndrangheta con le organizzazioni criminali albanesi ha rapporti basati sul traffico di esseri umani, prostituzioni e armi da come si evince dall'ANSA del 13 dicembre del 2005 e dall\"operazione Harem\". Con il beneplacito della mafia calabrese gli albanesi potevano agire in varie regioni d'Italia portando prostitute albanesi, moldave, ucraine e romene in cambio di droga ed armi. Sono state arrestate nell'operazione 80 persone di cui la met\u00e0 albanesi le altre italiane legate alle 'ndrine dei paesi di Corigliano Calabro e di Cassano all'Ionio. In Lombardia commerciano anche in droga, durante l'operazione Crimine 3 sono stati scoperti in alleanza con il Locale di Erba, capeggiato da Pasquale Varca, e legato ai Nicoscia-Arena in un traffico di cocaina con i colombiani e dove i Pesce-Oppedisano che dovevano recuperarla al porto di Gioia Tauro se ne impossessarono mettendo nei guai il locale con gli stessi albanesi (i cui capi risiedono in Nord Europa) e i colombiani da cui era stata comprata. Nei Paesi Bassi per il controllo del porto di Rotterdam.\nIl 9 luglio 2015 si conclude l'operazione \"Overting\", iniziata nel 2005 ha portato all'arresto di 44 persone tra cui persone legate ai Mancuso, in collaborazione con un gruppo criminale albanese di Fiano Romano per traffico internazionale di cocaina. La droga proveniva dal Cile, Venezuela e Colombia e grazie anche al broker ndranghetista Domenico Trimboli pentito dal 19 marzo 2015. L'incontro con i narcos per l'accordo sullo scambio avveniva invece in Spagna. In Calabria, a Spilinga c'era la raffineria per recupera la cocaina liquida impregnata in partite di vestiti o allo stato solido in piastrelle per pavimenti. Gli albanesi almeno una volta hanno tenuto in ostaggio un vibonese come garanzia del traffico.\nIl 20 settembre 2016 si conclude l'operazione \"Ring New\" della Guardia di Finanza di Brescia che porta all'arresto di 99 persone condannate per traffico internazionale di droga con a capo due albanesi Dhimiter e Xhevahir Poti i quali si appoggiavano alla logistica delle mafie italiane: Camorra, Sacra Corona Unita e 'ndrangheta. La droga arrivava dalla Spagna e passava dal Belgio o dall'Albania per arrivare sulle coste pugliesi o a Crotone o a Napoli.\nDal 2018 come afferma Nicola Gratteri le organizzazioni criminali albanesi hanno fatto l'ingresso nel traffico internazionale di droga all'ingrosso a livello europeo e sono entrate in contatto con i narcotrafficanti sudamericani e agiscono in sinergia con le 'ndrine. Anche Antonio Nicaso afferma che molto probabilmente potrebbero diventare in Italia il braccio armato delle cosche italiane. In concreto nel Regno Unito le bande criminali albanesi autodefinitesi Hellbanianz che hanno raggiunto un certo rilievo nell'ambito del traffico e dello spaccio di droga grazie ad un prodotto di maggior qualit\u00e0 e basso costo e comprandolo direttamente in Sud America senza intermediari ha finito per avvantaggiarli. I loro rivali alla fine hanno scelto di comprare il prodotto direttamente da loro piuttosto che fargli guerra. Sono presenti in tutte le principali citt\u00e0 del Regno Unito eccetto Liverpool dove le bande locali non sono scese a compromessi. Sembrerebbe, quindi, che abbiamo cominciato a stringere rapporti con elementi delle 'ndrine che hanno contatti nel Porto di Anversa in Belgio e di Rotterdam nei Paesi Bassi a loro volta facenti capo alle famiglie della Locride e a dispetto di altre organizzazioni criminali straniere con cui gli ndranghetisti siglano accordi, fra di essi sembra si sia creata un'alleanza pi\u00f9 stretta e si considerano alla pari l'uno con l'altro. L'alleanza sarebbe stata cercata fortemente dagli albanesi, proprio per poter mantenere il loro prodotto a un basso costo e poter accedere ai porti gi\u00e0 controllati dalla 'ndrangheta. A Riprova di ci\u00f2 l'operazione \"Pollino\" del 2018 e l'arresto a Londra nel 2017 di un trafficante albanese con documento d'identit\u00e0 italiano falso. Alcune fonti inoltre riferirebbero che la gestione in ingresso dello stupefacente nei porti dell'Europa Centrale sarebbe stato dato in gestione dalla 'ndrangheta agli stessi albanesi in quanto molto bravi in questa attivit\u00e0 come riferisce la ricercatrice Anna Sergi.\n'ndrangheta narcos colombiani e Autodefensas Unidas de Colombia.\nLa collaborazione con i narcos colombiani nasce dal crescente mercato della cocaina che soprattutto in anni recenti si \u00e8 sostituita all'eroina proveniente dall'Asia per i continui conflitti presenti nell'area. Portando cos\u00ec questa droga dei \"ricchi\" a diventare droga comune e diffusa.\nUno dei tanti protagonisti di spicco in questi traffici \u00e8 Roberto Pannunzi, un broker di origine calabrese internazionale che faceva da mediatore fra i cartelli e i gruppi calabresi dei: Morabito, Coluccio-Aquino, Romeo, Bruzzaniti, Sergi, Trimboli e Papalia..\nHanno avuto contatti anche col movimento paramilitare Autodefensas Unidas de Colombia tramite uno dei capi Salvatore Mancuso G\u00f3mez sempre per motivi legati al traffico di droga.\nIl 29 aprile 2013 viene arrestato in Colombia dal ROS dei Carabinieri e dalla Polizia nazionale Grupo Siu il latitante, dal 2006, Santo Scipione (1933) detto \"Papi\" accusato di gestire un vasto traffico di cocaina tra la Autodefensas Unidas de Colombia e i Mancuso per cui \u00e8 stato condannato nel 2012 a 15 anni di carcere.\nGrazie alla stretta collaborazione con i colombiani la ndrangheta dal 2000 in poi \u00e8 riuscita a ottenere il monopolio della cocaina in Europa raggiungendo cifre da capogiro. A poco a poco si \u00e8 sostituita a Cosa Nostra tanto che succede a volte che per i clan siciliani e camorristici faccia da garante in caso di mancati pagamenti e addirittura convenga alle altre mafia italiane comprare la cocaina direttamente in Italia dai calabresi.\nIl neo procuratore Nazionale Antimafia Federico Cafiero de Raho nel novembre 2017 afferma che le ultime operazioni in cui venivano identificati colombiani in Calabria o a Milano o a Roma erano l\u00ec nel primo caso a garanzia dell'arrivo della merce negli altri per la consegna del denaro.\n'ndrangheta e FARC.\nIl 17 giugno 2015 si conclude un'operazione della Dda di Reggio Calabria e del Gico di Catanzaro con il contributo della DEA statunitense e della Guardia Civil spagnola che blocca un traffico internazionale di droga tra gli Alvaro, i Pesce e i Coluccio-Aquino insieme ad un comandante delle FARC colombiane. L'organizzazione aveva basi in Brasile, Argentina, Repubblica Dominicana, Colombia, Spagna e Montenegro. Durante l'operazione \u00e8 stato sequestrato un carico di cocaina presente nell'imbarcazione Pandora Lys al largo di Viana do Castelo tra Spagna e Portogallo.\n'ndrangheta e Cartello del Golfo.\nIl 14 luglio 2011 vengono arrestate oltre 40 persone nell'ambito dell'operazione internazionale dei carabinieri Crimine 3. Le persone sono accusate di traffico di droga internazionale e associazione mafiosa e sono state arrestate per lo pi\u00f9 in Italia, alcune in Spagna, Paesi Bassi e negli Stati Uniti. Il traffico veniva gestito insieme al Cartello del Golfo e ai cartelli colombiani, per la 'ndrangheta c'erano presunti affiliati agli Ierin\u00f2, Commisso, Coluccio, Aquino e Pesce.\n'ndrangheta e Los Zetas.\nIl 17 settembre 2008 in un'operazione dell'FBI e della DEA americana, dell'ICE messicana a cui hanno partecipato anche i carabinieri del ROS sono state arrestate 200 persone appartenenti al cartello messicano dei Los Zetas e ad altre organizzazioni criminali a cui vendevano la droga, tra cui la 'Ndrangheta, nella fattispecie sono stati arrestati Vincenzo e Giulio Schirripa appartenenti all'omonima 'ndrina,la quale faceva parte di un'alleanza con i Coluccio, gli Aquino e i Macr\u00ec e con i quali avrebbero importato ogni volta 1000 chili di cocaina. I contatti fra le due organizzazioni venivano prese tramite elementi del cartello messicano a New York. Sono stati arrestati anche 16 esponenti dei Coluccio e degli Aquino tra New York e la Calabria.. L'accordo con i Los Zetas \u00e8 avvenuto dopo l'arresto dell'ecuadoriano \"Luis Calderon\", principale fornitore per queste 'ndrine. Durante l'operazione Crimine 3, si scopre che il trafficante di droga calabrese Vincenzo Roccisano faceva da tramite con i Los Zetas e le 'ndrine calabresi e le cosche siciliane.\nA ottobre 2013 viene arrestato a Roma il venezuelano Edmundo Jos\u00e8 Salazar Cermeno detto \"Il chimico\", latitante dal 2011 (conclusione dell'operazione \"Solare 2\") e presunto broker tra le cosche Aquino-Coluccio e il cartello del Golfo e i Los Zetas per traffici di cocaina, metanfetamine e cannabis proveniente dall'America del Sud. Era incaricato di gestire tutta la logistica del traffico che coinvolgeva anche criminali dei cartelli presenti a New York, la droga in Europa invece approdava in Spagna che giungeva anche attraverso idrovolanti.\n'ndrangheta e Mafia serba e criminalit\u00e0 montenegrina.\nSecondo Michele Altamura dell'Osservatorio Italiano, con l'aiuto della 'ndrangheta la mafia serba \u00e8 riuscita ad entrare nei traffici internazionali di stupefacenti.\nNegli anni '90, dai serbi acquist\u00f2 armi (tra cui bazooka ed esplosivi) costruite in Serbia.\n'ndrangheta e criminalit\u00e0 nigeriana.\nSecondo lo studio Antonio Nicaso ci sarebbe un accordo tra gruppi nigeriani e di 'ndrangheta per far gestire parte del traffico di droga nella tratta di loro competenza dall'Africa Centrale e Occidentale verso l'Italia usando le stesse rotte usate per il traffico di clandestini. Lo stupefacente della 'ndrangheta proveniente dal Sud America ed in particolare da Santos in Brasile sarebbe stoccata temporaneamente in depositi in Africa.\n'ndrangheta e mafia russa.\nDagli anni '90 la 'ndrangheta \u00e8 in relazione con la mafia russa per quanto riguarda il traffico di droga e di armi.\n'ndrangheta e Big Circle Boys.\nNegli anni '90 era alleata anche con i Big Circle Boys per la gestione del traffico di droga in Canada..\n'ndrangheta e Cosa Nostra americana.\nLe relazioni tra 'ndrangheta e famiglie di cosa nostra americana si \u00e8 intensificato soprattutto negli ultimi 15 anni ed in particolare nella citt\u00e0 di New York come attestano le ultime operazioni delle forze dell'ordine e in Florida.\nIn passato si ha notizia di primi contatti negli anni '50 tra l'ndrangheta canadese dell'Ontario e la famiglia Magaddino di Buffalo Giacomo Luppino, di origine calabrese (nasce ad Oppido Mamertina nel 1900) e Santo Scibetta dei Magaddino vengono mandati da Stefano Magaddino in Canada ed entrano in contatto con Joe Papalia ndranghetista di Hamilton. Luppino in particolare inizia a seguire le regole di 'ndrangheta e diventando capo-locale ad Hamilton, Guelph e Oakville e fino a giungere nel 1962 a far parte della neonata Camera di Controllo del Canadae poi a presiederne le sedute in qualit\u00e0 di capo-crimine. Luppino riusc\u00ec cos\u00ec a mantenere legami con i Magaddino gli ndranghetisti dell'Ontario e con la neonata famiglia Cotroni, ramo dei Bonanno newyorchesi a Montr\u00e9al, e diventando genero di Paul Violi, affiliato a quest'ultima.\nI contatti proseguono negli anni '70 con la famiglia Gambino: l'italo-canadese, fondatore del Crimine canadese, Rocco Zito durante una riunione in un Holiday Inn con Sergio Gambino, boss della mafia newyorchese per un traffico di eroina tra Stati Uniti e Canada. In quel periodo prender\u00e0 contatti anche con la famiglia Bonanno.\nIl 29 giugno 1994 il pentito di 'ndrangheta Giacomo Ubaldo Lauro in risposta alle considerazioni del notaio Pietro Marrapodi su come sia stata meno considerata la 'ndrangheta rispetto a Cosa Nostra afferma: \"Non avete detto un\u2019oscenit\u00e0 e sapete perch\u00e9? Perch\u00e9 tutti sanno che in America i siciliani sono stati scalzati dai Portoricani e dai cinesi e si sono rivolti in Canada alla \u2018ndrangheta, dove il crimine lo possiede la Calabria o all\u2019Australia dove il crimine lo possiede la Calabria\u2026Non avete detto un\u2019oscenit\u00e0\u2026\u201d.\nPi\u00f9 recentemente invece, l'11 febbraio 2014 termina un'operazione della Polizia e dell'FBI statunitense contro elementi presunti affiliati agli Ursino e ai Simonetta ed esponenti vicino ai Gambino di Cosa nostra statunitense, accusati di traffico internazionale di droga. Tra gli arrestati anche Francesco Ursino, presunto attuale capo della cosca e figlio di Antonio (in carcere) e Giovanni Morabito, nipote di Giuseppe Morabito.\nIl 7 maggio 2015 durante l'operazione Columbus vengono arrestate 16 persone per traffico internazionale di droga proveniente dal Costa Rica. Fu coinvolto anche il titolare della pizzera \"Cucino a modo mio\" nel Queens a New York. Il proprietario della pizzera Gregorio Gigliotti, originario di Pianopoli (CZ) ma residente da 30 anni a Whitestone (New York) sarebbe stato in contatto anche con Anthony Federici, vicecapo della famiglia Genovese di cosa nostra statunitense. In Calabria era invece in contatto a Francesco e Carmine Violi vicini agli Alvaro di Sinopoli. Gigliotti avrebbe occupato nel narcotraffico il posto di Giulio Schirripa dopo il suo arresto nel 2008, il quale gi\u00e0 doveva dei soldi allo stesso Gigliotti.\nSecondo Gratteri, che menziona le ultime inchieste, la 'ndrangheta a New York sarebbe diventata una referente di primo piano per i Gambino.\n'ndrangheta e Primeiro Comando da Capital.\nNel 2016 una denuncia del Ministero pubblico federale del Brasile afferma dell'esistenza di relaazioni tra il gruppo criminale brasiliano del Primeiro Comando da Capital con l'organizzazione calabrese, e viene citata nel 2014 nell'operazione \"Oversea\", la pi\u00f9 grande operazione contro il traffico di droga in Brasile. La droga venive importata dalla Bolivia, passava per il Brasile per giungere in Italia nel porto di Napoli. Sembrerebbe che il broker Nicola Assisi viva in Brasile e sia in costante contatto con questa organizzazione sin dagli anni '90 e fornirebbe lo stupefacente alle 'ndrine Alvaro e Aquino-Coluccio. Avrebbe un ruolo di maggior peso da quando, nel 2002 scompare il suo mentore Pasquale Marando. Nel 2007 viene condannato 14 anni di carcere per traffico di droga. Ad agosto del 2014 il figlio di Nicola anche lui coinvolto nel narcotraffico registra una nuova attivit\u00e0 commerciale a Ferraz de Vasconcelos, ufficialmente una cartoleria che offre anche trasporto su gomma.\nIl reportage di UOL nel 2019 rivela che tra il 2017 ed il 2018 almeno 3 boss calabresi si sarebbero messi in contatto con l'organizzazione brasiliana per il narcotraffico muovendo 2 tonnellate di cocaina che sarebbe passata dai porti di Santos (San Paolo), Salvador (Bahia), Itaja\u00ed (Santa Catarina) e Rio de Janeiro\n'ndrangheta e ISIS.\nIl 3 novembre 2017 nel Porto di Gioia Tauro vengono sequestrati 24 milioni di compresse di Tramadolo del valore di 50 milioni di euro provenienti dall'India e dirette in Libia e dirette all'organizzazione terroristica iracheno-siriana dell'ISIS, l'evento fa sospettare il presunto coinvolgimento della 'ndrangheta."}
{"id": "1315607", "revid": "10736949", "url": "https://it.wikipedia.org/wiki?curid=1315607", "title": "K\u00e4the Schmidt", "text": ""}
{"id": "1315608", "revid": "10736953", "url": "https://it.wikipedia.org/wiki?curid=1315608", "title": "K\u00e4the Schmidt Kollwitz", "text": ""}
{"id": "1315609", "revid": "124123", "url": "https://it.wikipedia.org/wiki?curid=1315609", "title": "Nati nel 1559", "text": ""}
{"id": "1315612", "revid": "767487", "url": "https://it.wikipedia.org/wiki?curid=1315612", "title": "Woyzeck (film 1979)", "text": "Woyzeck \u00e8 un film del 1979 diretto da Werner Herzog, tratto dall'omonimo dramma teatrale di Georg B\u00fcchner ed ispirato ad un fatto di cronaca nera che vide coinvolto un uomo di Lipsia, Johann Christian Woyzeck, nell'omicidio della sua amante.\nIl film \u00e8 stato girato in soli diciotto giorni a Tel\u010d, nell'allora Cecoslovacchia, solo cinque giorni dopo il termine delle riprese di \"Nosferatu, il principe della notte\". Il montaggio fu ultimato in soli quattro giorni.\nTrama.\nFranz Woyzeck, un umile soldato di stanza in una citt\u00e0 di provincia tedesca, \u00e8 il padre di un figlio illegittimo della sua amante Maria.\nWoyzeck guadagna soldi extra per la sua famiglia grazie a piccoli lavori per il capitano suo superiore ed anche prestandosi a esperimenti medici condotti da un dottore senza scrupoli. Per un esperimento, il dottore comanda a Woyzeck di non mangiare nient'altro che piselli per un lungo periodo. \u00c8 ovvio ormai che la salute mentale di Woyzeck sta precipitando e in breve comincia ad essere vittima di una serie di visioni apocalittiche. Nel frattempo Maria, stanca del suo compagno sempre irrequieto, cede alle lusinghe di un bel soldato, un tamburo maggiore, che conosce mentre questi marcia a capo di una banda militare durante una festa cittadina.\nIn Woyzeck si insinuano i primi sospetti di un tradimento di Maria; quando per\u00f2 decide di affrontare l'aitante tamburo maggiore, questi lo picchia e lo umilia. Woyzeck medita una vendetta; porta Maria nei pressi di uno stagno in aperta campagna e la pugnala a morte. Subito dopo vediamo Woyzeck che balla dissennato in una taverna, cercando di dimenticare. Qualcuno si accorge che Woyzeck \u00e8 macchiato di sangue sulle maniche della sua divisa: Woyzeck scappa per sottrarsi alle domande di chi vuole far luce su quelle strane macchie di sangue che porta sui vestiti. Fugge nella notte verso lo stagno dove poco prima aveva ucciso Maria e cerca di lavarsi via il sangue e di occultare il coltello gettandolo al largo nello stagno, dove poi affoga.\nSulla scena del delitto, alcuni gendarmi discutono e cercano di raccogliere prove e indizi attorno al cadavere di Maria.\nRiconoscimenti.\nCome in \"Nosferatu\", il protagonista del film \u00e8 Klaus Kinski; al suo fianco l'attrice austriaca Eva Mattes, che per la sua interpretazione vinse il premio come Miglior attrice non protagonista al Festival di Cannes 1979.\nDistribuzione.\nIn Italia \u00e8 stato distribuito in DVD dalla Ripley's Home video (con \"Werner Herzog cineasta\")."}
{"id": "1315613", "revid": "124123", "url": "https://it.wikipedia.org/wiki?curid=1315613", "title": "Nati nel 1651", "text": ""}
{"id": "1315614", "revid": "124123", "url": "https://it.wikipedia.org/wiki?curid=1315614", "title": "Morti nel 1497", "text": ""}
{"id": "1315619", "revid": "124123", "url": "https://it.wikipedia.org/wiki?curid=1315619", "title": "Nati nel 1020", "text": ""}
{"id": "1315620", "revid": "124123", "url": "https://it.wikipedia.org/wiki?curid=1315620", "title": "Morti nel 1068", "text": ""}
{"id": "1315621", "revid": "124123", "url": "https://it.wikipedia.org/wiki?curid=1315621", "title": "Nati nel 255", "text": ""}
{"id": "1315622", "revid": "124123", "url": "https://it.wikipedia.org/wiki?curid=1315622", "title": "Morti nel 327", "text": ""}
{"id": "1315624", "revid": "1345932", "url": "https://it.wikipedia.org/wiki?curid=1315624", "title": "Quartiere del Sole", "text": "Il quartiere del Sole \u00e8 un quartiere di Cagliari ed \u00e8 adibito a semplice utilizzo residenziale soprattutto con abitazioni di medio livello. \u00c8 adiacente al quartiere La Palma ed \u00e8 circondato dai quartieri Poetto, San Bartolomeo, \nMedau su Cramu e da Sant'Elia.\nLe costruzioni sono moderne e tra le strutture pi\u00f9 importanti vi sono le scuole, una media, due elementari e due materne.\nMonumenti e luoghi di interesse.\nIl quartiere \u00e8 inoltre valorizzato dalla presenza di un'attrazione, la \"Citt\u00e0 del sale\", dove vengono svolte varie manifestazioni e rappresentazioni teatrali, nella zona delle saline, che divide Quartiere del Sole dal Poetto.\nLa Citt\u00e0 del sale \u00e8 considerata un vero e proprio museo cittadino ed \u00e8 indirizzato, tramite resti di edifici come la grande ciminiera caduta negli anni settanta, verso l'approfondimento dei metodi di estrazione del sale sfruttati nell'epoca moderna. Prima di diventare un quartiere residenziale infatti, era il luogo di lavoro per numerosi cagliaritani che vi si recavano per estrarre il sale dalle saline.\nTrasporti.\nIl quartiere ospita il capolinea della linea 3 dell'azienda di trasporto pubblico locale, il CTM. Passano inoltre in viale Poetto, sul confine del quartiere, le linee 5, 6, PF e PQ."}
{"id": "1315627", "revid": "124123", "url": "https://it.wikipedia.org/wiki?curid=1315627", "title": "Nati nel 1488", "text": ""}
{"id": "1315628", "revid": "124123", "url": "https://it.wikipedia.org/wiki?curid=1315628", "title": "Morti nel 1488", "text": ""}
{"id": "1315631", "revid": "124123", "url": "https://it.wikipedia.org/wiki?curid=1315631", "title": "Morti nel 1229", "text": ""}
{"id": "1315634", "revid": "124123", "url": "https://it.wikipedia.org/wiki?curid=1315634", "title": "Nati nel 1587", "text": ""}
{"id": "1315638", "revid": "124123", "url": "https://it.wikipedia.org/wiki?curid=1315638", "title": "Nati nel 1521", "text": ""}
{"id": "1315639", "revid": "124123", "url": "https://it.wikipedia.org/wiki?curid=1315639", "title": "Morti nel 1521", "text": ""}
{"id": "1315640", "revid": "561821", "url": "https://it.wikipedia.org/wiki?curid=1315640", "title": "Nirta", "text": ""}
{"id": "1315641", "revid": "124123", "url": "https://it.wikipedia.org/wiki?curid=1315641", "title": "Nati nel 1300", "text": ""}
{"id": "1315642", "revid": "124123", "url": "https://it.wikipedia.org/wiki?curid=1315642", "title": "Morti nel 1300", "text": ""}
{"id": "1315645", "revid": "124123", "url": "https://it.wikipedia.org/wiki?curid=1315645", "title": "Nati nel 1460", "text": ""}
{"id": "1315646", "revid": "124123", "url": "https://it.wikipedia.org/wiki?curid=1315646", "title": "Morti nel 1460", "text": ""}
{"id": "1315649", "revid": "124123", "url": "https://it.wikipedia.org/wiki?curid=1315649", "title": "Nati nel 1225", "text": ""}
{"id": "1315652", "revid": "124123", "url": "https://it.wikipedia.org/wiki?curid=1315652", "title": "Morti nel 1276", "text": ""}
{"id": "1315655", "revid": "124123", "url": "https://it.wikipedia.org/wiki?curid=1315655", "title": "Nati nel 1716", "text": ""}
{"id": "1315656", "revid": "124123", "url": "https://it.wikipedia.org/wiki?curid=1315656", "title": "Morti nel 1716", "text": ""}
{"id": "1315657", "revid": "124123", "url": "https://it.wikipedia.org/wiki?curid=1315657", "title": "Nati nel 932", "text": ""}
{"id": "1315661", "revid": "124123", "url": "https://it.wikipedia.org/wiki?curid=1315661", "title": "Morti nel 968", "text": ""}
{"id": "1315662", "revid": "124123", "url": "https://it.wikipedia.org/wiki?curid=1315662", "title": "Morti nel 902", "text": ""}
{"id": "1315665", "revid": "124123", "url": "https://it.wikipedia.org/wiki?curid=1315665", "title": "Nati nel 1087", "text": ""}
{"id": "1315666", "revid": "124123", "url": "https://it.wikipedia.org/wiki?curid=1315666", "title": "Morti nel 1087", "text": ""}
{"id": "1315669", "revid": "124123", "url": "https://it.wikipedia.org/wiki?curid=1315669", "title": "Morti nel 1148", "text": ""}
{"id": "1315670", "revid": "38120", "url": "https://it.wikipedia.org/wiki?curid=1315670", "title": "Zitti e Mosca", "text": ""}
{"id": "1315673", "revid": "124123", "url": "https://it.wikipedia.org/wiki?curid=1315673", "title": "Morti nel 1117", "text": ""}
{"id": "1315676", "revid": "124123", "url": "https://it.wikipedia.org/wiki?curid=1315676", "title": "Nati nel 1691", "text": ""}
{"id": "1315677", "revid": "124123", "url": "https://it.wikipedia.org/wiki?curid=1315677", "title": "Morti nel 1691", "text": ""}
{"id": "1315680", "revid": "124123", "url": "https://it.wikipedia.org/wiki?curid=1315680", "title": "Nati nel 1674", "text": ""}
{"id": "1315681", "revid": "124123", "url": "https://it.wikipedia.org/wiki?curid=1315681", "title": "Morti nel 1674", "text": ""}
{"id": "1315684", "revid": "124123", "url": "https://it.wikipedia.org/wiki?curid=1315684", "title": "Morti nel 1028", "text": ""}
{"id": "1315687", "revid": "124123", "url": "https://it.wikipedia.org/wiki?curid=1315687", "title": "Nati nel 478", "text": ""}
{"id": "1315690", "revid": "124123", "url": "https://it.wikipedia.org/wiki?curid=1315690", "title": "Morti nel 574", "text": ""}
{"id": "1315693", "revid": "124123", "url": "https://it.wikipedia.org/wiki?curid=1315693", "title": "Nati nel 1628", "text": ""}
{"id": "1315694", "revid": "124123", "url": "https://it.wikipedia.org/wiki?curid=1315694", "title": "Morti nel 1628", "text": ""}
{"id": "1315697", "revid": "124123", "url": "https://it.wikipedia.org/wiki?curid=1315697", "title": "Nati nel 1589", "text": ""}
{"id": "1315698", "revid": "124123", "url": "https://it.wikipedia.org/wiki?curid=1315698", "title": "Morti nel 1589", "text": ""}
{"id": "1315701", "revid": "124123", "url": "https://it.wikipedia.org/wiki?curid=1315701", "title": "Nati nel 771 a.C.", "text": ""}
{"id": "1315707", "revid": "124123", "url": "https://it.wikipedia.org/wiki?curid=1315707", "title": "Nati nel 1439", "text": ""}
{"id": "1315708", "revid": "124123", "url": "https://it.wikipedia.org/wiki?curid=1315708", "title": "Morti nel 1256", "text": ""}
{"id": "1315709", "revid": "124123", "url": "https://it.wikipedia.org/wiki?curid=1315709", "title": "Morti nel 1369", "text": ""}
{"id": "1315712", "revid": "124123", "url": "https://it.wikipedia.org/wiki?curid=1315712", "title": "Nati nel 1391", "text": ""}
{"id": "1315713", "revid": "124123", "url": "https://it.wikipedia.org/wiki?curid=1315713", "title": "Morti nel 1391", "text": ""}
{"id": "1315716", "revid": "124123", "url": "https://it.wikipedia.org/wiki?curid=1315716", "title": "Nati nel 1462", "text": ""}
{"id": "1315717", "revid": "124123", "url": "https://it.wikipedia.org/wiki?curid=1315717", "title": "Morti nel 1462", "text": ""}
{"id": "1315720", "revid": "124123", "url": "https://it.wikipedia.org/wiki?curid=1315720", "title": "Nati nel 955", "text": ""}
{"id": "1315723", "revid": "124123", "url": "https://it.wikipedia.org/wiki?curid=1315723", "title": "Morti nel 1015", "text": ""}
{"id": "1315724", "revid": "124123", "url": "https://it.wikipedia.org/wiki?curid=1315724", "title": "Nati nel 1196", "text": ""}
{"id": "1315727", "revid": "124123", "url": "https://it.wikipedia.org/wiki?curid=1315727", "title": "Morti nel 1549", "text": ""}
{"id": "1315730", "revid": "124123", "url": "https://it.wikipedia.org/wiki?curid=1315730", "title": "Nati nel 1525", "text": ""}
{"id": "1315731", "revid": "124123", "url": "https://it.wikipedia.org/wiki?curid=1315731", "title": "Morti nel 1525", "text": ""}
{"id": "1315732", "revid": "124123", "url": "https://it.wikipedia.org/wiki?curid=1315732", "title": "Nati nel 1410", "text": ""}
{"id": "1315733", "revid": "124123", "url": "https://it.wikipedia.org/wiki?curid=1315733", "title": "Morti nel 1410", "text": ""}
{"id": "1315736", "revid": "124123", "url": "https://it.wikipedia.org/wiki?curid=1315736", "title": "Morti nel 1461", "text": ""}
{"id": "1315739", "revid": "124123", "url": "https://it.wikipedia.org/wiki?curid=1315739", "title": "Nati nel 1445", "text": ""}
{"id": "1315742", "revid": "124123", "url": "https://it.wikipedia.org/wiki?curid=1315742", "title": "Nati nel 1130", "text": ""}
{"id": "1315743", "revid": "124123", "url": "https://it.wikipedia.org/wiki?curid=1315743", "title": "Morti nel 1130", "text": ""}
{"id": "1315746", "revid": "124123", "url": "https://it.wikipedia.org/wiki?curid=1315746", "title": "Nati nel 1406", "text": ""}
{"id": "1315749", "revid": "124123", "url": "https://it.wikipedia.org/wiki?curid=1315749", "title": "Nati nel 1401", "text": ""}
{"id": "1315750", "revid": "187", "url": "https://it.wikipedia.org/wiki?curid=1315750", "title": "Sposalizio", "text": ""}
{"id": "1315754", "revid": "92723", "url": "https://it.wikipedia.org/wiki?curid=1315754", "title": "Assi (fiumara)", "text": "L'Assi \u00e8 una fiumara calabrese che sfocia nel Mar Ionio, nel comune di Monasterace.\nFu chiamato in epoca antica \"Argentero\" e fino al 1500 anche il \"fiume dell'argento\", per la presenza di miniere del minerale omonimo.\nEtimologia.\nIl nome potrebbe derivare dal greco e significare \"Santo\" o dal latino e significare \"Asse della ruota\".\nStoria.\nLa citt\u00e0 greca di Kaulon qui estraeva e commerciava minerali; fonti letterarie attestano inoltre che alla sua foce vi si trovasse l'antico porto.\nNei pressi di Punta Stilo, alla destra della fiumara si trovava il vecchio insediamento della citt\u00e0 di Stilo: \"Stilida\".\nCome in epoca antica, anche nel Medioevo e in et\u00e0 moderna il bacino dell'Assi fu testimone dell'intensa attivit\u00e0 mineraria, tanto che un'area limitrofa si chiama \"Argentina\" e un'altra \"Ferrera\" poich\u00e9 vi si raffinava il ferro, e vi si realizzarono i tubi per l'acquedotto della reggia di Caserta.\nNel 1959, sulla fiumara storta, affluente dell'Assi, viene installato un canale di gronda detta, in dialetto locale \"acquaru e Bulici\", per aumentare l'energia elettrica fornita dalla centrale idroelettrica Marmarico sullo Stilaro. Il canale, convogliava l'acqua verso il Ruggero, affluente dello Stilaro, e relativa diga. Al tempo ci fu anche un progetto di costruire un'ulteriore diga lungo l'affluente Mula.\nGeografia.\nLa valle bassa dell'Assi \u00e8 caratterizzata da calanchi.\nA monte ha come affluente il torrente \"Mulinelle\".\nAttivit\u00e0 sportive.\nLa fiumara in primavera ed estate consente di fare attivit\u00e0 di escursionismo, in particolare sono segnalati dei percorsi che da Contrada Zessi permettono di risalire la fiumara sino alla cascata di Pietracupa o di percorrere a ritroso l'affluente \"mulinelle\". \nUn ulteriore sentiero escursionistico parte da localit\u00e0 Santo Stefano che digradando porta nuovamente alla Cascata di Pietracupa."}
{"id": "1315761", "revid": "984922", "url": "https://it.wikipedia.org/wiki?curid=1315761", "title": "Precariti", "text": "Precar\u00ecti ( ) \u00e8 una fiumara calabrese sfocia nel Mar Ionio nel comune di Caulonia.\nIl nome potrebbe derivare dal verbo del dialetto calabrese \"picari\" di origine greca che significa \"macinare\"."}
{"id": "1315770", "revid": "5901", "url": "https://it.wikipedia.org/wiki?curid=1315770", "title": "Ausiliario della sosta", "text": ""}
{"id": "1315772", "revid": "5901", "url": "https://it.wikipedia.org/wiki?curid=1315772", "title": "Ausiliari del traffico", "text": ""}
{"id": "1315774", "revid": "5901", "url": "https://it.wikipedia.org/wiki?curid=1315774", "title": "Ausiliari della sosta", "text": ""}
{"id": "1315775", "revid": "1543377", "url": "https://it.wikipedia.org/wiki?curid=1315775", "title": "George Buckley", "text": "Ha partecipato alla spedizione Nimrod in Antartide guidata da Ernest Shackleton.\nBuckley conosce Shackleton in Nuova Zelanda quando la \"Nimrod\" fa scalo nella regione nel 1906. Tenta immediatamente di convincerlo a farlo salire a bordo della nave almeno siano all'inizio della banchisa quando promette di far ritorno a bordo della nave \"Koonya\". Dopo molte esitazioni Shackleton acconsente di prenderlo a bordo poche ore prima della partenza.\nShackleton descriver\u00e0 poi Buckley nel libro \"The Heart of the Antarctic\" Buckley come:\nRaggiunti i 61\u00ba 29' sud Shackleton annota inoltre:\nA lui \u00e8 dedicata la baia Buckley in Antartide, scoperta durante la spedizione Aurora."}
{"id": "1315782", "revid": "113403774", "url": "https://it.wikipedia.org/wiki?curid=1315782", "title": "Telluride Mountainfilm", "text": "Il Telluride Mountainfilm \u00e8 un festival cinematografico incentrato sul cinema di montagna, sport e avventura, che si svolge annualmente alla fine del mese di maggio a Telluride, Colorado.\nIl suo slogan \u00e8 \"celebrating indomitable spirit\".\n\u00c8 stato fondato nel 1979 su ispirazione del pi\u00f9 antico festival cinematografico del settore, il Trento Filmfestival.\n\u00c8 membro della International Alliance for Mountain Film, che raggruppa i maggiori festival mondiali di cinema di montagna.\nLa manifestazione non dev'essere confusa col Telluride Film Festival, un altro festival del cinema che si tiene ogni anno a Telluride nel fine settimana del Labor Day."}
{"id": "1315783", "revid": "714843", "url": "https://it.wikipedia.org/wiki?curid=1315783", "title": "Taos Mountain Film Festival", "text": "Il Taos Mountain Film Festival \u00e8 un festival cinematografico incentrato sul cinema di montagna, sport e avventura, che si svolge annualmente dal 2001 nel mese di ottobre a Taos (Nuovo Messico), negli Stati Uniti d'America.\nIl suo slogan \u00e8 \"the film festival for mountaineers, mountain lovers and mountain characters\", ovvero \"il festival cinematografico per alpinisti, amanti della montagna e montanari\".\n\u00c8 membro della International Alliance for Mountain Film, che raggruppa i maggiori festival mondiali di cinema di montagna."}
{"id": "1315787", "revid": "15756", "url": "https://it.wikipedia.org/wiki?curid=1315787", "title": "\u010c", "text": "La lettera \u010c (in minuscolo \u010d) viene utilizzata in berbero ed in alcune lingue dell'Europa Orientale (slave e baltiche) per indicare il suono (consonante affricata postalveolare sorda, una \"c\" dolce come quella in \"ciao\"), in particolare negli alfabeti sloveno, croato, bosniaco, slovacco, ceco, lettone, lituano, serbo, friulano. In serbo qualora si utilizzi l'alfabeto cirillico questa lettera si scrive \"\u0427\", come anche in macedone, bulgaro, ucraino, bielorusso e russo e in altre lingue che usano tale alfabeto.\n\u00c8 formata dalla composizione di un h\u00e1\u010dek con la lettera C dell'alfabeto latino.\nLe lettere \u010c e \u010d si possono scrivere sul computer digitando rispettivamente ALT+268 e ALT+269.\nIn molte lingue lo stesso suono \u00e8 rappresentato da un gruppo di lettere, come nel tedesco \"tsch\", o nell'inglese e nello spagnolo \"ch\"."}
{"id": "1315789", "revid": "1573940", "url": "https://it.wikipedia.org/wiki?curid=1315789", "title": "Festival dei festival di Lugano", "text": "Il Festival dei festival di Lugano o Rassegna internazionale dei festival della cinematografia di montagna \u00e8 un festival cinematografico nato nel 1993 che si svolge annualmente a inizio settembre a Lugano e presenta i migliori film programmati negli altri festival cinematografici del cinema di montagna appartenenti alla International Alliance for Mountain Film, di cui \u00e8 socio fondatore.\nA contorno delle proiezioni cinematografiche, si svolgono manifestazioni culturali, conferenze, mostre.\nPropone anche dal 2002 il concorso cinematografico per video amatori \"Premio RTSI\", dal 2003 il Premio letterario biennale di letteratura alpina \"Citt\u00e0 di Lugano\" ed il Memorial Luca Sganzini assegnato ad un personaggio distintosi nell'ambito dell'attivit\u00e0 alpinistica, della divulgazione e dell'arricchimento della cultura alpina e dell'impegno a favore della socialit\u00e0 nel contesto montano generale e ticinese in particolare.\nAssegnazione del memorial Luca Sganzini.\n1997 Aldo Maffioletti, \"per aver organizzato il soccorso alpino in Ticino\";\n1998 Giuseppe Brenna, \"per la stesura puntigliosa delle guide delle Alpi Lepontine\";\n1999 Bruno Bernasconi, \"per essere stato la prima guida alpina del Canton Ticino\";\n2000 Fulvio Mariani e Gianluigi Quarti, \"per la cinematografia e i documentari Alpini\";\n2001 Giuliano Nessi, \"per il suo impegno con i giovani\";\n2002 ai Cas Ticinesi, \"per l'impegno nella diffusione dell'alpinismo\";\n2003 Romolo Nottaris, \"per aver portato l'alpinismo ticinese fuori dai confini nazionali\";\n2004 Gruppo Scoiattoli dei Denti della Vecchia, \"per l'impegno nella diffusione dell'arrampicata\";\n2005 Rino e Fabio Bernasconi, \"per il loro impegno in montagna con i diversamente abili\";\n2006 Ely Riva, \"per la fotografia alpina\";\n2007 Liana Gianinazzi, \"per l'impegno e la costanza in campo alpinistico\";\n2008 Silvia Metzeltin, \"per il suo impegno in campo alpinistico e geologico\";\n2009 Luciano Schacher, \"per aver saputo conservare l'ideale e l'etica delle grandi guide del passato\".\n2010 Lorenzo Petazzi, \"ha saputo propagare l'ideale alpinistico nei suoi molteplici aspetti con encomiabile costanza\".\n2011 Mario Casella, \"per l'impegno alpinistico negli audiovisivi\".\n2012 Giorgio Matasci, \"Figlio dei monti nostri, ha saputo promuovere con costante dinamismo l'alpinismo nelle valli ticinesi\".\n2013 Silvio Scalisi ha incarnato i valori pi\u00f9 puri nella sua quotidianit\u00e0 legata alla montagna di tutti\n2014 Geo Weit Ha operato da protagonista in tutti i mille campi del nostro alpinismo\n2015 Teresio Valsesia Con i suoi scritti, il suo sapere e il suo camminare ci ha fatto conoscere le nostre montagne e la storia delle loro genti\n2016 Roberto Delorenzi Campione di corsa in montagna \n2017 Luca Bettosini che con la sua Rivista ha saputo portare la conoscenza del nostro mondo alpino con tutte le sue sfaccettature, nelle case di tanti ticinesi"}
{"id": "1315801", "revid": "298229", "url": "https://it.wikipedia.org/wiki?curid=1315801", "title": "Vela ai Giochi della XXVI Olimpiade", "text": ""}
{"id": "1315804", "revid": "965985", "url": "https://it.wikipedia.org/wiki?curid=1315804", "title": "Christie", "text": ""}
{"id": "1315825", "revid": "110157", "url": "https://it.wikipedia.org/wiki?curid=1315825", "title": "Tor\u017eok", "text": "Tor\u017eok \u00e8 una cittadina della Russia europea centrale (oblast' di Tver'), situata sul fiume Tverca circa 60 km in linea d'aria ad ovest di Tver'; \u00e8 capoluogo del \"rajon\" Tor\u017eokskij.\nStoria.\nLa cittadina viene menzionata per la prima volta nelle cronache locali nell'anno 1139; messa a sacco e data alle fiamme dai Mongoli nel 1238, segu\u00ec successivamente le vicende della Repubblica di Novgorod alla quale apparteneva e venne incorporata, nel 1478, nel Granducato di Mosca. Nel periodo imperiale Tor\u017eok era una stazione di posta sulla strada che correva fra Mosca e San Pietroburgo.\nLo \"status\" di citt\u00e0 arriv\u00f2 solo nel 1775."}
{"id": "1315828", "revid": "287204", "url": "https://it.wikipedia.org/wiki?curid=1315828", "title": "Torzok", "text": ""}
{"id": "1315829", "revid": "287204", "url": "https://it.wikipedia.org/wiki?curid=1315829", "title": "Effetto Sachs-Wolfe", "text": "Leffetto Sachs-Wolfe \u00e8 una propriet\u00e0 della radiazione cosmica di fondo (CMB) per cui i fotoni subiscono un redshift gravitazionale rendendo lo spettro del CMB irregolare. Questo effetto \u00e8 la causa principale delle fluttuazioni superiori a circa 10 gradi nella scala angolare.\nEffetto Sachs-Wolfe non integrato.\nL'effetto Sachs-Wolfe non integrato \u00e8 causato dal redshift gravitazionale che avviene sulla superficie di ultimo scattering. L'effetto non \u00e8 costante nel cielo a causa delle differenze nella densit\u00e0 di materia/energia all'epoca dell'ultimo scattering.\nEffetto Sachs-Wolfe integrato.\nAnche l'effetto Sachs-Wolfe integrato \u00e8 causato dal redshift gravitazionale, per\u00f2 avviene tra la superficie di ultimo scattering e la Terra.\nSono due i contributi principali all'effetto integrato. Il primo avviene poco dopo che i fotoni hanno lasciato la superficie di ultimo scattering ed \u00e8 causato dall'evoluzione delle buche di potenziale quando l'Universo \u00e8 passato dall'epoca della radiazione a quella della materia. Il secondo si presenta molto dopo l'inizio dell'evoluzione per effetto della costante cosmologica (o, pi\u00f9 in generale, energia oscura) o della curvatura dell'Universo se questa non \u00e8 piatta. L'ultimo effetto si osserva nell'ampiezza delle perturbazioni della radiazione cosmica di fondo su grande scala e nella loro correlazione con la Struttura a grande scala dell'universo."}
{"id": "1315830", "revid": "80339", "url": "https://it.wikipedia.org/wiki?curid=1315830", "title": "Torzhok", "text": ""}
{"id": "1315838", "revid": "767487", "url": "https://it.wikipedia.org/wiki?curid=1315838", "title": "Trina Jackson", "text": "Specializzata nello stile libero e nella farfalla, ha vinto la medaglia d'oro nella staffetta 4x200\u00a0m sl ai Giochi olimpici di Atlanta 1996."}
{"id": "1315845", "revid": "339392", "url": "https://it.wikipedia.org/wiki?curid=1315845", "title": "Notaspidea", "text": ""}
{"id": "1315846", "revid": "100093076", "url": "https://it.wikipedia.org/wiki?curid=1315846", "title": "Julia Greville", "text": "Specializzata nello stile libero ha vinto la medaglia di bronzo nella staffetta 4x200\u00a0m sl alle Olimpiadi di Atlanta 1996."}
{"id": "1315847", "revid": "61051", "url": "https://it.wikipedia.org/wiki?curid=1315847", "title": "Anaspidea", "text": ""}
{"id": "1315848", "revid": "1573940", "url": "https://it.wikipedia.org/wiki?curid=1315848", "title": "Cephalaspidea", "text": "I Cefalaspidei (Cephalaspidea ) sono un ordine di molluschi gasteropodi eterobranchi marini appartenenti all'infraclasse Euthyneura.\nDescrizione.\nIl nome dell'ordine deriva dal greco antico \u03ba\u03b5\u03c6\u03b1\u03bb\u03ae, kephal\u1ebf = testa e \u1f00\u03c3\u03c0\u03af\u03c2, asp\u00eds = scudo e fa riferimento alla presenza di un processo cefalico a forma di scudo, che facilita l'interramento nel substrato, caratteristico di questo raggruppamento.\nLa conchiglia pu\u00f2 essere ben sviluppata, vestigiale, interna (p.es. \"Chelidonura\" spp.) o del tutto assente come in alcune specie della famiglia Gastropteridae.\nBiologia.\nIl raggruppamento comprende specie erbivore, che si nutrono di diatomee o alghe filamentose, ma anche specie carnivore, che predano foraminiferi, piccoli molluschi bivalvi, policheti e anche altri gasteropodi.\nDistribuzione e habitat.\nI cefalaspidei hanno una distribuzione cosmopolita, con la maggiore biodiversit\u00e0 concentrata nelle acque tropicali e subtropicali dell'Indo-Pacifico.\nSono diffusi dal piano intertidale sino alle acque profonde. La maggior parte delle specie vive su substrati sabbiosi o fangosi, ma alcune specie vivono in associazione con piante acquatiche, alghe, coralli e spugne.\nTassonomia.\nL'ordine comprende le seguenti superfamiglie e famiglie:"}
{"id": "1315849", "revid": "486946", "url": "https://it.wikipedia.org/wiki?curid=1315849", "title": "Ipercinesi", "text": ""}
{"id": "1315850", "revid": "1793900", "url": "https://it.wikipedia.org/wiki?curid=1315850", "title": "Kaukaveld", "text": "Il Kaukaveld o Omaheke \u00e8 la parte del deserto del Kalahari compreso fra la Namibia occidentale e il Botswana nordoccidentale. Il nome \"Omaheke\", in lingua herero, significa \"veld di sabbia\" (il termine \"veld\" si riferisce al terreno aperto non coltivato). Il Kaukaveld ha un'estensione di 32.000 km\u00b2; inizia a est di Grootfontein ed \u00e8 delimitato a nord e a sud da due corsi d'acqua effimeri, il Kaudom e l'Epukiro."}
{"id": "1315854", "revid": "287204", "url": "https://it.wikipedia.org/wiki?curid=1315854", "title": "John William Draper", "text": "Biografia.\nJohn William Draper nacque a St. Helens, Lancashire, il 5 maggio 1811 da John Cristopher e Sarah Draper.\nLa sua istruzione avvenne in casa fino al 1822, quando entr\u00f2 alla Woodhouse Grove School.\nDopo un'ulteriore parentesi da autodidatta tra il 1826 e il 1829 entr\u00f2 alla University College di Londra.\nIl 13 settembre 1831 spos\u00f2 Antonia Coetana de Paiva Pereira Gardner, sorella di Daniel Gardner, un fisico alla corte di Giovanni VI del Portogallo.\nNel 1832 si trasfer\u00ec con la famiglia in Virginia, a 10 km da Christiansville (oggi Chase City). Qui cre\u00f2 un laboratorio in cui si dedic\u00f2 ad esperimenti in campo medico prima di entrare alla University of Pennsylvania, grazie all'aiuto economico della sorella Dorothy Catherine. Si laure\u00f2 nel 1836 e cominci\u00f2 ad insegnare quello stesso anno all'Hampden-Sydney College.\nL'anno successivo si trasfer\u00ec all'universit\u00e0 di New York, dove venne divenne professore di chimica e botanica e, nel 1850, rettore.\nOpere.\nDraper fece importanti ricerche in fotochimica, rese possibile la fotografia di ritratto grazie ai suoi miglioramenti (1839) sul processo di Louis Daguerre e pubblic\u00f2 un libro di testo sulla chimica (1846), un libro di testo sulla filosofia naturale (1847), un libro di testo sulla fisiologia (1866) e memorie scientifiche (1878) sull'energia radiante. Fu anche il primo a realizzare un'astrofotografia. Contribu\u00ec anche in ambito storico, scrivendo libri quali \"The History of the Intellectual Development of Europe\" (1862), \"History of the American Civil War\" (3 volumi, 1867-1870) e \"History of the Conflict between Religion and Science\" (1874). Quest'ultimo libro fu molto influente nella successiva interpretazione dei rapporti tra scienza e religione. \nNel 1839-1840 Draper produsse fotografie nitide, che a quel tempo erano considerate le prime fotografie di vita di un volto umano. Draper scatt\u00f2 una serie di foto, con un'esposizione di 65 secondi alla luce del sole. Le prime foto, di una assistente femminile il cui volto era ricoperto da un sottile strato di farina per aumentare il contrasto, non furono conservate. Draper fotograf\u00f2 anche sua sorella, Dorothy Catherine Draper, e una di quelle immagini divenne nota al pubblico tramite la lettera che Draper invi\u00f2 a John Herschel nel 1840.\nNel marzo 1840 Draper divenne la seconda persona a produrre fotografie di un oggetto astronomico, la Luna, considerata la prima astrofotografia. Nel 1843 realizz\u00f2 i dagherrotipi dello spettro solare che rivelarono nuove linee infrarosse e ultraviolette.\nDraper afferm\u00f2, nel 1842, che solo i raggi di luce che vengono assorbiti possono produrre cambiamenti chimici. Divenne nota come la legge di Grotthuss-Draper quando il suo nome fu abbinato a un promulgatore precedente ma apparentemente sconosciuto, tale Theodor Grotthuss, della stessa idea nel 1817, secondo cui solo le radiazioni luminose assorbite possono provocare cambiamenti nella struttura chimica.\nNel 1847 pubblic\u00f2 l'osservazione che tutti i solidi si illuminano di rosso all'incirca alla stessa temperatura, circa 977 \u00b0F (798 K), che \u00e8 diventata nota come punto di Draper.\nDurante il \"dibattito sull'evoluzione di Oxford del 1860\" fu protagonista il suo articolo \"On the Intellectual Development of Europe, considered with reference to the views of Mr. Darwin and others, that the progression of organisms is determined by law\". La presentazione di Draper fu un primo esempio di applicazione di una metafora darwiniana dell'adattamento e dell'ambiente agli studi sociali e politici, ma fu considerata lunga e noiosa. La sala era affollata per ascoltare le opinioni del vescovo Samuel Wilberforce sulla recente pubblicazione di Charles Darwin L'origine delle specie, ed il dibattito \u00e8 stata una parte storicamente significativa della reazione alla teoria di Darwin a causa della risposta di Thomas Henry Huxley a Wilberforce.\nDraper \u00e8 noto anche come autore di The History of the Intellectual Development of Europe (1862), applicando i metodi della scienza fisica alla storia, a \"History of the American Civil War\" (3 vol. 1867 \u20131870) e ad \"History of the Conflict between Religion and Science\" (1874). L'ultimo libro elencato \u00e8 tra i lavori pi\u00f9 influenti sulla tesi del conflitto, che prende il nome dal titolo di Draper. Il suo libro ha esaminato la relazione tra religione e scienza, respingendo le idee di armonia e presentando la storia della scienza come \"non una semplice registrazione di scoperte isolate; \u00e8 una narrazione del conflitto di due potenze in competizione, la forza espansiva dell'intelletto umano da una parte, dall'altra la comprensione derivante dalla fede tradizionale e dagli interessi umani\". Dopo aver delineato le origini della scienza nella Filosofia greca, Draper ha presentato lo sviluppo del cristianesimo come una causa della repressione della scienza. Il suo argomento, rivolto ai suoi compagni protestanti, utilizzava una retorica antipapista, ma diceva anche che queste \"due divisioni rivali della chiesa cristiana\" erano \"in accordo su un unico punto: non tollerare nessuna scienza eccetto quelle che consideravano adatte alle Scritture\", ed entrambi erano soggetti a \"odio teologico\"."}
{"id": "1315859", "revid": "1363894", "url": "https://it.wikipedia.org/wiki?curid=1315859", "title": "Michelle Smith", "text": "Specializzata nello stile libero, nella farfalla e nei misti, ha vinto quattro medaglie, di cui tre d'oro, alle Olimpiadi di Atlanta 1996.\nDurante i giochi di Atlanta, la nuotatrice statunitense Janet Evans l'accus\u00f2 in conferenza stampa di doping. Queste accuse generarono molto clamore, ma non vennero provate in quel momento. \nTuttavia, Erik de Bruin, suo marito ed allenatore, lanciatore del disco e del peso olandese, era stato trovato dopato in un test del 1993 e sospeso dalle competizioni.\nInoltre agli europei di nuoto di Vienna nel 1995, il marito era stato sorpreso nella sala controlli antidoping con un accredito falso, in cui risultava belga.\nNel 1998, fu giudicata colpevole di aver compromesso un campione di urine, e per questo fu sospesa per quattro anni. Un suo campione di urina durante un test antidoping di routine era infatti stato trovato contaminato con alcol. Inoltre nel suo campione fu trovata una sostanza dopante, l'androstenedione.\nLa squalifica mise fine alla sua carriera."}
{"id": "1315862", "revid": "767487", "url": "https://it.wikipedia.org/wiki?curid=1315862", "title": "Chronicon Lethrense", "text": "Il Chronicon Lethrense (danese: \"Lejrekr\u00f8niken\", italiano: \"Cronaca di Lejre\") \u00e8 una breve opera danese del XII secolo, scritta in latino.\nTema.\nA differenza del \"Chronicon Roskildense\", che parla principalmente di fatti storici reali avvenuti dopo l'introduzione della Cristianit\u00e0 in Danimarca, il \"Chronicon Lethrense\" racconta degli antichi re danesi pre-cristiani e delle storie avventurose eventualmente associate a loro. In questo senso non \u00e8 molto diverso dalla prima parte della \"Brevis Historia Regum Dacie\" di Svend Aagesen, o delle \"Gesta Danorum\" di Saxo Grammaticus, anche se \u00e8 considerevolmente pi\u00f9 breve e di qualit\u00e0 molto inferiore. Ci si riferisce a quest'opera anche come la \"Cronaca dei Re di Lejre\".\nUno degli aspetti che si notano nel \"Chronicon Lethrense\" \u00e8 il profondo odio dell'autore per ogni cosa tedesca, che a volte raggiunge proporzioni epiche. Quest'odio \u00e8 visibile in misura minore nella \"Brevis Historia Regum Dacie\" e in misura ancora minore nelle \"Gesta Danorum\".\nLa versione originale del \"Chronicon Lethrense\" \u00e8 di certo un'opera a s\u00e9. Le sue storie sono interessanti e sono state trovate copie di ogni epoca e in ogni luogo; ce n'era una copia negli Annali Latini del XIV secolo della Cattedrale di Lund. Per questo il \"Chronicon Lethrense\" \u00e8 spesso collegato agli \"Annales Lundenses\", di cui ora \u00e8 una parte.\nStoria.\nSi pensa che la cronaca sia stata composta nella seconda met\u00e0 del XII secolo, probabilmente intorno al 1170, e precede la scrittura delle di gran lunga pi\u00f9 famose e prolisse \"Gesta Danorum\" di Saxo Grammatico, con la quale condivide molte tradizioni non trovate in altre fonti. Il \"Chronicon Lethrense\" o un'opera assai vicina ad esso sembra essere una delle molte fonti di Saxo.\nAutore.\nAnche se l'autore \u00e8 ignoto, un'ipotesi dice che potrebbe essere un impiegato strettamente connesso alla Chiesa di Roskilde; essa si basa sul grande interesse dell'autore per la citt\u00e0, che egli descrive minuziosamente, narrando come prese questo nome e promettendo l'immortalit\u00e0 della citt\u00e0 con la sua opera."}
{"id": "1315863", "revid": "76963", "url": "https://it.wikipedia.org/wiki?curid=1315863", "title": "Morgan Griffin", "text": "Carriera.\nDopo vari spot pubblicitari in Australia, ha esordito nel 2006 con le 26 puntate della 2\u00aa stagione di \"The Sleepover Club\" nel ruolo di Charlie, una delle protagoniste, capo del club, cugina di Francesca (Franky) anch'essa capo del club nella serie precedente.\nHa recitato inoltre in una puntata di \"Best Friends\" con la collega Katie Nazer-Hennings (Brooke in \"The Sleepover Club\"), nel film \"September\" del 2007, nel ruolo di Heidi ed \u00e8 apparsa in un video musicale. Ha preso parte anche al film \"Alla ricerca dell'isola di Nim\" in uscita nell'aprile 2008 in America, Australia e Italia, nel ruolo di Alice ma il suo ruolo non \u00e8 stato accreditato non comparendo pi\u00f9 nel film. Ha recitato nel ruolo di Jess nel film \"Charlie &amp; Boots\" diretto da Dean Murphy al fianco di Paul Hogan e Shane Jacobson e in \"Accidents Happen\" nel ruolo di Katrina entrambi nel 2009. Ha condotto tra il 2009 e il 2011 qualche programma in Australia e sempre in quegli anni compare in qualche video musicale. Nel 2013 ritorner\u00e0 al cinema con il film \"Cliffy\"."}
{"id": "1315866", "revid": "1873140", "url": "https://it.wikipedia.org/wiki?curid=1315866", "title": "International Alliance for Mountain Film", "text": "L'International Alliance for Mountain Film - IAMF, associazione costituita a Torino il 5 febbraio 2000 nella Sala degli Stemmi del Museo Nazionale della Montagna \"Duca degli Abruzzi\", ha quale scopo la promozione, la valorizzazione, la difesa e la conservazione della cinematografia di montagna attraverso un lavoro comune e una collaborazione tra i membri. Ne fanno parte Festival di cinema, Musei ed Enti che si occupano del film di settore .\nAttualmente conta 26 membri, in 19 paesi, di 5 continenti: 25 festival e il Museo Nazionale della Montagna di Torino, dove l\u2019IAMF \u00e8 stata fondata e ha sede.\nNe fanno parte i seguenti festival &lt;ref name=\"https://www.mountainfilmalliance.org/\"&gt;\"https://www.mountainfilmalliance.org/\"&lt;/ref&gt;:\nSono membri fondatori i festival di Autrans, Banff, Breuil-Cervinia Valtournenche, Graz, Les Diablerets, Lugano, Torell\u00f3, Trento e il Museo Nazionale della Montagna di Torino .\nLe Assemblee ordinarie, due volte l\u2019anno, si svolgono presso la sede di uno di uno degli associati.\nDal 2002 assegna il Gran Premio IAMF a persone che grazie al loro impegno e talento hanno cambiato il mondo del cinema di montagna, collaborando alla sua diffusione, valorizzazione e conservazione :\n2002 Gerhard Baur; 2003 Leo Dickinson; 2004 Fulvio Mariani; 2005 Jean-Pierre Bailly; 2006 Televisione Svizzera; 2007 Michael Brown; 2008 Sebasti\u00e1n \u00c1lvaro; 2009 Lothar Brandler; 2010 Hans-J\u00fcrgen Panitz; 2011 Pavol Barab\u00e1\u0161; 2012 Ermanno Olmi; 2013 Alastair Lee; 2014 Eric Crosland And Dave Mossop - Sherpas Cinema; 2015 Anne, Erik And V\u00e9ronique Lapied; 2016 Sender Films; 2017 Gilles Chappaz; 2018 Kurt Diemberger; 2019 Keith Partridge; 2019 Werner Herzog.\nIncarichi.\nMembri d\u2019onore: Aldo Audisio, Antonio Cembran, Mireille Chiocca, Bernadette McDonald, Valeriana Rosso, Pierre Simoni. \nPubblicazioni.\nRealizzate dall\u2019IAMF attraverso collaborazioni e/o patrocinio:"}
{"id": "1315873", "revid": "615299", "url": "https://it.wikipedia.org/wiki?curid=1315873", "title": "Valtournanche", "text": ""}
{"id": "1315876", "revid": "228587", "url": "https://it.wikipedia.org/wiki?curid=1315876", "title": "Andrea Riccardi", "text": "Di formazione giuridica (\u00e8 laureato in giurisprudenza con una tesi sui rapporti tra Stato e Chiesa), ha iniziato giovanissimo la carriera universitaria. Professore ordinario di Storia contemporanea e noto studioso della Chiesa cattolica in et\u00e0 moderna e contemporanea, \u00e8 autore di molti studi, pubblicati in diverse lingue, che vertono sul rapporto fra mondi religiosi differenti e sul tema della coabitazione religiosa in particolare nell'area mediterranea tra il XIX e il XX secolo.\nHa ricoperto la carica di ministro per la cooperazione internazionale e l'integrazione nel Governo Monti, dal 16 novembre 2011 al 28 aprile 2013. Dal 22 marzo 2015 \u00e8 presidente della Societ\u00e0 Dante Alighieri.\n\u00c8 editorialista del Corriere della Sera e di Famiglia Cristiana.\nBiografia.\nPronipote del beato Placido Riccardi, Andrea Riccardi ha frequentato a Roma il liceo Virgilio. Il 7 febbraio 1968, ancora studente, Riccardi si riun\u00ec per la prima volta con un gruppo di liceali nell'oratorio della Chiesa Nuova, il santuario di san Filippo Neri. Da quel primo incontro nascer\u00e0 la Comunit\u00e0 di Sant'Egidio, organizzazione diffusa oggi in settanta paesi nel mondo e impegnata nella solidariet\u00e0 internazionale.\nSono gli anni del post Concilio Vaticano II, anni di grandi fermenti soprattutto tra i giovani, in cui nascono e sono attivi tanti gruppi e movimenti cattolici, tra cui il Comunione e Liberazione di don Luigi Giussani.\nCos\u00ec Riccardi descrive quel periodo: \"Io avevo soprattutto l'idea che il mondo dovesse cambiare, che fosse necessario interrogarsi sul modo di cambiarlo, che bisognasse inventare il futuro, cambiare le regole del gioco. Il discorso del 1968 era soprattutto questo. Allora ho preso coscienza di un cambiamento in atto, qui in Italia, in Francia, in America. C'era qualcosa che mi interessava, che mi inquietava. Infatti, \u00e8 in mezzo a questa crisi generazionale che c'\u00e8 stata la scoperta del Vangelo, una scoperta che ha fatto nascere in me un senso critico nei confronti delle ideologie e dei sistemi ideologici in genere. Ecco cosa \u00e8 stato il Sessantotto - soprattutto per me (...) Pensavo che bisognasse cambiare l'uomo. In questo senso cominciai a leggere con insistenza il Vangelo, e poi la Bibbia\".\nLa tappa successiva per Andrea Riccardi e il gruppo di studenti cui era legato fu la conoscenza del mondo dei poveri: le borgate, periferia povera di Roma, le baracche.\nScrive Riccardi di quell'incontro: \"Conoscevo un prete operaio che lavorava nelle baracche vicino al Cinodromo, a Ponte Marconi, lungo il Tevere, ed \u00e8 l\u00ec che ho cominciato a scoprire la periferia. Era il mondo proletario e sottoproletario, fatto di immigrati dal Centro e dal Sud Italia o dal centro storico di Roma, della Roma di allora: un misto di lavoratori edili, lavoratori irregolari, gente a met\u00e0 tra la piccola vita ed espedienti per sopravvivere, in bilico tra marginalit\u00e0, ribellismo e rassegnazione\".\nNell'estate 1971 Riccardi fece la sua ultima esperienza con il gruppo di Comunione e Liberazione, poi si dedic\u00f2 interamente alla comunit\u00e0 che aveva fondato. Nel settembre 1973 stabil\u00ec il proprio centro in piazza Sant'Egidio a Roma, in un ex convento di monache carmelitane, facendone negli anni un centro di preghiera, solidariet\u00e0 con i poveri, incontri per il dialogo e la pace.\nIl suo impegno per la pace lo ha visto mediatore nelle trattative per la risoluzione del conflitto in Mozambico. La pace, firmata a Roma il 4 ottobre 1992, \u00e8 stata frutto di oltre due anni di trattative svoltesi nella sede romana della Comunit\u00e0 di Sant'Egidio, che hanno valso a Riccardi e Matteo Zuppi la cittadinanza onoraria del Mozambico. Negli anni seguenti, l'impegno per la pace \u00e8 proseguito su molteplici scenari.\nTra le numerose onorificenze conferitegli in qualit\u00e0 di fondatore della Comunit\u00e0 di Sant'Egidio, e per l'intenso impegno per la pace si ricordano: il Premio Mondiale Metodista per la pace (1997), il Premio Niwano per la pace dalla Niwano Peace Foundation (1999), il Premio per la pace dell'UNESCO Felix Houphuet-Boigny (1999), la L\u00e9gion d'Honneur della Repubblica francese (2002) a motivo del suo impegno \"a favore degli esclusi e per la giusta causa della riconciliazione e della pace\" (nel 2012 ha ricevuto il grado di \"Commandeur\"). Nel 2004 il prestigioso Premio Balzan per la Pace e la fratellanza tra i popoli e nel 2006 il Premio Nazionale Cultura della Pace. Il 21 maggio 2009 ha ricevuto ad Aquisgrana insieme alla Comunit\u00e0 di Sant'Egidio il prestigioso Premio Carlo Magno, assegnato nel dicembre 2008.\n\u00c8 stato insignito nel 2011 del XV Premio Internazionale Vittorino Colombo, dalla Fondazione Vittorino Colombo e dal Comune di Albiate.\n\u00c8 membro del comitato di indirizzo di Italianieuropei.\nCome attivit\u00e0 accademica, \u00e8 professore ordinario dal 1981; ha insegnato all'Universit\u00e0 di Bari, alla Sapienza e a Roma Tre.\nMinistro per la Cooperazione Internazionale.\nIl 16 novembre del 2011 \u00e8 entrato a far parte del governo Monti in cui ha ricoperto la carica di ministro senza portafoglio per la cooperazione internazionale e l'integrazione con competenze anche su famiglia, giovent\u00f9, politiche antidroga, servizio civile, adozioni internazionali e antidiscriminazione razziale.\nLe sue attivit\u00e0 sono documentate dal sito http://www.acooperazioneintegrazione.gov.it/\nLa sua carica di ministro \u00e8 terminata con le dimissioni del governo Monti.\nStorico e saggista.\nCome studioso di storia contemporanea, materia che ha insegnato anche all'Universit\u00e0 degli Studi Roma Tre, si \u00e8 dedicato in particolare alle vicende della Chiesa cattolica, con una particolare predilezione per i decenni del pontificato di Pio XII, il partito romano (espressione da lui coniata), la figura di Alcide De Gasperi. Ha collaborato al progetto editoriale \"Storia del Concilio Vaticano II\" diretto da Giuseppe Alberigo; L'ultimo volume pubblicato nel 2021 con Laterza \u00e8 \"La Chiesa brucia\".\nOnorificenze.\nCittadino onorario del Mozambico"}
{"id": "1315877", "revid": "339392", "url": "https://it.wikipedia.org/wiki?curid=1315877", "title": "La 'Ndrangheta e le altre mafie", "text": ""}
{"id": "1315879", "revid": "123195733", "url": "https://it.wikipedia.org/wiki?curid=1315879", "title": "Seven and the Ragged Tiger", "text": "Seven and the Ragged Tiger (1983) \u00e8 il terzo album dei Duran Duran.pubblicato il 21 novembre 1983 dalla EMI Records.\nIl disco.\nPreceduto dall'uscita di un inedito di grande successo -Is There Something I Should Know?- poi non incluso nell'album, questo disco sanc\u00ec la definitiva affermazione commerciale del gruppo, debuttando al numero uno della classifica inglese. Il successivo lavoro di Nile Rodgers sulla versione singolo di \"The Reflex\", con l'utilizzo precursivo dei campionamenti, venne ritenuto talmente rivoluzionario da far tentennare la casa discografica sulla sua pubblicazione.\nIl cantante Simon Le Bon defin\u00ec il titolo dell'album \"Seven and the Ragged Tiger\" con la seguente affermazione: \"\u00c8 l'avventura di un piccolo commando. 'I sette' siamo noi \u2014 cinque membri della band pi\u00f9 due manager \u2014 e 'la tigre pezzata' \u00e8 il successo. Sette persone che inseguono il successo. \u00c8 l'ambizione. Ecco di cosa si tratta.\"\nQuesto sar\u00e0 l'ultimo album realizzato in studio con la formazione originale, sino alla realizzazione di \"Astronaut\" del 2004.\nLa copertina ritrae una foto del gruppo presso la State Library of New South Wales Australia.\nTour promozionale.\nPer promuovere l'album, il gruppo intraprese il Sing Blue Silver Tour durante il 1983 e il 1984."}
{"id": "1315894", "revid": "13833", "url": "https://it.wikipedia.org/wiki?curid=1315894", "title": "Lokrum", "text": ""}
{"id": "1315896", "revid": "729019", "url": "https://it.wikipedia.org/wiki?curid=1315896", "title": "Zoran Filipovi\u0107", "text": "Dal 2007 al 2010 \u00e8 stato il CT della nazionale montenegrina; mentre dal 2020 al 2021 \u00e8 stato allenatore della ."}
{"id": "1315900", "revid": "2178", "url": "https://it.wikipedia.org/wiki?curid=1315900", "title": "Custom House di Dublino", "text": ""}
{"id": "1315903", "revid": "599013", "url": "https://it.wikipedia.org/wiki?curid=1315903", "title": "Sentry", "text": ""}
{"id": "1315922", "revid": "1557426", "url": "https://it.wikipedia.org/wiki?curid=1315922", "title": "Luigi Baldacci", "text": ""}
{"id": "1315924", "revid": "2181294", "url": "https://it.wikipedia.org/wiki?curid=1315924", "title": "Into the West (Annie Lennox)", "text": "Into the West \u00e8 una canzone scritta da Fran Walsh, Howard Shore e Annie Lennox, ed eseguita dalla stessa Lennox nei titoli di coda del film \"Il Signore degli Anelli - Il ritorno del re\". \u00c8 stata registrata anche dalle cantanti neozelandesi Hayley Westenra e Yulia Townsend.\nLa canzone era stata concepita come un amaro lamento in lingua elfica cantato da Galadriel per quelli che sono salpati attraverso il Grande Mare. Diverse espressioni della canzone sono state prese dall'ultimo capitolo de \"Il ritorno del re\".\nNei commenti e documentari che accompagnano l'edizione estesa del DVD del film, il regista Peter Jackson spiega che la canzone era stata parzialmente ispirata dalla prematura morte a causa di un tumore del giovane cineasta neozelandese Cameron Duncan, il cui lavoro aveva impressionato Jackson e la sua squadra. La prima performance pubblica della canzone \u00e8 stata eseguita ai funerali di Duncan.\n\"Into the West\" ha vinto alla 76\u00aa edizione degli Academy Awards l'Oscar per la migliore canzone, uno degli undici Oscar vinti dal film."}
{"id": "1315925", "revid": "599013", "url": "https://it.wikipedia.org/wiki?curid=1315925", "title": "Hgp", "text": ""}
{"id": "1315940", "revid": "4506", "url": "https://it.wikipedia.org/wiki?curid=1315940", "title": "Rilegatura", "text": ""}
{"id": "1315941", "revid": "192224", "url": "https://it.wikipedia.org/wiki?curid=1315941", "title": "Sinopsi", "text": ""}
{"id": "1315943", "revid": "2052878", "url": "https://it.wikipedia.org/wiki?curid=1315943", "title": "Verba docent, exempla trahunt", "text": "Verba docent, exempla trahunt \u00e8 una locuzione latina che, tradotta letteralmente, significa \"le parole insegnano, gli esempi trascinano\".\n\u00c8 un detto latino che sta a indicare come sono i fatti che danno pi\u00f9 credibilit\u00e0 alle parole."}
{"id": "1315946", "revid": "767487", "url": "https://it.wikipedia.org/wiki?curid=1315946", "title": "Erling S\u00f8rensen", "text": "Carriera.\nVinse la medaglia di bronzo con la sua nazionale alle Olimpiadi del 1948.\nVincitore di due titoli danesi col Frem, ha giocato in Serie A con le maglie di Udinese e ; gioc\u00f2 anche con il ."}
{"id": "1315947", "revid": "124102504", "url": "https://it.wikipedia.org/wiki?curid=1315947", "title": "Luigi Baldacci (critico letterario)", "text": "Biografia.\nFiglio di un antiquario, da lui eredit\u00f2 il gusto per l'arte, in modo particolare per la pittura del Seicento e per l'arte africana, di cui diventer\u00e0 un raffinato collezionista, tanto da trasformare l'abitazione privata di via dei Pandolfini in una vera e propria casa-museo.\nComp\u00ec gli studi classici presso il liceo Michelangelo e ottenne il diploma nell'anno accademico 1948-1949; si iscrisse quindi all'Universit\u00e0 di Lettere il 15 dicembre 1949, laureandosi brillantemente e in anticipo sui tempi canonici il 26 giugno 1953 con una tesi di storia della critica letteraria, \"Il petrarchismo del '500 nelle sue forme pi\u00f9 colte\", discussa con Giuseppe De Robertis, di cui divent\u00f2 poi assistente dall'anno successivo. Dalla tesi derivarono le due prime pubblicazioni in volume: l'antologia \"Lirici del Cinquecento\" edita da Salani e il volume \"Il petrarchismo italiano nel Cinquecento\" pubblicato da Ricciardi, entrambi nel 1957.\nInsegn\u00f2 letteratura italiana all'Universit\u00e0 di Firenze per decenni. Annoverato tra i critici letterari italiani pi\u00f9 significativi del Novecento, gli furono affidate le introduzioni dei I Meridiani di Massimo Bontempelli, Giovanni Papini e Aldo Palazzeschi.\nSi dedic\u00f2 allo studio della lirica italiana del Cinquecento, dei poeti italiani minori e dei librettisti d'opera dell'Ottocento. Si interess\u00f2 anche di musica e pittura. Fu critico nei confronti della Neoavanguardia: in controtendenza rispetto alle scelte della critica letteraria a lui coeva, prefer\u00ec Dossi e Imbriani a Gadda, Bontempelli a Calvino, De Roberto a Tomasi di Lampedusa.\nCritico militante, collabor\u00f2 principalmente alla terza pagina del quotidiano romano \"Il Tempo\". Altri suoi scritti apparvero su \"Belfagor\", \"Il Popolo\", \"Nuova Antologia\", \"Il Giornale d'Italia\", \"Il Corriere della Sera\" e \"Alias\". Una parte dei suoi testi di critica \u00e8 stata raccolta nel volume \"Novecento passato remoto: pagine di critica militante\" (2000).\nArchivio.\nIl \"fondo Luigi Baldacci, ,\" costituito da 44 scatole, \u00e8 stato donato nel maggio 2013 dall'erede del critico all'Archivio contemporaneo Alessandro Bonsanti presso il Gabinetto scientifico letterario G. P. Vieusseux"}
{"id": "1315958", "revid": "834", "url": "https://it.wikipedia.org/wiki?curid=1315958", "title": "Philips Phonografische Industrie", "text": ""}
{"id": "1315968", "revid": "61051", "url": "https://it.wikipedia.org/wiki?curid=1315968", "title": "Gastrotheca dunni", "text": "Gastrotheca dunni \u00e8 una specie di rana della famiglia Hemiphractidae, endemica della Colombia.\nHabitat.\nI suoi habitat naturali sono: praterie subtropicali o tropicali ad alta quota, acquitrini, corsi d'acqua intermittenti, terre coltivate, pascoli, coltivazioni, foreste degradate, stagni, terreni irrigati."}
{"id": "1315969", "revid": "86341", "url": "https://it.wikipedia.org/wiki?curid=1315969", "title": "Lion Network", "text": "The Lion Trophy Show (dal 1997 al 2000 Lion Network) \u00e8 stato un programma televisivo d'intrattenimento andato in onda su TMC dal 1\u00ba marzo 1994 all'8 giugno 1996, e su TMC 2 dal 10 febbraio 1997 al 24 marzo 2000, per un totale di sette edizioni.\nLa trasmissione era prodotta da ELLETI &amp; Company, mentre il gioco era sviluppato da Frame by Frame, e fu una delle prime trasmissioni televisive interattive rigorosamente in diretta realizzata in Italia. Essa si basava principalmente su un gioco sponsorizzato dallo snack Lion della Nestl\u00e9. I concorrenti selezionati giocavano da casa utilizzando la tastiera del proprio telefono come un joystick digitando i numeri corrispondenti alle opzioni di percorso, bonus, malus, ecc. che comparivano sullo schermo televisivo controllando Lion nelle varie avventure e totalizzando cos\u00ec il proprio punteggio nel torneo. Dal 1997 \"The Lion Trophy Show\" divenne \"Lion Network\", e apr\u00ec il proprio sguardo sull'universo giovanile a 360\u00b0.\nLe prime tre edizioni furono presentate da Emily De Cesare, mentre a partire dalla quarta edizione (1996-1997) la conduzione venne affidata ad Adriana Volpe, anch'ella rimasta al timone per tre anni. L'ultima edizione (1999-2000) fu condotta da Eleonora Di Miele.\nRegolamento del gioco interattivo.\n1) \u201cVite a disposizione\u201d. Il concorrente/giocatore aveva tre vite a sua disposizione, sotto forma di snack \u00abLion\u00bb. Quando sbagliava, partiva un filmato (rimasto lo stesso in tutte le edizioni e utilizzato anche come \"messaggio promozionale\") che mostrava Lion intento a mangiare uno snack al cioccolato per ricaricarsi. Persa anche la terza vita, il gioco si concludeva.&lt;br&gt;2) \u201cBonus\u201d. Durante il gioco, il concorrente/giocatore doveva conquistare una serie di oggetti disseminati nei vari livelli per accumulare punti. Essi erano:\n3) \u201cSchermata di gioco\u201d. La schermata era caratterizzata dalla presenza in schermo di una tastiera in miniatura, situata in basso a sinistra, che permetteva al pubblico da casa di vedere in tempo reale quali tasti premeva il concorrente/giocatore, mentre, sempre in basso a sinistra, era scritto il suo nome e, sotto di esso, il punteggio sino a quel momento ottenuto.&lt;br&gt;4) \u201cI pulsanti\u201d. nelle prime edizioni i tasti direzionali erano fissi, ed erano:\nDalla quarta edizione in poi, i tasti relativi ai possibili movimenti vennero ampliati e inseriti casualmente per rendere pi\u00f9 difficoltoso il gioco.\n5) \u201cGame Over\u201d. Quando si concludeva una partita, dopo aver esaurito le tre vite a disposizione o dopo aver superato tutti i livelli, appariva una schermata con il punteggio totale ottenuto dal concorrente/giocatore, che teneva conto del percorso effettuato, dei bonus recuperati e del tempo impiegato.&lt;br&gt;6) \u201cClassifica e premi\u201d. A seconda del punteggio ottenuto, un concorrente poteva essere proclamato \u00abTop Giorno\u00bb, \u00abTop Settimana\u00bb e/o \u00abTop Mese\u00bb (ovvero il migliore nel corrente giorno/settimana/mese), ed entrare nella \u00abTop 12\u00bb, ossia la classifica dei dodici concorrenti pi\u00f9 bravi. Ogni titolo prevedeva un premio:\n\"The Lion Trophy Show\".\nFin dal suo giorno di nascita, il 1\u00ba marzo 1994, e sino al 2 giugno 1997, il programma si intitol\u00f2 \"The Lion Trophy Show\" poich\u00e9 si basava esclusivamente sul gioco interattivo. Esso era condotto, nelle prime tre edizioni, da Emily De Cesare e in seguito da Adriana Volpe nella quarta edizione, ed andava in onda in diretta inizialmente nel preserale; fu innovativa anche la scelta della programmazione preserale, assolutamente atipica per i target bambini/adolescenti, che visto il successo dell'iniziativa, inizi\u00f2 ad essere utilizzata anche da altri network.\nNella prima met\u00e0 della terza edizione la trasmissione fu utilizzata anche da contenitore di cartoni animati (si ricordano, tra gli altri, \"Bia, la sfida della magia\", \"I miserabili\", \"Coccinella\", \"La pietra dei sogni\", la prima TV di \"Karate Kid\", e \"Conan\").\nLa prima edizione.\nLa prima edizione di \"The Lion Trophy Show\" era andata in onda su TMC dal 1\u00ba marzo al 17 giugno 1994, con la sola conduzione di Emily De Cesare. \nIl programma era trasmesso in diretta dal luned\u00ec al venerd\u00ec alle ore 19:45, e il sabato alle ore 13:30. Nelle puntate feriali il programma aveva durata di 15 minuti, le puntate del sabato invece erano considerate \u201cspeciali\u201d ed avevano ospiti in studio ed una maggiore durata.\nIl gioco non aveva una sua storia e consisteva in un solo livello: l'unico scopo del concorrente/giocatore era quello di conquistare pi\u00f9 bonus possibile, superando i vari ostacoli disseminati lungo il percorso (simile a un gioco endless runner).\nQueste erano le due ambientazioni del gioco:\nLa seconda edizione.\nLa seconda edizione di \"The Lion Trophy Show\" \u00e8 andata in onda dal 24 ottobre 1994 al 17 marzo 1995 da luned\u00ec a venerd\u00ec alle ore 20:10 con puntate della durata di 20 minuti, e dal 20 marzo all'8 maggio 1995 da luned\u00ec a venerd\u00ec alle ore 20:00 con puntate della durata di 30 minuti, su TMC; era sempre condotta da Emily De Cesare ma questa volta era coadiuvata da Massimo Sangermano, il quale interpretava un simpatico e bizzarro assistente di studio; egli, dal 20 marzo al 5 maggio 1995, era anche il conduttore di \"T.R.I.B.U.\", un programma giovanile di TMC che precedeva lo stesso \"The Lion Trophy Show\".\nIl gioco, diversamente dalla precedente versione, aveva una storia ben precisa e autoconclusiva, creata appositamente per rendere pi\u00f9 accattivanti le avventure di Lion: uno scienziato pazzo di nome Malvagius aveva catturato Leila, la fidanzata di Lion, nascondendola nella sua base, e il concorrente/giocatore doveva guidare Lion attraverso cinque livelli per raggiungere e sconfiggere Malvagius, e salvare Leila.\nOgni concorrente/giocatore premeva il tasto 0 per iniziare: partiva cos\u00ec il filmato introduttivo che mostrava Lion, in partenza sul suo carrello, che controllava di avere con s\u00e9 le tre vite a sua disposizione (sotto forma di snack \u00abLion\u00bb). Ecco i cinque livelli di questa seconda edizione del gioco:\nIn conclusione, veniva mostrato il filmato finale: Lion prendeva e scaraventava a terra Malvagius e poi libera la sua amata Leila.\nLa terza edizione.\nLa terza edizione di \"The Lion Trophy Show\" era andata in onda dal 27 novembre 1995 all\u20198 giugno 1996 nel pomeriggio su TMC, ed era per la terza ed ultima volta condotta da Emily De Cesare, la quale era sempre coadiuvata da Massimo Sangermano.\nIl gioco cambi\u00f2 ancora volto con una storia nuova di zecca: Malvagius aveva spedito Lion nel passato grazie a una misteriosa arma, solo che per un errore di mira era stato colpito anche un tizio di nome Bobo: il concorrente/giocatore doveva guidare Lion, accompagnato per l'occasione da Bobo, in diverse epoche per poi tornare al presente e sconfiggere ancora una volta Malvagius il quale, tanto per cambiare, aveva catturato Leila imprigionandola su un'isola deserta. Da questa edizione inoltre, Leila anzich\u00e9 come leonessa, viene rappresentata come una ragazza dalla carnagione scura, sudamericana o africana, che indossa una collana con un leone (probabilmente un amuleto che permette la sua trasformazione in umana o un semplice ciondolo).Il gioco non era diviso numericamente in livelli come in precedenza, in quanto il passaggio da un'epoca storica all'altra avveniva, in maniera del tutto casuale, attraverso una porta spazio temporale.\nOgni concorrente premeva come sempre il tasto 0 per iniziare a giocare: partiva cos\u00ec il filmato introduttivo che mostrava ci\u00f2 che viene narrato nella storia:\nIn conclusione, veniva mostrato il filmato finale: Lion distruggeva la base di Malvagius con l'ultimo missile, e salvava infine dall'isola Leila.\nLa quarta edizione.\nLa quarta edizione di \"The Lion Trophy Show\" and\u00f2 in onda dal 10 febbraio al 2 giugno 1997; in questa edizione cambiarono l'emittente di messa in onda del programma, che infatti fu trasferito da TMC a TMC 2, dove veniva trasmesso alle ore 19:00, e la presentatrice: infatti Adriana Volpe subentr\u00f2 ad Emily De Cesare.\nIl gioco rimase sostanzialmente invariato rispetto all'anno precedente, ma vennero apportate comunque delle modifiche. In primis, venne introdotto il pregioco, cio\u00e8 una sfida che vedeva protagonisti tre aspiranti concorrenti/giocatori, dei quali uno solo avrebbe potuto partecipare al gioco vero e proprio. Questa prova eliminatoria, ambientata in questa edizione nel vecchio livello de \"La campagna\" del gioco della seconda edizione, consisteva nel conquistare pi\u00f9 punti possibile. La schermata del pregioco mostrava in basso una sorta di tabella con i nomi dei tre e una barra rossa per ciascuno che aumentava o diminuiva a seconda della percentuale raggiunta. I due che perdevano ricevevano comunque una maglietta di Lion come premio di consolazione.Inoltre vennero aggiunti due livelli nuovi di zecca:\n\"Lion Network\".\nDal 27 ottobre 1997 sino al 24 marzo 2000, il programma (sempre su TMC 2) cambiava nome e si intitol\u00f2 \"Lion Network\", poich\u00e9 non si basava pi\u00f9 esclusivamente sul gioco interattivo: esso divent\u00f2 un vero e proprio \"network\" (da cui il titolo) i quali contenuti, che spaziavano tra diversi temi, puntavano sempre al mondo dei giovani. Importante era l'interazione con il sito internet del programma e pi\u00f9 in generale con il web, punto di partenza per gli argomenti di ogni puntata, da parte dei redattori virtuali presenti in studio. Gli argomenti venivano scelti in maniera interattiva dal pubblico a casa. Le prime due edizioni vennero condotte da Adriana Volpe, alla quale si aggiunse l'allora veejay Andrea Besana che curava i servizi esterni, mentre l'ultima edizione venne presentata da Eleonora Di Miele con lo stesso Besana. La collocazione oraria rimase pressoch\u00e9 immutata.\nLa quinta edizione.\nLa quinta edizione di \"Lion Network\" and\u00f2 in onda dal 27 ottobre 1997 al 3 aprile 1998, ed era condotta da Adriana Volpe con Andrea Besana. In studio era presente anche un redattore virtuale, Daniele Balit, che si occupava dell'interazione con la rete. Ogni giorno venivano disputate due partite del gioco, una in meno rispetto al passato.\nIl gioco rimase pressoch\u00e9 identico a quello dell'edizione precedente.\nPrima di premere il tasto 0 il concorrente/giocatore poteva scegliere se affrontare un percorso facile o difficile: da questa scelta dipendeva la presenza di un livello piuttosto che un altro e da ci\u00f2 poteva cambiare anche la disposizione dei tasti, altro grande cambiamento che caratterizz\u00f2 questa edizione e le seguenti.\nTra una partita e l'altra una persona da casa (non era mai un concorrente del gioco) decideva l'argomento del giorno, premendo il tasto del telefono corrispondente a uno dei tre argomenti, elencati in una schermata virtuale. A questo punto partiva il relativo filmato, alla fine del quale il redattore virtuale segnalava siti internet ad esso inerenti. Gli argomenti non scelti restavano nella schermata finch\u00e9 qualcuno non avrebbe optato per uno di questi.\nLa sesta edizione.\nLa sesta edizione di \"Lion Network\", and\u00f2 in onda dal 16 novembre 1998 al 2 aprile 1999 per l'ultima volta con la conduzione di Adriana Volpe con Andrea Besana. In studio erano presenti anche cinque redattori virtuali per i seguenti \"macrotemi\": informatica (con il redattore virtuale Daniele Balit), musica (con la redattrice Natasya Martelli), sport (con il redattore Gianluca Apa), esplorazione (con la redattrice Francesca Benedetti), arte e spettacolo (con il redattore Massimo Bagnato), che si occupavano dell'interazione con la rete. Rimasero invariati la collocazione oraria del programma e il numero di partite giornaliero.\nPrima della partita vera e propria, venne confermato il pregioco, ambientato questa volta nel livello della Chicago, anni '30.\nIl gioco si poteva considerare un ibrido di quanto gi\u00e0 visto in passato, in quanto esso riprendeva la storia e i livelli della seconda edizione, pi\u00f9 il combattimento aereo o su motoscafo, presi in ordine casuale. Il momento della stanza dei tubi venne animato con un nuovo personaggio in carne ed ossa, il virus Max, che attraverso dei brevi e divertenti filmati informava il concorrente/giocatore della perdita dei 1000 punti quando egli non indovinava l'ingresso giusto. Nel quinto livello, la base di Malvagius, dopo la distruzione dell'ultimo robot, Lion affrontava lo stesso corridoio finale gi\u00e0 visto nel livello del sottomarino.\nVenne introdotto un nuovo oggetto da recuperare, lo scrigno, che catapultava il giocatore in una nuova schermata con una domanda alla quale egli doveva rispondere esattamente per poter guadagnare 10000 punti.\nLa scelta dell'argomento del giorno da parte di una persona da casa avveniva in maniera del tutto diversa rispetto all'anno precedente, poich\u00e9 erano stati introdotti cinque macrotemi, uno al giorno, e quindi la scelta era ristretta al tema della puntata:\nLa settima edizione.\nLa settima ed ultima edizione di \"Lion Network\" and\u00f2 in onda dal 29 ottobre 1999 al 24 marzo 2000 alle ore 19:30 su TMC 2 con una nuova presentatrice, ovvero Eleonora Di Miele (che prese il posto di Adriana Volpe) sempre con la coadiuvazione di Andrea Besana. In studio erano presenti anche tre redattori virtuali (tra gli altri rimasero Daniele e Massimo), che si occupavano dell'interazione con la rete. Rimasero invariati la collocazione oraria del programma e il numero di partite giornaliero.\nNella settima edizione del gioco, che rimase pressoch\u00e9 identico a quello dell'anno prima, venne eliminato il pregioco, mentre tra gli oggetti venne tolta la domanda legata alla presa de \u00abLo scrigno\u00bb che regalava direttamente al giocatore i 10000 punti in palio, e venne introdotto lo snack \u00abLion d'oro\u00bb che catapultava Lion in uno tra due livelli segreti, ovvero \"La cloaca\" e \"Il corridoio misterioso\" pieni zeppi di snack \u00abLion\u00bb del valore di 5000 punti ciascuno."}
{"id": "1315970", "revid": "186864", "url": "https://it.wikipedia.org/wiki?curid=1315970", "title": "Salisbury (Inghilterra)", "text": ""}
{"id": "1315971", "revid": "153389", "url": "https://it.wikipedia.org/wiki?curid=1315971", "title": "Il Mattino della Domenica", "text": "Il Mattino della Domenica \u00e8 un settimanale di lingua italiana del Canton Ticino (Svizzera).\nIl settimanale venne fondato nel 1990 e dal 1991 \u00e8 l'organo ufficiale della Lega dei Ticinesi.\nLa sede del settimanale \u00e8 a Lugano in via Monte Boglia 6. Ha una tiratura di 60\u00a0000 copie (dato del 2018). Il direttore responsabile \u00e8 stato l'editore luganese Giuliano Bignasca, il quale \u00e8 stato anche presidente a vita del partito fino alla morte.\nDall'ottobre 2007 \"Il Mattino della Domenica\" \u00e8 affiancato dal quotidiano online \"MattinOnline\". Il \"MattinOnline\" conta circa 200.000 visite al mese.\nIl \"MattinOnline\" e \"Il Mattino della Domenica\" si sono distinti per alcuni articoli che hanno provocato interrogazioni parlamentari e l'apertura di inchieste giudiziarie.\nFinanziamento.\nIl \"Mattino della domenica\" \u00e8 il primo settimanale gratuito del Ticino e viene distribuito nelle apposite cassette verdi ogni domenica. I costi sono parzialmente coperti dalla pubblicit\u00e0 e dalle offerte e dagli abbonamenti dei sostenitori."}
{"id": "1315972", "revid": "121264625", "url": "https://it.wikipedia.org/wiki?curid=1315972", "title": "Khalwatiyya", "text": "L'Ordine della Khalwatiyya (; in turco, Halvetiye) \u00e8 una confraternita islamica sufi. Con la Naqshbandiyya, la Qadiriyya e la Shadhiliyya \u00e8 tra gli ordini mistici pi\u00f9 famosi. L'Ordine prende il suo nome dalla parola araba \"khalwa\", che significa \u201cmetodo di abbandono o isolamento dal mondo per fini mistici\u201d.\nStoria.\nL'Ordine della Khalwatiyya.\nL'Ordine fu fondato da Zah\u012br al-D\u012bn \u02bfUmar al-Khalwat\u012b (nato in data sconosciuta a L\u0101hij, nel Gilan, e morto a Tabriz nel 1397) nella citt\u00e0 khorasanica di Herat (oggi Afghanistan occidentale) ma si diffuse soprattutto in Turchia dal XIV secolo, acquistando particolare importanza nel periodo ottomano. In tale epoca furono numerosi gli scienziati e gli artisti che fecero parte di tale confraternita.\nTuttavia fu il discepolo di \u02bfUmar, Ya\u1e25y\u0101 Shirv\u0101n\u012b, a istituire la cosiddetta \u201cVia Khalwati\u201d. Costui redasse il \"Wird al-Sattar\", un testo devozionale letto da pressoch\u00e9 tutti i membri dell'Ordine della Khalwatiyya.\nL'Ordine della Khalwatiyya \u00e8 famoso per il rigido addestramento rituale dei suoi \"dervisci\" e per l'enfasi data all'individualismo. In particolare, l'Ordine promuove l'ascetismo individuale (\"zuhd\") e il \"ritiro\" (\"khalwa\"), differenziandosi dagli altri Ordini del tempo. L'Ordine \u00e8 considerato una delle scuole ispiratrici di molte altre confraternite sufi.\nRiforma della Jerrahi Halveti.\nLa riforma della Khalwatiyya Jerrahi nacque per opera del maestro turco Nurettin Jerrah\u00ee (1678-1721) nel 1704.\nLa \"Dergha\" centrale (casa madre), fondata durante il regno di Bayazit II (1481-1512) si trova ad Istanbul ma \u00e8 rappresentata in ogni continente da decine di migliaia di appartenenti all'Ordine: tradizionalmente appartenenti alle professioni dei medici, degli psicologi, degli insegnanti e alla categoria degli artisti.\nIn Italia la \"Dergha\" si trova a Milano ed \u00e8 stata guidata da Gabriele Mandel Khan, autore di vari libri di mistica islamica, alla cui morte nel 2010 \u00e8 subentrato l'attuale Califa Mohsen Mouelhi.\nUna delle tante riforme liturgiche di questa \"confraternita islamica\" \u00e8 la Sammaniyya."}
{"id": "1315974", "revid": "6923", "url": "https://it.wikipedia.org/wiki?curid=1315974", "title": "Calcolatore della quinta generazione", "text": "Il Calcolatore della quinta generazione (in inglese FGCS, Fifth Generation Computer Systems) \u00e8 un'innovativa architettura di supercomputer presentata a Tokyo nell'ottobre del 1981 dal \"Japan Information Processing Development Center\" (JIPDEC).\nNonostante il progetto fosse estremamente ambizioso esso dest\u00f2 l'interesse degli enti governativi di diversi paesi del mondo, che avviarono parallelamente progetti di ricerca analoghi.\nIl modello teorico per un \"calcolatore della quinta generazione\" comprendeva uno spazio di memoria dell'ordine di 1000 gigabyte, un'interfaccia utente in grado di comprendere la lingua parlata, e un forte parallelismo hardware e software. I diversi moduli erano interconnessi per realizzare un'intelligenza artificiale. Da tale architettura \u00e8 stato astratto in ambiente accademico il modello del \"sistema esperto\".\nI requisiti di prestazione di questo ipotetico calcolatore venivano espressi in \"LIPS\" (\"Logical Inferences Per Second\").\nLa definizione \"quinta generazione\" derivava dalla convinzione che questo tipo di calcolatori avrebbe comportato un notevole \"salto in avanti\": i computer funzionanti a valvole termoioniche appartengono alla prima generazione; quelli attivati da transistor e diodi alla seconda; i circuiti integrati e i microprocessori identificano rispettivamente la terza e la quarta.\nAl tempo era opinione comune che mentre in passato era aumentato il numero di circuiti logici di una singola CPU, la quinta generazione per raggiungere potenze di calcolo significative avrebbe dovuto puntare su grosse quantit\u00e0 di microprocessori in parallelo."}
{"id": "1315982", "revid": "2215361", "url": "https://it.wikipedia.org/wiki?curid=1315982", "title": "Africo", "text": "Africo (\"Africu\" in dialetto reggino) \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nIl comune di Africo ha la caratteristica di essere diviso in due porzioni a notevole distanza l'una dall'altra. La prima delle due \u00e8 una piccola enclave nel comune di Bianco, la seconda invece si trova sulle pendici dell'Aspromonte, ove rimangono i ruderi dei borghi di \"Africo Vecchio\" e \"Casalnuovo\".\nIl paese nuovo sorge a pochi metri sul livello del mare, a margine di una piccola pianura affacciata sul Mar Ionio, chiusa a sud da Capo Bruzzano, sulla riva destra della fiumara Laverde, che proprio qui sfocia a mare. Africo Vecchio invece sorge sul versante sinistro del vallone Casalnuovo, nella parte sud-orientale del parco nazionale dell'Aspromonte; sul versante opposto invece sorge, su una rupe, Casalnuovo.\nStoria.\nAfrico vecchio.\nSi ritiene che il nome del paese derivi dal greco \"\u00e0prichos\", \u03ac\u03c0\u03c1\u03b9\u03c7\u03bf\u03c2, o dal latino \"apricus\".\n\u00c8 stata avanzata l'ipotesi che nel luogo siano esistiti insediamenti in epoca precedente o contemporanea alla colonizzazione magnogreca; esistono comunque reperti archeologici di epoca bizantina. Probabilmente gi\u00e0 nel decimo secolo erano presenti monaci basiliani. In epoca normanna, fra i secoli XI e XII, visse San Leo, il patrono del paese; secondo la tradizione, egli nacque a Bova e prima di diventare monaco studi\u00f2 nel convento basiliano della SS. Annunziata di Africo.\nNel 1571 Gabriele Barrio scrive che ad Africo i riti sacri sono celebrati in greco e che la popolazione adopera il greco anche nei rapporti familiari, assieme al latino.\nNel 1783 Africo fu seriamente danneggiata da un forte terremoto che caus\u00f2 sei morti e danni per ottantamila ducati. Alla fine del secolo XVIII aveva circa 800 abitanti e vi si osservava il rito greco. In epoca napoleonica vi si ebbe uno scontro tra francesi e borbonici, in cui gli abitanti parteggiarono per questi ultimi. Nell'Ottocento fu attivo nel territorio il brigante Antonio Zemma. La popolazione di Africo e Casalnuovo ammontava complessivamente a 1726 persone nel 1815; nel 1861 il solo paese di Africo aveva 1276 abitanti; ne ebbe 1781 nel 1911 e 2489 nel 1951. Altri due sismi colpirono il borgo calabrese nel 1905 e nel 1908.\nLe condizioni sociali ed igieniche di Africo nel periodo interbellico erano disastrose. Il meridionalista Umberto Zanotti Bianco, coadiuvato dal giovane Manlio Rossi Doria, esegu\u00ec un'inchiesta su Africo nella quale riferiva come il paese fosse annidato su case dirute per il pregresso terremoto, isolato geograficamente, afflitto da tasse indiscriminate e da malattie, fosse privo di medico, di aule scolastiche (le lezioni si svolgevano nelle stanza da letto della maestra); gli abitanti si nutrivano di un immangiabile pane fatto con lenticchie e cicerchie.\nIl 20 gennaio 1945 la popolazione di Africo assalt\u00f2 con armi da fuoco e distrusse con bombe a mano la locale caserma dei carabinieri, costringendo i tre o quattro militi presenti a rifugiarsi negli scantinati e liberandoli solo dopo averli disarmati. In questo periodo si costituirono nel paese la sezione del Partito socialista, quella del Partito comunista e la Camera del lavoro.\nNel marzo 1948 il settimanale \u201cL'Europeo\u201d pubblic\u00f2 un reportage da Africo a firma del giornalista Tommaso Besozzi, corredato da alcune fotografie di Tino Petrelli; tale reportage (che faceva parte di un'ampia inchiesta sulle condizioni del Mezzogiono promossa da Arrigo Benedetti) mostrava come le condizioni del paese non fossero sostanzialmente migliorate rispetto a quelle descritte vent'anni prima da Zanotti Bianco.\nCasalnuovo.\nSorto su di un costone roccioso a destra del torrente Ap\u00f2scipo, a circa 737 metri sul livello del mare, questo borgo contava, alla fine del secolo XVIII, circa 600 persone (in prevalenza agricoltori e pastori) e faceva parte del feudo dei Carafa di Roccella. Il santo patrono, diverso da quello degli africesi, era San Salvatore. Cronache risalenti al diciottesimo secolo fanno cenno ad una comunit\u00e0 di monaci in Casalnuovo, dapprima professanti il rito greco ma che poi abbandonarono tale rito. Durante l'Ottocento nel territorio di Casalnuovo furono attivi i briganti Fortunato Mollica, Vittorio Marrapodi e Bruno Palamara.\nL'alluvione del 1951 e le vicende successive.\nFra il 14 e il 18 ottobre del 1951 una violenta alluvione devast\u00f2 Africo e Casalnuovo, causando tre vittime ad Africo e sei a Casalnuovo nonch\u00e9 ingenti danni materiali. Su ordine delle autorit\u00e0 i due paesi semidistrutti furono evacuati; la popolazione fu alloggiata per pochi giorni nelle scuole elementari di Bova, per poi, alla fine di ottobre, essere trasferita a Gambarie e da l\u00ec provvisoriamente distribuita in vari altri comuni della provincia (fra i quali Reggio Calabria, Bova Marina e Palmi; in particolare gli abitanti di Casalnuovo, i quali erano rimasti pi\u00f9 a lungo nel loro abitato originario, dopo l'ordine di sgombero furono provvisoriamente alloggiati a Bova Marina e a Bova). Pi\u00f9 di mille persone furono allocate in baracche di legno a Reggio Calabria, in contrada Lazzaretto di Condera, dove in gran parte rimasero fino ai primi anni sessanta. Tutti i rifugiati ricevettero per qualche tempo un sussidio.\nNon \u00e8 chiaro chi sia stato ad avanzare per primo l'idea di trasferire definitivamente la popolazione dei due paesi in un nuovo centro da costruire in localit\u00e0 La Quercia di Capo Bruzzano, nel territorio del Comune di Bianco; tale progetto ebbe fin dall'inizio il sostegno del deputato comunista Eugenio Musolino e di alcune autorit\u00e0 di Africo. Il parroco di Africo, Don Giovanni Stilo, fu inizialmente contrario, ma in seguito diede anch'egli la propria adesione. Per risolvere il problema della sussistenza dei profughi nel nuovo abituro, Musolino proponeva di espropriare il latifondo che all'epoca esisteva fra Bianco e Brancaleone, dove sarebbe sorto il nuovo paese, e di distribuirlo alla popolazione che sarebbe andata ad abitarvi.\nLa decisione di trasferire la popolazione di Africo e Casalnuovo nella sua attuale sede presenta aspetti poco chiari; fin dall'inizio furono formulati seri dubbi circa l'opportunit\u00e0 di tale progetto; in particolare si opposero l'Associazione Nazionale per gli interessi del Mezzogiorno e Umberto Zanotti Bianco, il quale fece osservare come gli abitanti (in prevalenza contadini), con il trasferimento, sarebbero stati spossessati della loro terra, trasferiti in un territorio carente di risorse, e sarebbero state in tal modo distrutte le basi di una vita comunitaria che gli abitanti si erano faticosamente costruiti nell'arco di molte generazioni:\nZanotti Bianco, d'accordo con una parte dei rifugiati, proponeva di costruire il nuovo insediamento in localit\u00e0 Carruso, una zona pianeggiante situata nel vecchio territorio di Africo; tuttavia gi\u00e0 nel 1953 cominciarono ad essere installati, nella suddetta localit\u00e0 La Quercia del comune di Bianco, alcuni prefabbricati donati dalla Croce Rossa svedese, creando cos\u00ec una sorta di fatto compiuto; a questi primi insediamenti provvisori fece seguito la costruzione di altri 88 appartamenti nel 1954. Le obiezioni, avanzate da Zanotti Bianco e da una parte della stessa popolazione di Africo, rimasero cos\u00ec sostanzialmente inascoltate; nel 1958 Antonio Marando pot\u00e9 scrivere che con la fondazione di Africo Nuovo era sorto \u00abil primo paese italiano senza territorio\u00bb.\nI primi abitanti di Africo Nuovo dovettero subito confrontarsi con una realt\u00e0 economica assai difficile: la raccolta della legna e delle olive, il lavoro come affittuari di fondi agricoli o come braccianti nelle coltivazioni di gelsomino, l'apertura nel paese delle prime botteghe e dei primi negozi, poi il lavoro come operai presso l'Ente pubblico per la riforestazione, non riuscirono a risolvere in modo adeguato il problema della sussistenza materiale, cui molti ovviarono con l'emigrazione, mentre altri si ridussero a vivere di assistenza. Non fu senza aspre lotte che gli africesi riuscirono ad ottenere servizi essenziali come la stazione ferroviaria.\nGran parte della popolazione sfollata da Africo vecchio e Casalnuovo fu a lungo costretta a vivere in campi profughi; Africo Nuovo inizi\u00f2 ad esistere solo all'inizio degli anni '60. Comunque, nel 1962 gran parte dei profughi del Lazzaretto era andata ad abitare nel nuovo paese; alla met\u00e0 degli anni '60 data l'ultimazione di ulteriori 320 alloggi popolari nonch\u00e9 la costituzione ad Africo Nuovo di un'anagrafe e di un registro di stato civile comuni alle ex popolazioni di Africo vecchio e di Casalnuovo.\nDi fatto, il comune di Africo Nuovo rimase fino al 1980 privo di delimitazione territoriale, mentre i suoi abitanti avevano perso la loro antica condizione sociale (di contadini poveri) senza per\u00f2 averne acquistata una migliore.\nGi\u00e0 nel periodo della costruzione del nuovo abitato, infatti, aveva iniziato a consolidarsi un'economia di tipo assistenziale, dapprima con il sussidio erogato ai profughi, poi grazie ai sussidi di disoccupazione; un'altra fonte di sussistenza era costituita dalle rimesse dei lavoratori africesi emigrati; l'assistenzialismo miglior\u00f2 in modo significativo il tenore di vita della popolazione, ma senza che si realizzasse alcun adeguato sviluppo della produzione agricola n\u00e9 di quella industriale.\nTale contesto di persistente precariet\u00e0 economica condizion\u00f2 pesantemente tutte le successive vicende del paese. Vi furono forti tensioni sociali, che si manifestarono in scioperi, manifestazioni di protesta, blocchi ferroviari, lotte per la democrazia e per il lavoro che videro il coinvolgimento di una larga parte della popolazione; a tali istanze le pubbliche autorit\u00e0 spesso faticarono a dare risposte che non fossero meramente repressive. D'altra parte, l'efficacia di tali lotte venne spesso pregiudicata da episodi riconducibili all'intervento della criminalit\u00e0 organizzata. A partire dagli anni Settanta, infatti, si ebbe in tutta la zona l'ascesa della 'ndrangheta con modalit\u00e0 particolarmente pervasive e anche violente; negli anni Ottanta il paese fu teatro di una faida sanguinosa. Pi\u00f9 volte l'amministrazione comunale fu sciolta d'autorit\u00e0 e sostituita da commissari straordinari; ci\u00f2 avvenne ancora una volta nel 2014 e un'altra volta nel 2019.\nSimboli.\nLo stemma del Comune di Africo \u00e8 stato concesso con decreto del presidente della Repubblica dell'8 novembre 1991.\nMonumenti e luoghi d'interesse.\nOggi i ruderi dei due paesi di Africo vecchio e Casalnuovo sono meta di turismo. Le case sono raggruppate tra loro e rimangono in piedi solo le mura e alcuni archi di imposta delle case borghesi. Gli edifici maggiormente conservati sono la chiesa di San Nicola in Africo e la chiesa di San Salvatore a Castelnuovo, in stile rurale ottocentesco; anche la scuola elementare di Africo si conserva con il cartello in facciata. La caratteristica di alcune abitazioni consiste nell'avere le fondamenta incastrate nelle rocce della montagna.\nNel paese di Africo nuovo l'unico elemento di interesse \u00e8 la nuova parrocchia di San Salvatore. Dal 1972 l'icona votiva di San Leo di Africo viene portata in processione nella chiesa del paese vecchio, in segno di devozione.\nSociet\u00e0.\nLingue e dialetti.\nIl dialetto di Africo \u00e8 di tipo neolatino, ma con parecchi vocaboli di origine greca: ad esempio il nome del torrente Aposcipo deriva dal greco \u0391\u03c0\u03cc\u03c3\u03c7\u03b5\u03c0\u03bf\u03c2 (Ap\u00f2skepos = \"non protetto\"). Tali elementi, secondo Gerhard Rohlfs, sarebbero analoghi al grecanico parlato in alcuni comuni della provincia di Reggio e deriverebbero dal greco antico; secondo altri studiosi, invece, questi residui linguistici sarebbero di epoca pi\u00f9 recente e risalirebbero all'epoca bizantina oppure all'influenza dei monaci basiliani. In ogni modo, attualmente Africo non fa parte dell'area grecanica.\nCultura.\nStoria culturale.\nPur nell'assenza di fonti scritte che permettano di ricostruire la cultura popolare di Africo attraverso i secoli, si ritiene che la medesima sia rimasta a lungo legata al culto di San Leo; mentre le prime menzioni si trovano in documenti risalenti al XIV secolo, il racconto tradizionale della vita del santo si trova in una \"raziuni\" o \"canzuna\" che gli attribuisce vari miracoli; ad Africo la festa del santo patrono ha tuttora luogo ogni 12 maggio.\nNella cultura popolare di Africo vecchio e Casalnuovo assumevano grande rilievo le festivit\u00e0 tradizionali, legate al ciclo della produzione agricola e pastorale; particolarmente sentita era la festivit\u00e0 del Carnevale, che prevedeva sfilate in maschera, canti e balli per le vie, l'esecuzione di serenate d'amore e la recita di storielle comiche in rima, ispirate a episodi della vita del paese.\nNel secondo dopoguerra, i sopra menzionati scritti e reportages di Umberto Zanotti Bianco, Tommaso Besozzi e Tino Petrelli portarono le vicende di Africo e di Casalnuovo all'attenzione dell'opinione pubblica nazionale, con la denuncia delle difficili condizioni in cui versava il paese \u00abil pi\u00f9 povero, il pi\u00f9 triste, il pi\u00f9 infelice della Calabria\u00bb.\nLe vicende successive all'alluvione del 1951 costituiscono l'oggetto del libro di Corrado Stajano \"Africo\", pubblicato nel 1979; l'inchiesta di Stajano, ampiamente basata su testimonianze raccolte \"in loco\" oltre che sulle cronache giudiziarie e giornalistiche, si proponeva di documentare gli aspri conflitti politici e sociali di quegli anni, e in particolare l'opposizione alla criminalit\u00e0 organizzata da parte di vari militanti e gruppi della sinistra e del sindacato, opposizione in ultimo non confortata da esito favorevole.\nA partire dagli anni 2000, da parte di insegnanti e intellettuali locali, si \u00e8 avuto uno sforzo volto a recuperare alla memoria collettiva luoghi, vicende, storie anche remote del paese, nel tentativo di consolidare l'identit\u00e0 civile di una comunit\u00e0 segnata da vicende assai difficili.\n\u00c8 stato girato in parte ad Africo il film del 2014 \"Anime nere\", tratto dall'omonimo romanzo di Gioacchino Criaco.\nNel 2019 il regista Mimmo Calopresti gira \"Aspromonte-La terra degli ultimi\", ambientato ad Africo nel 1951.\nIstruzione.\nA seguito del Piano di Razionalizzazione della Rete Scolastica, dall'anno scolastico 2012/13 le scuole statali fanno parte dell'Istituto Comprensivo \"Brancaleone-Africo\"."}
{"id": "1315990", "revid": "287204", "url": "https://it.wikipedia.org/wiki?curid=1315990", "title": "La strategia dell'Ariete", "text": "La strategia dell'Ariete \u00e8 un romanzo storico e fantascientifico scritto dall\"'ensemble narrativo\" Kai Zen tra il 2004 e il 2006 e pubblicato da Mondadori del 2007. Il romanzo \u00e8 ascrivibile alla corrente narrativa del \"New Weird\" o del \"New Italian Epic\".\nIl libro \u00e8 pubblicato sotto una licenza Creative Commons, precisamente la \"CC-by-nc-sa\"; \u00e8 stato il primo libro in \"copyleft\" pubblicato da Mondadori.\nNel 2008 La Strategia dell'Ariete ha ottenuto il Premio Emilio Salgari della critica.\nTrama.\nIl romanzo narra la storia del \"Respiro di Seth\", un composto chimico dal potere distruttivo straordinario, capace di soggiogare le menti o di uccidere chi ne viene a contatto. La storia di questa arma straordinaria comincia nell'Antico Egitto, nell'era di Cheope intorno al 2500 a.C.; gi\u00e0 allora, intorno al Respiro di Seth si muovono interessi di vario genere. Il\npotere politico che vuole impossessarsene per soggiogare la popolazione \u00e8 la setta religiosa dell'Ariete la quale ha come scopo la \"difesa\" del Respiro in modo che non finisca in mani sbagliate.\n\u00c8 in questa fase del romanzo che si scopre, da un lato il potere distruttivo dell'arma e dall'altro il fatto che essa non si conserva solo in vasi d'argilla come una comune polvere ma anche all'interno di particolari soggetti, come se fossero portatori sani, che portano il Respiro nel loro sangue. Cos\u00ec il Respiro di Seth si muover\u00e0 nella Storia sino ad arrivare, nell'arco narrativo sino alla fine, nel 1957.\nParallelamente la storia si svolge anche in altri momenti storici che andranno a convogliarsi in un unico finale.\nNegli anni venti, uno chimico tedesco, Hofstadter, venuto a conoscenza del mito del Respiro comincia una ricerca di ogni traccia necessaria per svelare i segreti della sostanza. Intanto il Respiro di Seth, viaggiando all'interno dei propri contenitori d'argilla e umani attraversa varie regioni del mondo sino ad arrivare in Cina. In questo lungo viaggio prender\u00e0 il nome terribile di \"Al-H\u00e0rith\", il nome coranico per designare Satana.\nHofstadter affronter\u00e0 un viaggio terribile attraverso la Cina, accompagnato dal fedele Shanfeng, uno dei migliori sicari della Triade cinese e frequentatore di circoli sovversivi di Shanghai da cui prender\u00e0 vita il Partito Popolare di Mao Tse Tung. In questo viaggio che coster\u00e0 la vita di parecchi uomini il chimico sar\u00e0 perennemente seguito dall'ombra dell'Ariete, la millenaria organizzazione, nata per custodire Al-Harith. Proprio da un membro dell'organizzazione, l'enigmatico Hans Deruyter, Hofstadter verr\u00e0 ucciso dopo aver trovato lo scrigno contenente la sostanza nel Mar della Cina. Ma, l'Ariete malgrado l'omicidio del professore non verr\u00e0 in possesso del Respiro il cui segreto rimarr\u00e0 nelle mani di Shanfeng, racchiuso nei diari del chimico. Per difendere il segreto durante il viaggio i vasi verranno aperti seminando morte tra gli ignari testimoni.\nCos\u00ec il segreto di \"Al-H\u00e0rith\" arriver\u00e0 nelle mani del figlio di Hofstadter, il giovane nazista Dietrich Hofstadter il quale, ben diverso dal padre cercher\u00e0 di mettere la terribile arma al servizio del Reich. Il giovane Dietrich, in Paraguay, costruir\u00e0 un laboratorio per \"ricreare\" \"Al-H\u00e0rith\", usando le indicazioni del padre. Ad assisterlo in questo progetto ci sar\u00e0 il chimico giapponese Hino Otaru. I due non riusciranno nel loro intento per l'intervento dell'OSS, ovvero l'organizzazione (nata per\u00f2 solo nel 1942) da cui prender\u00e0 vita la CIA. Comincer\u00e0 cos\u00ec una lunga fuga di Otaru lungo il Sud America verso il Per\u00f9, unico punto d'imbarco utile per raggiungere il Giappone e mettersi in salvo.\nIntanto una copia degli appunti \u00e8 rimasta in mano al fedele Shanfeng il quale dopo essere fuggito dalla Germania riesce ad imbarcarsi per gli USA.\nQui, per ottenere l'esenzione dal Chinese Exclusion Act, una sorta di permesso di soggiorno, Shanfeng tratta con l'agente dell'immigrazione Folberg. Ancora, pur essendo a met\u00e0 del '900 i cittadini di nazionalit\u00e0 cinese non erano ammessi negli USA, se non con particolari permessi. Ma grazie al semplice nome di \"Al-H\u00e0rith\", ancora ricercato dalla CIA, il cinese riesce a entrare negli USA e qui consegna le carte in suo possesso a Folberg, ma un po' alla volta, per guadagnare tempo e per non rischiare di essere rispedito in Cina o ucciso. Folberg, attraverso i suoi contatti arriva a un possibile compratore della sostanza, intanto sintetizzata dai chimici della CIA.\nSi tratta dello stesso Otaru, il giapponese scampato dal terribile viaggio in Sud America e ansioso di rimettere le mani sulla sua creatura. Non ci riuscir\u00e0. All'appuntamento infatti Folberg arriver\u00e0 con la conturbante agente Copeland, sua amante, che per\u00f2 lo tradir\u00e0 e uccider\u00e0 nel deserto del Texas. La donna da quel momento verr\u00e0 braccata dall'Ariete fino ad un drammatico inseguimento alla fine del quale lo schianto disperder\u00e0 nell'aria il terribile Al-H\u00e0rith tra le strade di Baltimora, uccidendo e rendendo folli passanti inermi, e inseguitori. Ma la donna si scoprir\u00e0 essere una portatrice sana, per cui verr\u00e0 portata via dal luogo dell'incidente con la terribile sostanza nel proprio corpo.\nI membri dell'Ariete hanno assoluta necessit\u00e0 di isolare la sostanza, anche perch\u00e9, in piena Guerra Fredda, oltre cortina, altri portatori sani si suppone siano nelle mani dei comunisti. Per ottenere e sintetizzare la sostanza hanno bisogno del sangue ancora caldo della donna. La raggiungono ma lei chiede di andare in bagno. L\u00ec decide di togliersi la vita.\nIntanto, colpo di scena, si fa vivo nuovamente Shanfeng, vero e autentico custode del segreto: riesce a portare via con un diversivo il corpo della donna, prima ancora degli uomini dell'organizzazione dell'Ariete. Dopo averla dissanguata, la seppellisce sotto la neve e con essa, seppellisce l'ultima traccia di Al-H\u00e0rith.\nSegue poi un epilogo, che riporta la storia ai giorni nostri, rimettendo in moto l'intero meccanismo.\nLa Societ\u00e0 dell'Ariete.\nTutti gli adepti della \"Societ\u00e0 dell'Ariete\" operativi in USA portano il nome di un filosofo medioplatonico"}
{"id": "1315992", "revid": "2108263", "url": "https://it.wikipedia.org/wiki?curid=1315992", "title": "Re di Man", "text": "Il seguente \u00e8 un elenco cronologico dei re di Man e delle isole, che regnarono sulle isole Orcadi, Shetland, Ebridi e sull'Isola di Man.\nRegno norvegese di Dublino (870-902).\nLe isole sono soggette al dominio dei re di Dublino.\nDominazione norvegese degli Orkney (989-1014).\nLe isole sono soggette al dominio dei conti di Orkney.\nDominazione norvegese (1079-1164).\nI re delle isole sono vassalli del regno di Norvegia.\nDominazione scozzese (1226-1248).\nIl re delle isole \u00e8 vassallo del re di Scozia Alessandro II.\nNel 1237 le isole si separarono dall'isola di Man che divenne un regno indipendente.\nDominazione norvegese.\nI re dell'isola sono vassalli della corona di Norvegia.\nRegno indipendente.\nRegno indipendente (1333-1399).\nIl 9 agosto 1333 re Edoardo III rinunci\u00f2 a tutte le pretese inglesi alla corona dell'Isola di Man, che venne riconosciuta al suo re William Montacute, I conte di Salisbury.\nI re di questo periodo furono:\nWilliam le Scrope fu l'ultimo re di Man di questa linea, sedicente erede della Casa di Godred Crovan, antico sovrano vichingo. William le Scrope fu giustiziato con l'accusa di tradimento per aver appoggiato Riccardo II nella sua lotta contro Enrico Bolingbroke, che sconfisse Riccardo e divenne re d'Inghilterra col nome di Enrico IV. I possedimenti di le Scrope, compresa l'isola di Man, furono incamerati dalla Corona.\nSignori di Man (1504-oggi).\nIl figlio di Thomas II Stanley non assunse il titolo di \"re\". Sia lui che i suoi successori furono conosciuti col titolo di \"Signori di Man\".\nTalvolta, negli atti ufficiali, \u00e8 stata utilizzata la dicitura latina \"Rex Manniae et Insularum\", almeno fino al XVII secolo. Nel 1765 il titolo \u00e8 stato assunto dalla Corona. Attualmente \u00e8 detenuto dalla regina Elisabetta II."}
{"id": "1316000", "revid": "229617", "url": "https://it.wikipedia.org/wiki?curid=1316000", "title": "Hyacinthe-Sigismond Gerdil", "text": ""}
{"id": "1316004", "revid": "599013", "url": "https://it.wikipedia.org/wiki?curid=1316004", "title": "Pvb", "text": ""}
{"id": "1316007", "revid": "1005847", "url": "https://it.wikipedia.org/wiki?curid=1316007", "title": "Elezioni amministrative in Italia del 1999", "text": "Le elezioni amministrative in Italia del 1999 si sono tenute il 13 giugno (primo turno) e il 27 giugno (secondo turno).\nIn Sicilia le elezioni si sono tenute altres\u00ec il 28 novembre (primo turno) e il 12 dicembre (secondo turno).\nIn Trentino-Alto Adige le elezioni si sono tenute il 16 maggio (primo turno) e il 30 maggio (secondo turno).\nIn Sardegna le elezioni amministrative furono rinviate all'anno successivo per effetto della legge regionale n\u00b0 38 del 1998.\nElezioni comunali del 28 novembre.\nSicilia.\nCaltanissetta.\nFonti: Candidati, primo turno - Liste - Ballottaggio - Seggi\nSiracusa.\nFonti: Candidati, primo turno - Liste - Ballottaggio - Seggi\nElezioni provinciali.\nSono di seguito indicati i risultati ufficiali, parzialmente diversi da quelli inizialmente pubblicati dallo stesso ministero dell'interno.\nPiemonte.\nProvincia di Alessandria.\nFonti: Risultati I turno Risultati II turno\nProvincia di Asti.\nFonti: Risultati I turno Risultati II turno\nProvincia di Biella.\nFonti: Risultati I turno Risultati II turno\nProvincia di Cuneo.\nFonti: Risultati I turno Risultati II turno\nProvincia di Novara.\nFonti: Risultati I turno Risultati II turno\nProvincia di Torino.\nFonti: Risultati I turno Risultati II turno\nProvincia del Verbano-Cusio-Ossola.\nFonti: Risultati I turno Risultati II turno\nProvincia di Vercelli.\nFonti: Risultati I turno Risultati II turno\nLombardia.\nProvincia di Bergamo.\nFonti: Risultati I turno Risultati II turno\nProvincia di Brescia.\nFonti: Risultati I turno Risultati II turno\nProvincia di Cremona.\nFonti: Risultati I turno Risultati II turno\nProvincia di Lecco.\nFonti: Risultati I turno Risultati II turno\nProvincia di Lodi.\nFonti: Risultati I turno Risultati II turno\nProvincia di Milano.\nFonti: Risultati I turno Risultati II turno Candidati Presidenti\nProvincia di Sondrio.\nFonti: Risultati I turno Risultati II turno\nVeneto.\nProvincia di Belluno.\nFonti: Risultati I turno Risultati II turno\nProvincia di Rovigo.\nFonti: Risultati I turno Risultati II turno\nProvincia di Venezia.\nFonti: Risultati I turno Risultati II turno\nProvincia di Verona.\nFonti: Risultati I turno Risultati II turno\nLiguria.\nProvincia di Imperia.\nFonti: Risultati I turno\nProvincia di Savona.\nFonti: Risultati I turno\nRisultati II turno\nEmilia-Romagna.\nProvincia di Bologna.\nFonti: Risultati I turno\nProvincia di Ferrara.\nFonti: Risultati I turno\nProvincia di Forl\u00ec-Cesena.\nFonti: Risultati I turno\nProvincia di Modena.\nFonti: Risultati I turno\nProvincia di Parma.\nFonti: Risultati I turno\nRisultati II turno\nProvincia di Piacenza.\nFonti: Risultati I turno\nRisultati II turno\nProvincia di Reggio Emilia.\nFonti: Risultati I turno\nProvincia di Rimini.\nFonti: Risultati I turno\nToscana.\nProvincia di Arezzo.\nFonti: Risultati I turno\nProvincia di Firenze.\nFonti: Risultati I turno\nProvincia di Grosseto.\nFonti: Risultati I turno\nProvincia di Livorno.\nFonti: Risultati I turno\nProvincia di Pisa.\nFonti: Risultati I turno\nProvincia di Pistoia.\nFonti: Risultati I turno\nProvincia di Prato.\nFonti: Risultati I turno\nProvincia di Siena.\nFonti: Risultati I turno\nUmbria.\nProvincia di Perugia.\nFonti: Risultati I turno\nProvincia di Terni.\nFonti: Risultati I turno\nMarche.\nProvincia di Ascoli Piceno.\nFonti: Risultati I turno\nRisultati II turno\nProvincia di Macerata.\nFonti: Risultati I turno\nProvincia di Pesaro e Urbino.\nFonti: Risultati I turno\nLazio.\nProvincia di Frosinone.\nFonti: Risultati I turno\nProvincia di Latina.\nFonti: Risultati I turno\nProvincia di Rieti.\nFonti: Risultati I turno\nRisultati II turno\nAbruzzo.\nProvincia di Chieti.\nFonti: Risultati I turno Risultati II turno\nProvincia dell'Aquila.\nFonti: Risultati I turno Risultati II turno\nProvincia di Pescara.\nFonti: Risultati I turno\nProvincia di Teramo.\nFonti: Risultati I turno\nMolise.\nProvincia di Campobasso.\nFonti: Risultati I turno\nProvincia di Isernia.\nFonti: Risultati I turno\nRisultati II turno\nCampania.\nProvincia di Avellino.\nFonti: Risultati I turno\nRisultati II turno\nProvincia di Napoli.\nFonti: Risultati I turno\nProvincia di Salerno.\nFonti: Risultati I turno\nPuglia.\nProvincia di Bari.\nFonti: Risultati I turno\nRisultati II turno\nProvincia di Brindisi.\nFonti: Risultati I turno\nProvincia di Lecce.\nFonti: Risultati I turno\nProvincia di Taranto.\nFonti: Risultati I turno\nBasilicata.\nProvincia di Matera.\nFonti: Risultati I turno\nProvincia di Potenza.\nFonti: Risultati I turno\nCalabria.\nProvincia di Catanzaro.\nFonti: Risultati I turno Risultati II turno\nProvincia di Cosenza.\nFonti: Risultati I turno\nProvincia di Crotone.\nFonti: Risultati I turno\nProvincia di Vibo Valentia.\nFonti: Risultati I turno"}
{"id": "1316027", "revid": "486946", "url": "https://it.wikipedia.org/wiki?curid=1316027", "title": "O.M.I.", "text": ""}
{"id": "1316029", "revid": "122399106", "url": "https://it.wikipedia.org/wiki?curid=1316029", "title": "Episodi di Heroes (seconda stagione)", "text": "La seconda stagione di \"Heroes, coincidente con il secondo volume della serie, Generazioni\" (\"Generations\" nella versione originale), \u00e8 stata trasmessa negli USA dalla NBC dal 24 settembre 2007 al 3 dicembre 2007.\nOriginariamente composta da 24 puntate, la seconda stagione si \u00e8 chiusa anticipatamente dopo solo 11 puntate il 3 dicembre 2007 a causa dello sciopero degli sceneggiatori di Hollywood.\nIn Italia, la seconda stagione \u00e8 stata trasmessa in prima visione assoluta, dal 18 aprile 2008 al 16 maggio 2008, ogni venerd\u00ec alle ore 21:00, su Steel, canale pay della piattaforma Mediaset Premium.\nIn chiaro, la seconda stagione \u00e8 stata trasmessa dal 7 settembre 2008 al 9 novembre 2008, ogni domenica in seconda serata, su Italia 1.\nIn DVD la seconda stagione \u00e8 uscita negli USA il 26 agosto 2008 e in Europa, Italia compresa, il 28 luglio 2008.\nGli antagonisti principali della stagione sono Adam Monroe, Maury Parkman e Elle Bishop.\nQuattro mesi dopo....\nTrama.\nSono passati quattro mesi dai fatti di New York e Mohinder, al Cairo, tiene delle conferenze sugli individui dotati di poteri; al termine di una di esse viene avvicinato da un uomo, che gli propone di lavorare con lui. Maya e Alejandro, due fratelli honduregni, cercano di arrivare in America, mentre Claire e la sua famiglia cercano di cominciare una nuova vita a Costa Verde, in California. Hiro, che si trova a Kyoto nel 1671, assiste ad un'altra eclissi solare e salva Kensei dalla battaglia che stava per intraprendere, mentre Matt, usando il proprio potere, \u00e8 riuscito a diventare detective a Manhattan. Claire, nella sua nuova scuola, conosce West, un compagno di classe, mentre Maya e Alejandro trovano un passaggio per avvicinarsi al confine. Matt, che ha divorziato dalla moglie e che ora si occupa di Molly, viene informato dall'insegnante della bambina degli incubi che la piccola ha e che ritrae in alcuni disegni, mentre Ando e il padre di Hiro, Kaito, stanno ancora attendendo il ritorno del giovane a New York, quando l'uomo riceve una foto dalla quale capisce che entro la giornata morir\u00e0. Nathan, che ha lasciato il suo lavoro e la sua famiglia, si scontra con la madre, essendo sicuro che Peter \u00e8 ancora vivo, e la donna successivamente riceve la stessa foto recapitata a Kaito. Hiro incontra il vero Takezo Kensei, un giovane dai lineamenti occidentali, mentre un uomo spiega a Mohinder le origini dell'Impresa e gli propone di lavorare per loro per curare il virus di Molly, di cui si occupa assieme a Matt, mostrandogli poi la capacit\u00e0 di mutare la composizione chimica degli oggetti. Matt chiede a Molly di parlargli dei suoi sogni ma la bambina rifiuta bruscamente, mentre Maya e Alejandro, interessati alla ricerca di Chandra, vengono separati dagli uomini che li stavano portando verso il confine. Kensei spiega ad Hiro di essere inglese e di lavorare come cacciatore di briganti mentre Kaito spiega ad Ando che il messaggio della sua morte viene da un gruppo di persone molto potenti, per poi incontrarsi con Angela Petrelli. Hiro e Kensei trovano un villaggio in fiamme e la figlia del maestro spadaio che ha costruito l'arma di Kensei, che secondo la leggenda diverr\u00e0 sua moglie, gliela riprende, mentre l'uomo si dimostra ben lontano dall'eroe descritto dalle leggende che Hiro conosce. Mohinder telefona a Noah dicendogli di essere finalmente riuscito ad entrare nell'Impresa cos\u00ec da iniziare a distruggerla dall'interno come volevano, mentre Alejandro riesce a ritrovare la sorella, che ha involontariamente ucciso col suo potere tutti i coinvolti nel viaggio verso gli Stati Uniti, per poi partire alla volta di New York. Claire telefona a Nathan per sfogarsi e West la osserva levitando fuori dalla sua finestra. Ando non riesce a salvare Kaito mentre a Cork, in Irlanda, riappare Peter, privo di memoria e con una collana con il simbolo ad elica.\nLucertole.\nTrama.\nPeter viene torchiato dagli uomini che lo hanno trovato nel container nel porto ma il ragazzo non ricorda come sia finito l\u00ec. Noah e la moglie Sandra apprendono della morte di Kaito e l'uomo spiega alla moglie il potere di Isaac e che tra tutti i quadri realizzati dall'artista solo otto rappresentano un evento poi non verificatosi. Matt investiga sulla morte di Kaito e incontra Ando mentre Hiro, indossata l'armatura di Takezo, si dirige ad aiutare la figlia dell'armaiolo. Mohinder riceve il primo incarico da parte dell'Impresa mentre Maya e Alejandro trovano asilo in Guatemala da una vecchia conoscente. Peter viene curato da Katy, sorella del capo dei suoi rapitori, e i poteri rigenerativi del ragazzo si risvegliano. Mohinder giunge a Port-au-Prince e l'uomo che deve curare \u00e8 l'Haitiano, mentre Hiro salva la figlia dell'armaiolo grazie ai suoi poteri. Peter riesce a liberarsi e, grazie ai suoi poteri, salva Katy da due brutti ceffi. L'Haitiano, grazie al sangue di Mohinder, si riprende e cancella la memoria del genetista per poi sparire. Maya libera involontariamente il suo potere portando la donna che la accompagna ad un passo dalla morte: Alejandro le raggiunge appena in tempo e riesce a fermare il potere della sorella, ma la donna li abbandona. Claire comunica al padre che la macchina che le ha appena regalato le \u00e8 stata rubata; la ragazza confessa al padre la frustrazione per doversi nascondere continuamente, ma il padre la incoraggia a resistere. Matt interroga Angela Petrelli, avendo trovato le sue impronte sulla foto di Kaito, usando il suo potere, ma la donna se ne accorge; Matt incontra quindi Nathan, giunto per pagare la cauzione della madre, quando la donna viene attaccata, ma i due riescono a salvarla. Ricky, il fratello di Katy, dice a Peter il suo nome e di aver trovato una scatola in cui si trovano tutti i suoi documenti e gli dice che gliela restituir\u00e0 solo se lo aiuter\u00e0 a ripagare il padre di uno dei due che avevano attaccato Katy, cui deve dei soldi. Hiro ritorna da Takezo e gli spiega cosa ha fatto; i due vengono quindi raggiunti da Yaeko, la ragazza, e dagli uomini che Hiro ha sconfitto; questi trafiggono Takezo con delle frecce, ma le sue ferite si rimarginano. Mohinder torna da Matt e Molly e riceve la chiamata di Noah, che gli dice che trover\u00e0 da solo i quadri mancanti per poi ritrovarsi con l'Haitiano. Claire, cercando di scoprire i limiti del suo potere, si taglia un dito del piede, che le ricresce subito dopo, accorgendosi di essere osservata da West.\nAffini.\nTrama.\nRicky chiede a Peter di aiutarli a svaligiare una ricevitoria in cambio della scatola che contiene la sua identit\u00e0; il ragazzo sente i pensieri di uno degli scagnozzi e dice a Ricky che li vuole fregare, ma questi non gli crede. Maya e Alejandro, giunti in Messico, tentano di rubare un'auto, ma il giovane viene arrestato. Niki e Micah, dopo la morte di DL, decidono di lasciare Las Vegas, mentre Sylar si risveglia assieme a Candice, che dopo averlo salvato ha assunto una nuova identit\u00e0 grazie ai suoi poteri. Claire cerca di convincere West che si \u00e8 sbagliato su quanto ha visto la sera prima, ma il ragazzo non le crede. Ando \u00e8 tornato alla sua vecchia vita di impiegato in Giappone, quando, nel fodero della vecchia spada di Hiro, trova dei messaggi del ragazzo che gli spiegano la sua avventura con Takezo; questi, spaventato dai suoi stessi poteri, scambia Hiro per un fattucchiere e se ne va. Peter cerca di recuperare il controllo dei suoi poteri mentre Alejandro viene incarcerato. Hiro dimostra a Takezo i suoi poteri: l'uomo si convince ad usare le sue abilit\u00e0 per fare soldi e allora Hiro lo porta in un tempio in cui deve affrontare molti nemici, come narrato in una delle leggende che lo riguardano, cos\u00ec da renderlo l'eroe che dovrebbe essere. Claire si sfoga con West e il ragazzo le mostra il suo potere di volare. Peter, usando i suoi poteri, fa andare alla perfezione il colpo mentre Mohinder e Bob, l'uomo che lo ha assunto nell'Impresa, arrivano allo studio di Isaac e l'uomo gli mostra il laboratorio ivi realizzato appositamente per lui. Takezo riesce nella sua impresa mentre Niki lascia Micah a New Orleans dai cugini. Maya riesce a far evadere il fratello e il suo vicino di cella, scappando poi tutti insieme sulla macchina di quest'ultimo, cio\u00e8 quella rubata a Claire, mentre Peter, grazie ai suoi poteri, sventa il tradimento di cui aveva avvertito Ricky. Hiro non riesce a tornare nel presente, per cui decide di rimanere con Takezo e Yaeko, mentre Sylar si accorge di non avere pi\u00f9 i suoi poteri, tentando inutilmente di apprendere quello di Candice. Ricky consegna a Peter la scatola ma il ragazzo, dopo aver deciso di non aprirla per il momento, bacia Katy. Claire e West, ormai amici, si baciano e la ragazza nota sul collo del ragazzo lo stesso segno di Matt e Ted: dalla spiegazione di West, Claire capisce che il ragazzo \u00e8 stato rapito da suo padre circa due anni prima. Bob riceve la telefonata di Niki, decisa a collaborare per farsi curare, mentre Mohinder invia a Noah la foto dell'ultimo degli otto quadri, che ritrae la morte proprio del padre di Claire.\nLa cortesia degli stranieri.\nTrama.\nNoah e Sandra chiedono a Claire se si vede con qualcuno, ma la ragazza mente. Gli incubi di Molly peggiorano mentre Nathan, giunto a Washington, incontra i figli alla loro scuola. Maya, Alejandro e Derek, il ragazzo imprigionato con Alejandro, stanno attraversando di corsa il Messico in auto quando trovano sulla loro strada Sylar, raccogliendolo e portandolo con loro. Angela Petrelli confessa a Matt e al suo collega l'omicidio di Kaito e, usando i suoi pensieri, comunica al detective che lo sta facendo per evitare che le indagini sui soggetti con poteri si spingano troppo in l\u00e0. Claire, data la discussione con i genitori, dice a West che \u00e8 meglio non vedersi pi\u00f9, ma il ragazzo riesce ad ottenere un ultimo appuntamento. Nathan e Matt discutono di Angela e del simbolo lasciato sulle foto di Kaito e della donna; i due quindi decidono di collaborare ma Angela, temendo di perdere anche Nathan, non gli permette di aiutarla. Sylar e Maya scoprono di essere tutti diretti a New York e il ragazzo si offre di accompagnarli da Mohinder, destinazione dei due fratelli. Monica, la cugina di Micah, replica alla perfezione senza accorgersene un ornamento culinario ma non ottiene la promozione che tanto le serviva. Nathan e Matt, entrando in confidenza, trovano la foto con tutte le dodici persone cui si riferivano Kaito e Angela: nella foto compaiono, tra gli altri, anche Bob e il padre del detective. West e Claire si baciano ancora mentre Matt chiede a Molly di aiutarlo a trovare il padre, che non vede da quando era piccolo, ma la bambina gli dice che \u00e8 proprio suo padre l'uomo che vede nei suoi incubi. Nathan si vede spesso deforme riflesso nello specchio mentre Sylar e Derek scoprono che Maya e Alejandro sono ricercati per omicidio: il killer uccide il ragazzo e poi, dopo aver visto i poteri dei due fratelli, dice loro di volerli portare comunque da Mohinder. Claire, per mascherare la sua relazione con West, dice al padre di aver ripreso a fare la cheerleader e Noah le accorda il permesso in cambio della promessa di non vedere ragazzi per il momento; l'uomo, subito dopo, si incontra con l'Haitiano, che gli dice che i quadri che cerca sono in Ucraina. Molly decide di aiutare Matt mentre Monica mette in fuga un rapinatore copiando una manovra vista nell'incontro di wrestling che stavano vedendo la sera prima Micah e suo fratello Damon. Molly, infine, rintraccia il padre di Matt a Philadelphia per poi svenire subito dopo.\nBattersi o battersela.\nTrama.\nMolly ancora non si \u00e8 risvegliata e Matt decide di andare a parlare con Angela Petrelli per ottenere delle informazioni su suo padre mentre una ragazza che lavora per l'Impresa, capace di emettere elettricit\u00e0, riesce a rintracciare Peter. Nathan convince Matt a farsi aiutare nella sua ricerca mentre Ricky e un uomo avvertono Peter della presenza della ragazza che lo sta cercando. Monica confessa all'amica il suo potere mentre Matt e Nathan giungono a Philadelphia dal padre del detective, che ha ricevuto anch'esso la stessa foto di Kaito e Angela. Il padre di Matt gli dimostra di avere il suo stesso potere, mentre Monica mostra inconsapevolmente il suo potere a Micah. Mohinder contatta Noah, in Ucraina con l'Haitiano, e gli comunica di voler consegnare Molly all'Impresa per salvarla. Il padre di Matt gli rivela che la telepatia \u00e8 solo il gradino pi\u00f9 basso del loro potere per poi intrappolare il detective e Nathan in una illusione ciascuno. Ando, grazie all'aiuto di un esperto, riesce a interpretare i messaggi pi\u00f9 danneggiati lasciatigli da Hiro mentre Micah dimostra alla cugina il suo potere, mostrandole poi un fumetto di Isaac che ritrae un personaggio coi suoi stessi poteri. Dopo aver portato Molly all'Impresa, Bob affida a Mohinder un altro incarico, ma in quel momento fa irruzione nel luogo Niki. Peter, a casa di Katy, apre la scatola con le sue cose, trovandovi dentro solo il passaporto, un biglietto aereo per Montr\u00e9al e una foto con Nathan; subito dopo, per\u00f2, guardando l'attrezzatura da disegno della ragazza, Peter cade in trance e comincia a dipingere. La ragazza dell'Impresa arriva al pub di Ricky e, quando il ragazzo non risponde alle sue domande su Peter, usa il suo potere uccidendolo. Mohinder tenta di far evadere Niki, ma la donna, desiderosa di sbarazzarsi di Jessica, decide di rimanere, mentre Nathan e Matt riescono ad uscire dalle illusioni del padre del detective e a trovare la foto di Bob. Hiro, Takezo e Yaeko decidono di sfidare il brigante Barba Bianca, rapitore del padre della ragazza, e tutto il suo esercito mentre Mohinder arriva a casa di Monica e parla con la ragazza. La ragazza dell'Impresa, parlando col padre per telefono, viene sollevata dall'incarico mentre Peter termina il suo dipinto, che mostra due individui in una strada con un nome francese: Katy suggerisce che sia Montr\u00e9al, citt\u00e0 del biglietto aereo, e i due subito dopo ricevono la notizia della morte di Ricky.\nLa linea.\nTrama.\nKaty e Peter decidono di partire alla ricerca dell'assassina di Ricky mentre Claire, a causa dell'antipatia della capo cheerleader Debbie, viene esclusa dalla squadra. Mohinder e Monica sono a New York per studiare il potere della ragazza e Bob lo incarica di somministrarle una versione modificata del virus Shanti. Il genetista informa quindi Noah, che insieme all'Haitiano rintraccia ad Odessa, in Ucraina, un suo vecchio conoscente di nome Ivan. Claire confessa a West la bugia che ha raccontato al padre e il ragazzo le consiglia allora di umiliare pubblicamente Debbie per riuscire ad entrare nelle cheerleader. Sylar confessa a Maya di aver avuto in passato dei poteri e la ragazza convince il fratello a portare il ragazzo con loro al di l\u00e0 del confine. Ivan, mentore di Noah e Claude, propone al primo di ritornare nell'Impresa per riavere i quadri, mentre Sylar, Alejandro e Maya varcano il confine, ma vengono intercettati da alcuni vigilantes armati. Mohinder si rifiuta di somministrare a Monica il virus e dice a Bob di volersene andare con Molly, mentre Maya, grazie al suo potere, uccide i vigilantes. Claire e West, usando i loro poteri, fanno fare una brutta figura con la polizia a Debbie mentre Hiro, Takezo e Yaeko trovano il padre della ragazza, che li prega di distruggere l'arsenale di armi da fuoco di Barba Bianca. Bob si scusa con Mohinder e gli propone di interpellare una sua conoscenza per aiutare Molly, mentre Hiro, salvando Yaeko coi suoi poteri, fa capire alla ragazza che era in realt\u00e0 lui a compiere le gesta di Kensei e le confessa il suo amore baciandola, cambiando il continuum temporale e facendosi vedere da Kensei. Sylar confessa ad Alejandro, sfruttando il fatto che questi non conosce la sua lingua, che una volta riottenuti i suoi poteri li uccider\u00e0 entrambi o, in caso contrario, plager\u00e0 a suo piacere Maya. Claire, data l'espulsione di Debbie, ottiene il suo posto nelle cheerleader mentre Noah, dopo aver ottenuto la confessione su dove si trovino i quadri, uccide Ivan. Takezo confessa a Hiro di averlo visto baciare Yaeko e, sebbene il giovane gli prometta di rinunciare al suo sentimento, l'uomo vende Hiro, Yaeko e suo padre a Barba Bianca. Niki dice a Mohinder di essere la sua nuova partner mentre Noah e l'Haitiano ritrovano i quadri. A Montr\u00e9al Peter e Katy entrano nell'edificio ritratto dal giovane e vi trovano un messaggio per lui da parte di un certo Adam (lo stesso nome presente su un fascicolo di Bob), che gli dice che il mondo \u00e8 in pericolo e che avevano ragione riguardo all'Impresa; Peter e Katy quindi si abbracciano per poi ritrovarsi in una New York desolata un anno nel futuro.\nFuori tempo.\nTrama.\nNoah fotografa i quadri per poi distruggerli; in seguito telefona a Mohinder, che assieme a Niki incontra all'Impresa Matt e Nathan, che mostrano loro la foto di Bob e li mettono in guardia dal padre del detective, Maury. Katy e Peter, vagando per New York, vengono presi con la forza da un gruppo di uomini che chiedono loro se sono infetti. Bob incarica Matt di sviluppare i suoi poteri cos\u00ec da fermare il padre mentre Peter scopre che il virus Shanti, diffusosi nell'anno precedente, ha ucciso la stragrande maggioranza della popolazione mondiale. Niki vede DL (un'illusione di Maury), mentre Bob spiega a Nathan che non \u00e8 il padre di Matt che li sta uccidendo ma Adam Monroe, fuggito due settimane prima dalla prigione in cui lo avevano rinchiuso per via delle sue idee folli, e che Peter \u00e8 ancora vivo. Il ragazzo incontra la madre che, senza riverlargli inizialmente chi \u00e8, lo aiuta a recuperare la memoria. Claire confessa a West che il suo rapitore \u00e8 suo padre e il ragazzo, dopo aver visto l'uomo, fugge via terrorizzato. Hiro, dopo aver salvato Yaeko e il padre, decide di distruggere l'arsenale di Barba Bianca e di far rinsavire Takezo da solo mentre Maury, grazie al suo potere, rivolge Niki contro Mohinder e Bob. Takezo e Hiro si scontrano nell'arsenale e, sebbene questo venga distrutto, l'uomo giura vendetta contro il ragazzo. Bob dice a Nathan che le ultime notizie su Peter lo localizzavano in Irlanda, quando i due vengono attaccati da Niki, che per\u00f2, dopo essere stata calmata dai due, si inietta il virus. Matt, grazie ai suoi nuovi poteri, riesce a salvare s\u00e9 stesso e Molly e a sconfiggere suo padre mentre Peter, dopo aver rivisto Katy, si ritrova di nuovo nell'edificio di Montr\u00e9al. Hiro, dopo aver salutato Yaeko, svanisce mentre Niki e Mohinder scoprono che il virus \u00e8 mutato e il sangue di quest'ultimo non funziona pi\u00f9 come antidoto. Hiro ritorna da Ando e questi gli comunica la morte di Kaito, mentre Mohinder informa Bob del nuovo ceppo; l'uomo quindi lo incarica di andare a trovare Claire per eliminare il virus e Mohinder gli confessa il sabotaggio tentato da lui e Noah. Quest'ultimo viene a conoscenza del legame della figlia con West e i due hanno una discussione: l'uomo quindi decide di lasciare la citt\u00e0 con tutta la famiglia, ma la ragazza rifiuta di andarsene. Peter infine incontra Adam Monroe, cio\u00e8 Takezo Kensei, il cui aspetto non \u00e8 minimamente cambiato da quello che aveva nel 1671.\nQuattro mesi fa\u2026.\nTrama.\nAdam, capendo che l'amnesia di Peter \u00e8 opera dell'Haitiano, lo spinge a recuperare la memoria tramite la rigenerazione: il ragazzo, quindi, ricorda il momento della detonazione quattro mesi prima, da cui usc\u00ec indenne grazie ai suoi poteri salvando inoltre Nathan. Sempre in questo periodo DL riesce a salvarsi, mentre Maya, liberando il suo potere per la prima volta, uccide tutti i partecipanti al matrimonio del fratello tranne lui. Peter, dopo aver portato Nathan all'ospedale, viene portato da Bob e la ragazza dell'Impresa nel centro di ricerca della stessa, dove i due gli propongono un modo per liberarsi dei suoi poteri; Bob paga poi i conti medici dell'operazione di DL e propone a Niki un metodo per liberarsi di Jessica, mentre Peter conosce il suo vicino di stanza all'Impresa, Adam. Un mese dopo Niki butta via le sue medicine mentre Adam e Peter fanno conoscenza. Il mese successivo Adam convince Peter delle cattive intenzioni dell'Impresa, mentre Angela rivela ad Heidi delle turbe del padre di Nathan e Niki viene sopraffatta da una terza identit\u00e0, Gina. Adam dice a Peter di poter curare Nathan grazie al suo sangue e il giovane decide di evadere, mentre DL, che ora lavora come pompiere, grazie ai suoi poteri salva una bambina da un incendio. Il mese successivo Peter, avendo smesso segretamente di prendere le medicine che bloccavano i suoi poteri, riesce ad arrivare nella cella di Adam e a fuggire mentre Maya e Alejandro, avendo capito che solo il ragazzo pu\u00f2 fermare il veleno emesso dalla sorella, fuggono. Gina, a Los Angeles, viene raggiunta da DL e Niki ritorna in s\u00e9, ma l'uomo che ci stava provando con la donna uccide DL. Tre settimane prima del presente Niki, al ricevimento per il funerale di DL, accetta l'aiuto di Bob mentre Peter e Adam curano Nathan col sangue del secondo, ma vengono raggiunti da Elle, la ragazza dell'Impresa, e dall'Haitiano, dandosi appuntamento nell'edificio di Montreal: l'Haitiano, riconoscente ad Angela, cancella la memoria di Peter e gli d\u00e0 la sua collana cos\u00ec da fargli cominciare una nuova vita, rinchiudendolo poi nel container in cui lo troveranno Ricky e gli altri. Peter, nel presente, riacquista quindi la memoria e si unisce ad Adam nella sua missione di salvataggio del mondo.\nRacconti ammonitori.\nTrama.\nClaire si sottomette alla decisione di Noah di lasciare Costa Verde esternandole tutto il suo disprezzo mentre Hiro, al funerale del padre, decide di tornare indietro nel tempo per salvarlo, giungendo al momento dell'incontro tra Angela e Kaito. Matt si accorge che il suo potere gli consente ora di far fare alle persone ci\u00f2 che pensa mentre Mohinder, giunto a Costa Verde, si incontra con Bob, che gli assegna come partner la figlia Elle. Claire cerca di convincere West della sua onest\u00e0, ma il ragazzo non si fida; Matt, intanto, usando il suo potere, ottiene dal suo superiore ventiquattro ore per sbrogliare il mistero dell'organizzazione. Noah mostra a Sandra i quadri di Isaac dicendole che \u00e8 la sua vita in pericolo, ma la donna non lo aiuta; l'uomo quindi chiama Mohinder cos\u00ec da chiedere a Molly di rintracciare West, col quale desidera parlare per convincere Claire a andarsene. Mohinder avverte quindi Elle e Bob, che decidono di seguire il piano del genetista. Hiro parla con il padre e, per convincerlo a farsi salvare, lo porta nel passato, mentre Noah, non appena esce di casa per trovare West, viene rapito proprio dal ragazzo; l'uomo dice al ragazzo che deve convincere Claire a lasciare la citt\u00e0 ma dopo aver ricevuto una telefonata di Mohinder, gli chiede di aiutarlo a salvarla. Bob avvicina Claire a scuola mettendola in fuga mentre Mohinder chiede a Noah il sangue di Claire, arrivando a minacciarlo con la pistola; West salva il padre di Claire da Mohinder e Elle e poi, recandosi a casa sua, costringe Bob ad uno scambio tra Claire e la ragazza. Claire chiede a Bob di prelevare il suo sangue pur di lasciare in pace il padre, mentre Hiro porta il padre a diciassette anni prima, al funerale della moglie. Hiro riporta il padre al momento prima della sua morte e, dopo essersi salutati, attende il momento in cui l'uomo verr\u00e0 ucciso, scoprendo che il suo assassino \u00e8 Adam. Matt interroga di nuovo Angela e, usando il suo potere per costringerla a dire la verit\u00e0, scopre che il potere di Adam si evolve nell'immortalit\u00e0, che questi vuole vendicarsi per gli anni di prigionia e tenta infine di scoprire l'identit\u00e0 dell'ultima donna della foto. Allo scambio, Noah libera Claire e tenta di uccidere Bob cos\u00ec da sgominare per sempre l'Impresa, ma Mohinder gli spara facendo avverare il quadro di Isaac, mentre West riporta a casa Claire. Matt scopre il nome della donna della foto, Victoria Pratt, mentre Noah si risveglia completamente in salute all'Impresa.\nVerit\u00e0 e conseguenze.\nTrama.\nAdam spiega a Peter che il virus \u00e8 stato realizzato nel 1977, quando Victoria Pratt, un ingegnere biomedico, iniett\u00f2 il virus nella sorella di Mohinder per ordine dell'Impresa; i due, quindi, partono alla ricerca della donna. Bob consegna alla famiglia Bennet le presunte ceneri di Noah, per poi incaricare la figlia Elle di sorvegliare Claire, in partenza da Costa Verde con la madre e il fratello. Mohinder salva Noah grazie al sangue di Claire per poi decidere di somministrare il sangue anche a Niki per salvarla, ma la donna ha gi\u00e0 raggiunto il figlio Micah a New Orleans. Sylar e Maya si trovano in Virginia e il killer, cos\u00ec da farle abbandonare il fratello, la spinge a imparare a fermare da sola il suo potere. Adam e Peter ritrovano Victoria Pratt nel Maine mentre Hiro, dopo aver scoperto assieme ad Ando l'identit\u00e0 assunta da Kensei nel ventunesimo secolo, decide di tornare al momento in cui, nel 1977, Kaito fece rinchiudere Adam, che aveva tentato, grazie alla complicit\u00e0 dei fondatori dell'Impresa esclusi Kaito e Victoria, di diffondere il ceppo 138 del virus, il pi\u00f9 letale. Victoria mette in guardia Peter dal virus 138 per poi attaccare lui ed Adam, ma Peter riesce a fermarla. Alejandro scopre che Sylar ha ucciso sua madre ma il killer, raccontando una versione falsata dell'evento, convince Maya della sua buona fede, spingendo Alejandro ad andarsene dopo avergli confessato l'odio per la donna che aveva sposato. Adam e Peter torchiano Victoria e questi, leggendole la mente, scopre che il virus si trova alla Primatech Paper a Odessa; subito dopo Adam libera la donna ma la uccide quando questa tenta di sparare loro alla testa. Damon, il cugino di Micah, si fa rubare lo zaino del ragazzino dov'era contenuta la medaglia al valore di DL mentre Sylar, dopo essere stato attaccato da Alejandro, lo uccide per poi baciare Maya, ormai completamente convinta della sua bont\u00e0. Claire decide di contattare l'Haitiano, cos\u00ec da cancellare i ricordi di West, mentre Monica si offre di aiutare Micah a recuperare il suo zaino. Mohinder scopre che il suo sangue combinato a quello di Claire \u00e8 sufficiente a fermare il virus, ma scoperta la variante 138 chiede a Bob di aiutarlo a trovare tutte le varianti del virus e a distruggerle; il genetista chiama quindi Niki dicendole della nuova cura e la donna, subito dopo, scopre l'assenza del figlio. Micah e Monica si introducono nella casa dei teppisti che hanno rapinato Damon, ma la ragazza viene catturata. Claire, dopo aver disperso le ceneri del padre nell'oceano, saluta West e scorge Elle, alla quale dice che ha intenzione di rivelare al mondo il suo potere. Mohinder, giunto a New Orleans per consegnare la cura a Niki, riceve una telefonata da Sylar, che assieme a Maya si trova nel suo appartamento a New York. Hiro torna da Ando e, dopo avergli rivelato tutto, prende la spada di Takezo e si dirige alla Primatech Paper: qui vi trova Peter e Adam e, dopo aver fermato il tempo ed essersi confrontato con lui, si getta su Peter.\nSenza poteri.\nTrama.\nMohinder, tornato al suo appartamento, scopre che Sylar ha perso i suoi poteri a causa del virus Shanti: nasce una colluttazione e Maya scopre la vera identit\u00e0 del killer ma, poco prima di ucciderlo, Mohinder, per salvare Molly, decide di aiutarlo con la nuova cura che ha scoperto. Nathan e Matt comunicano ad Angela che Peter \u00e8 ancora vivo e che sta collaborando con Adam: la donna, quindi, li indirizza ad Odessa dicendo loro come uccidere Adam e, tramite i suoi pensieri, chiede a Matt di uccidere anche Peter se non dovesse cambiare idea. Peter, nonostante gli avvertimenti di Hiro, riesce a fermare quest'ultimo e Adam gli prende la spada, mentre Bob solleva Elle da operazioni attive mettendola dietro ad una scrivania; la ragazza si reca quindi da Noah, facendosi raccontare gli esperimenti cui il padre la sottopose all'Impresa quando era ancora bambina. Micah torna a casa e convince la madre ad andare a salvare Monica, mentre Peter e Adam giungono davanti alla porta del caveau in cui \u00e8 rinchiuso il virus 138. Sylar, Mohinder, Maya e Molly arrivano al laboratorio nello studio di Isaac ed Elle, grazie al computer del padre e alle telecamere segrete piazzate sul posto, li scopre. Nathan e Matt arrivano alla Primatech Paper e incontrano Hiro, mentre West e Claire si dicono addio e la ragazza, subito dopo, viene raggiunta dal padre. Molly, grazie ai suoi poteri, comunica a Maya che Alejandro \u00e8 morto; Sylar e Mohinder scoprono che il primo \u00e8 infetto dallo stesso ceppo di Niki e che \u00e8 opera dell'Impresa: Maya allora si scaglia contro Sylar ma questi la uccide. Noah comunica alla sua famiglia che, per salvarli, ha ripreso a lavorare con l'Impresa, mentre Peter riesce ad aprire la porta del caveau e Hiro si teletrasporta via con Adam: Nathan e Matt riescono quindi a convincerlo della malvagit\u00e0 di Adam, riuscendo poi a distruggere il virus e decidendo di rivelare al mondo i crimini dell'organizzazione e i loro poteri. Mohinder inietta la cura per Niki a Maya e in quel momento giunge nel laboratorio Elle, che mette in fuga Sylar. Niki e Micah riescono a salvare Monica, ma la donna rimane coinvolta nell'incendio appiccato dal teppista che ha rapito la ragazza. Hiro ritorna da Ando dopo aver seppellito vivo Adam nel cimitero dove riposano i suoi genitori mentre Maya si risveglia. Nathan indice una conferenza stampa per comunicare al mondo i suoi poteri, ma un attimo prima di farlo viene freddato da alcuni colpi di pistola. Angela, per telefono, minaccia il suo interlocutore a causa della morte del figlio mentre Sylar, infine, si inietta l'ultima fiala col sangue di Mohinder misto a quello di Claire e riacquista i suoi poteri."}
{"id": "1316030", "revid": "1305772", "url": "https://it.wikipedia.org/wiki?curid=1316030", "title": "Konakovo", "text": "Konakovo \u00e8 una cittadina della Russia europea centrale (Oblast' di Tver'), situata sul fiume Volga; \u00e8 capoluogo dell'omonimo distretto.\nFondata nel 1806, ottenne lo \"status\" di citt\u00e0 nel 1937."}
{"id": "1316033", "revid": "1543377", "url": "https://it.wikipedia.org/wiki?curid=1316033", "title": "Vetero-cattolicesimo", "text": "Il vetero-cattolicesimo \u00e8 la dottrina cristiana professata dalle comunit\u00e0 cattoliche che si separarono dalla Chiesa cattolica romana nel 1869\u20131871 in opposizione alla proclamazione del dogma dell'infallibilit\u00e0 papale, promosso da papa Pio IX, e definito dal Concilio Vaticano I con la costituzione dogmatica \"Pastor Aeternus\".\nL'espressione \"vecchi cattolici\" o \"vetero-cattolici\" fu usata per la prima volta nel 1853, in riferimento ad alcuni cattolici di Utrecht che si rifiutarono di riconoscere la legittimit\u00e0 del nuovo arcivescovo nominato dal papa. Queste comunit\u00e0 aderiscono all'Unione di Utrecht delle Chiese vetero-cattoliche.\nStoria.\nLa Chiesa Vetero-Cattolica di Utrecht (1853).\nLa sede vescovile di Utrecht aveva goduto di particolare autonomia sin dalla fondazione. San Villibrordo (o Willibrord), consacrato arcivescovo dei Frisoni a Roma da papa Sergio I nel 696 con l'incarico di evangelizzare il nord dei Paesi Bassi, vi stabil\u00ec la sua sede.\nIl vescovo Eriberto nel 1145, grazie all'appoggio dell'imperatore Corrado II, aveva ottenuto da Papa Eugenio III il privilegio per i vescovi di Utrecht di nominare i successori; il privilegio era stato confermato dal Concilio Lateranense IV del 1215.\nLa Sede di Utrecht rimase comunque suffraganea della Sede metropolitana di Colonia [Reno inferiore] fino all'elevazione di Utrecht a Sede metropolitana nel 1559 ad opera di papa Paolo IV e con la perdita del potere temporale, avvenuta sotto Carlo V, e la nuova fisionomia di Utrecht ormai a capo di una nuova provincia ecclesiastica, la situazione medievale venne a cessare.\nNel 1691 papa Innocenzo XII, su proposta dei gesuiti, nomin\u00f2 una commissione cardinalizia per giudicare l'arcivescovo Petrus Codde, accusato di eresia per aver sostenuto i giansenisti. La commissione lo riconobbe colpevole e papa Clemente XI, nel 1701, lo dichiar\u00f2 decaduto e nomin\u00f2 un sostituto.\nAlcuni neerlandesi non riconobbero il nuovo arcivescovo e continuarono a riconoscere l'autorit\u00e0 di Codde, che si dimise nel 1703 nominando e ordinando un successore che non fu riconosciuto dalla Santa Sede.\nSolo nel 1853 papa Pio IX ripristin\u00f2 per i Paesi Bassi in gran parte la provincia ecclesiastica di Utrecht, eretta nel 1559 da papa Paolo IV. Alcuni neerlandesi rimasero fedeli ai vecchi vescovi: si costituirono, quindi, in Chiesa vetero-cattolica o \"Chiesa dei vecchi cattolici\", in opposizione a quei \"cattolici nuovi\" che avevano riconosciuto i nuovi vescovi di nomina papale.\nPer il diritto canonico, la linea di successione apostolica della chiesa di Utrecht rimane valida ma non lecita, in quanto \u00e8 previsto che per l'ordinazione di nuovi vescovi sia necessaria l'autorizzazione pontificia, che i vetero-cattolici non ottennero mai. La chiesa vetero-cattolica si pone quindi al di fuori della comunione della Chiesa Cattolica di Roma.\nLe conseguenze del Concilio Vaticano I.\nNonostante le resistenze di alcuni autorevoli vescovi (F\u00e9lix Dupanloup di Orl\u00e9ans, Josip Juraj Strossmayer di \u0110akovo), alcuni dei quali abbandonarono i lavori (quelli di Milano e Saint Louis-Missouri), il 18 luglio 1870 il Concilio Vaticano I defin\u00ec il dogma dell'infallibilit\u00e0 papale per cui le decisioni solenni del pontefice in materia di fede e morale e proclamate \"ex cathedra\" sono da ritenersi infallibili. Venne inoltre ribadito il primato giurisdizionale del pontefice su ogni singola Chiesa diocesana e su ogni cristiano cattolico.\nIn alcuni Paesi germanofoni (Svizzera, Germania, Austria) le decisioni del Concilio Vaticano I trovarono oppositori che si definirono \"vecchi cattolici\": il pi\u00f9 illustre rappresentante di questo movimento di resistenza fu Johann Joseph Ignaz von D\u00f6llinger, sacerdote un tempo cattolico, che venne scomunicato nel 1871.\nI vetero-cattolici organizzarono tra il 1871 e il 1873 tre incontri ecumenici internazionali (i congressi di Monaco di Baviera, Colonia e Costanza) per discutere sui provvedimenti da prendere: in questa fase furono gli arcivescovi vetero-cattolici di Utrecht a garantire l'assistenza spirituale a questo gruppo (ad esempio, nel 1872 l'arcivescovo di Utrecht cresim\u00f2 i figli dei vetero-cattolici tedeschi a cui i vescovi cattolici avevano rifiutato questo sacramento). La rottura definitiva si ebbe nel 1873, quando i vetero-cattolici tedeschi (21 sacerdoti e 56 laici) elessero loro vescovo Joseph Hubert Reinkens, il quale ricevette l'ordinazione episcopale (Rotterdam, 11 agosto 1873) dal vescovo vetero-cattolico di Deventer Hermann Heykamp, della Chiesa di Utrecht: nacque cos\u00ec la Chiesa Vetero-Cattolica in Germania; a questa si aggiunse, nel 1876, la \"Chiesa Cattolica Cristiana\", costituita dai vetero-cattolici svizzeri, il cui primo vescovo, Eduard Herzog, fu ordinato da Reinkens.\nIl 24 settembre 1889 i cinque vescovi vetero-cattolici (Reinkens, Herzog e quelli di Utrecht, Deventer e Haarlem) si riunirono a Utrecht, si costituirono in conferenza episcopale e dichiararono la piena comunione tra le Chiese che rappresentavano e guidavano: formarono il primo nucleo dell'Unione di Utrecht, di cui oggi sono membri anche le Chiese vetero-cattoliche di Austria, Repubblica Ceca, Polonia, Croazia, Francia, Italia, Svezia, Danimarca e Canada (limitatamente alla Cattedrale di San Giovanni Battista di Toronto).\nNel 1875 Pio IX pubblic\u00f2 l'enciclica \"Graves ac diuturnae\" sulla difficile situazione della Chiesa Cattolica in Svizzera, funestata dalla presenza dei vetero-cattolici, che il Papa chiam\u00f2 \u00abFigli delle tenebre\u00bb, in cui condannava la dottrina vetero-cattolica.\nI vetero-cattolici oggi.\n\u00c8 un'associazione di Chiese che si professano \"cattoliche\", e che dal 1873 non dipendono giuridicamente dallo Chiesa cattolica romana n\u00e9 sono \"in comunione con essa\".\u00c8 nata con lo scopo di ritornare alla fede della Chiesa indivisa del primo millennio, abbandonando le innovazioni introdotte in seguito, e ritiene validi solo i primi sette Concili ecumenici (quelli celebrati tra il 325 e il 787) in quanto i successivi sono stati celebrati separatamente dalla Chiesa ortodossa e da quella cattolica romana: per quanto riguarda il \"Credo\", ritiene che lo Spirito Santo procede solo da Dio Padre (ovvero, come le Chiese ortodosse, non condivide il concetto del \"Filioque\", cio\u00e8 che lo Spirito Santo proceda dal Padre e dal Figlio, che non corrisponde al Simbolo di Costantinopoli del 381, ma s'impose nel rito romano nell'XI secolo); riconosce come fonti della rivelazione sia la \"Tradizione\" che la \"Bibbia\" (compresi i libri deuterocanonici); respinge l'idea di \"tesoro\" a cui la Chiesa pu\u00f2 attingere per la concessione delle indulgenze (di conseguenza, rifiuta anche queste ultime); anche la dottrina dell'aldil\u00e0 \u00e8 semplice, affermando che tutte le anime si purificano per la grazia di Cristo, negando cos\u00ec la necessit\u00e0 di un Purgatorio; rifiuta i dogmi mariani dell'Immacolata concezione e dell'Assunzione, in quanto da essa ritenuti in contraddizione con la tradizione della Chiesa dei primi secoli.\n\u00c8 una Chiesa apostolica: riconosce la successione apostolica e il primato onorifico del papa (in quanto vescovo di Roma e successore di San Pietro, il principe degli apostoli) ed \u00e8 \"con lui in unione di preghiera e di amore\"; tuttavia non riconosce il dogma dell'infallibilit\u00e0 papale e non attribuisce al pontefice la giurisdizione universale sui vescovi; i vescovi vengono eletti da un \"sinodo\" composto sia da chierici che da laici; al \"sinodo\" spetta anche il diritto di vigilare sull'operato del vescovo e di decretarne i canoni. Non riconosce l'obbligo al celibato per il clero ed ammette, dal 1996, all'ordine (diaconale, presbiterale ed episcopale) anche le donne: questo ha portato alla scissione della Chiesa Nazionale Polacca negli Stati Uniti d'America dall\"'Unione\" e al suo riavvicinamento alla Sede apostolica romana.\nRiconosce il numero e l'efficacia dei sacramenti: oltre alla confessione auricolare, permette il rito della confessione collettiva, durante la quale i fedeli, dopo aver confessato i peccati direttamente a Dio, ricevono l'assoluzione dal sacerdote; alla Eucaristia (che non spiega in termini di \"transustanziazione\"), celebrata sempre sotto le due specie, ammette tutti i battezzati delle varie Chiese cristiane; in base al permesso del vescovo, permette di celebrare un nuovo matrimonio in chiesa per i divorziati. Liturgia e paramenti sacri sono quasi identici a quelli della Chiesa cattolica romana.\n\u00c8 una Chiesa ecumenicamente aperta: \u00e8 in piena comunione con la Chiesa Filippina Indipendente (dal 1948) e con la Comunione Anglicana (in virt\u00f9 dell'accordo di Bonn del 2 luglio 1931) ed \u00e8 anche rappresentata alle Conferenze di Lambeth; nel 1975 ha anche avviato un proficuo dialogo con la Chiesa Ortodossa che ha portato alla pubblicazione, nel 1983, di dichiarazioni comuni in materia cristologica ed ecclesiologica.\nChiese autocefale.\nDell'Unione di Utrecht fanno attualmente parte:\nChiese sotto la supervisione della Conferenza episcopale internazionale.\nEsistono poi alcune Chiese in formazione, che non hanno ancora un vescovo proprio e la cui amministrazione \u00e8 affidata ad un vescovo di un'altra Chiesa. Queste sono:\nPur essendo denominate ufficialmente come Chiese, queste non lo sono giuridicamente (rispondendo piuttosto alla definizione di \"diaspora\" o di \"missione\") secondo l'ecclesiologia vetero-cattolica, secondo cui \"non c'\u00e8 Chiesa senza vescovo e non c'\u00e8 vescovo senza Chiesa\".\nFino al maggio 2009 ha fatto parte dell'Unione anche la Chiesa Polacco-Cattolica del Canada, in seguito tornata in unione con la Chiesa Cattolica Nazionale Polacca.\nAlcuni vescovi dell'Unione hanno contribuito a porre le basi per la Chiesa Vetero-Cattolica in Ucraina, che per\u00f2 non fa parte dell'Unione stessa.\nLa Chiesa vetero-cattolica di Svezia e Danimarca, gi\u00e0 dipendente dal vescovo di Haarlem (fino al 29 gennaio 2009 dal vescovo ceco), \u00e8 tornata in seno alla Chiesa di Svezia in seguito all'accordo di piena comunione fra quest'ultima e l'Unione di Utrecht.\nAltre tradizioni.\nAl di fuori dell'Unione di Utrecht esistono molte Chiese che si rifanno al vetero-cattolicesimo o al cattolicesimo indipendente, con posizioni dottrinali e disciplinari molto variegate. Alcune di queste Chiese accettano la presenza del Filioque nel Simbolo niceno-costantinopolitano, altre sono non-filioquiste; alcune hanno un clero aperto a tutte le tendenze sessuali, altre sono su posizioni pi\u00f9 conservatrici; alcune hanno clero maschile e femminile, altre soltanto maschile; alcune, pur non facendo parte dell'Unione di Utrecht, sottoscrivono integralmente il testo della Dichiarazione di Utrecht, altre no.\nLa principale Tradizione alternativa a quella ultraiectina \u00e8 quella che si rif\u00e0 alla Chiesa Cattolica Apostolica Brasiliana, fondata nel 1945 da Carlos Duarte Costa (oggi venerato come santo dalla sua Chiesa come San Carlo del Brasile).\nAltra importante aggregazione di Chiese vetero-cattoliche \u00e8 il Consiglio Mondiale delle Chiese Cattoliche Nazionali (WCNCC). Di questa unione fanno parte:\nIn Italia.\nIn Italia non sono sotto la giurisdizione dell'Unione di Utrecht le Parrocchie e Comunit\u00e0 che un tempo erano parte della missione utrettina. Al termine della missione utrettina le Parrocchie e Comunit\u00e0 di Milano e Livorno si sono poste sotto la giurisdizione della Chiesa Episcopale degli Stati Uniti d'America, mentre le Parrocchie e Comunit\u00e0 di Firenze, Livorno, Perugia e Roma si sono poste sotto la giurisdizione della Chiesa d'Inghilterra. Tutte queste comunit\u00e0 mantengono la loro identit\u00e0, ma sono sotto la giurisdizione delle suddette Chiese della Comunione Anglicana, cos\u00ec come le comunit\u00e0 vetero-cattoliche nate sul territorio italiano da allora come la Comunit\u00e0 di Randazzo, la Comunit\u00e0 di San Secondo Parmense e la Comunit\u00e0 di Reggio Emilia.\nLa comunit\u00e0 di Bolzano \u00e8 posta sotto la giurisdizione della Chiesa Vetero-Cattolica d'Austria, servita da un presbitero di Innsbruck e da Stefan Wedra, presidente della comunit\u00e0; rimane quindi l'unica comunit\u00e0 del territorio italiano direttamente posta all'interno dell'Unione di Utrecht delle Chiese Vetero-Cattoliche.\nAttualmente in Italia esistono quattro Chiese che portano la denominazione \"vetero cattolica\", nessuna delle quali appartenente all'Unione di Utrecht:\nDottrina.\nLa Chiesa Vetero-Cattolica crede nelle Sacre Scritture, contenute sia nell'Antico che nel Nuovo Testamento, come norme ultime della fede e della vita cristiana. Crede in Dio Padre e in Ges\u00f9 Cristo, suo figlio, Dio fatto carne, nella sua opera di redenzione e nel suo ritorno alla fine dei tempi.\nCollegamenti esterni.\nComunit\u00e0 Italiana a Londra https://all-saints-lcc.weebly.com/"}
{"id": "1316034", "revid": "123288218", "url": "https://it.wikipedia.org/wiki?curid=1316034", "title": "San Quirico (Genova)", "text": "San Quirico (S\u00e0n Ch\u00eego in ligure) \u00e8 un quartiere genovese della val Polcevera, situato tra Bolzaneto e Pontedecimo.\nDal 2005 fa parte, insieme all'ex circoscrizione di Pontedecimo, a cui era aggregato, del Municipio V Valpolcevera, che comprende anche i quartieri di Bolzaneto e Rivarolo. L'unit\u00e0 urbanistica di San Quirico aveva al 31 dicembre 2016 una popolazione di 4.002 abitanti.\nStoria.\nSan Quirico in Val Polcevera \u00e8 stato comune autonomo e capoluogo di mandamento fino al 1926 quando, insieme ad altri 18 comuni dell'hinterland genovese fu accorpato al comune di Genova per costituire la cosiddetta Grande Genova, voluta dal regime fascista.\nIl comune, oltre al borgo di San Quirico (situato sulla sponda sinistra del Polcevera), comprendeva le frazioni di Morego, San Biagio, Budulli, Serro, Morigallo e Romairone.\nA differenza di altri ex comuni, il quartiere non vide riconosciuta la propria identit\u00e0 amministrativa all'interno del comune di Genova e fu aggregato alla circoscrizione di Pontedecimo. Nell'attuale ripartizione amministrativa il territorio dell'antico comune \u00e8 diviso in due unit\u00e0 urbanistiche comprese nel Municipio V Valpolcevera, quella di San Quirico, gi\u00e0 aggregata all'ex circoscrizione di Pontedecimo, e quella di Morego (gi\u00e0 aggregata a Bolzaneto). Queste formule di aggregazione spesso per\u00f2 causano confusione nella denominazione dei centri abitati da parte di residenti e visitatori.\nIl territorio di San Quirico \u00e8 attraversato dal torrente Polcevera, che poco pi\u00f9 a valle riceve le acque del torrente Secca, dalla ferrovia Torino-Genova e dalla Strada statale dei Giovi (denominata \"Via San Quirico\" nel tratto urbano che attraversa l'abitato), che costituisce la principale arteria di comunicazione del quartiere, sulla quale si affacciano l'antica parrocchiale, l'ex municipio ora scuola per l'infanzia e lo Sport Club San Quirico.\nL'attuale strada fu aperta in occasione dei lavori di arginatura del torrente Polcevera, alla met\u00e0 dell'Ottocento, a monte delle case del borgo; l'antica \"Strada Reale\" fino ad allora era costituita dall'attuale via Gallesi.\nL'abitato di San Quirico non ha subito lo sviluppo urbanistico che ha caratterizzato nella seconda met\u00e0 del Novecento gli altri centri della Valpolcevera, anche perch\u00e9 pesantemente penalizzato fino agli anni ottanta dall'insediamento di raffinerie, che hanno creato una situazione di disagio all'ex capoluogo, ed in particolare alle vicine frazioni di San Biagio, Morigallo e Serro, determinando anche la scomparsa del borgo di Romairone.\nSan Quirico aveva anticipato gi\u00e0 nella prima met\u00e0 dell'Ottocento lo sviluppo industriale che avrebbe caratterizzato la val Polcevera a partire dal 1850, dopo la costruzione della ferrovia Torino-Genova, con attivit\u00e0 legate all'industria tessile e in particolare alla lavorazione della seta (la cui produzione era diffusa nell'Ottocento nell'Alta Valpolcevera).\nL'industria tessile sopravvisse fino alla met\u00e0 del Novecento, con la filatura De Ferrari (che aveva rilevato l'attivit\u00e0 dell'impresa Ponzio citata dal Casalis) e quella degli imprenditori sloveni Rolih, originari di Lubiana, che qui avevano impiantato un'altra fabbrica (\"Rolih Michele e fratelli\"), chiusa nella seconda met\u00e0 degli anni sessanta del Novecento.\nLo sviluppo industriale del secondo dopoguerra ha portato alla costruzione nell'area di Romairone della raffineria ERG dell'industriale Edoardo Garrone, poi chiusa nel 1988 e sulla cui area sorgono ora un grande centro commerciale e un nuovo quartiere residenziale di nome \"San Biagio\".\nFin dall'inizio dell'Ottocento a San Quirico si svolgevano attivit\u00e0 ricreative, con spettacoli messi in scena da una locale compagnia filodrammatica nel teatro fatto costruire dall'imprenditore Filippo Ponzio e concerti della banda musicale della Societ\u00e0 Operaia Cattolica \"S. Giovanni Battista\".\nAltre localit\u00e0.\nSan Biagio.\nSan Biagio (in genovese \"San Gi\u00e2xo\", pronuncia ) \u00e8 una localit\u00e0 sul versante destro della val Polvevera, formata da case sparse sulla collina che divide il corso principale del Polcevera dalla valle di un suo subaffluente, il rio San Biagio.\nIl borgo di San Biagio, pi\u00f9 antico di San Quirico, per la sua posizione dominante in tempi remoti fu un posto di osservazione a difesa da possibili invasioni lungo le strade che dai valichi appenninici portavano in val Polcevera.\nA testimonianza dell'importanza strategica del sito, durante l'assedio degli anni 1746-1747, nel contesto della guerra di successione austriaca, che tanti danni e lutti caus\u00f2 in val Polcevera, gli assedianti austriaci vi insediarono una loro postazione.\nA San Biagio \u00e8 legata la figura del celebre violinista Niccol\u00f2 Paganini che giovanissimo, all'inizio dell'XIX secolo, visse per alcuni periodi nella casa di campagna della famiglia, che lui chiamava \"il casinetto di Romairone\", dove, nel corso delle travagliate vicende che seguirono la sua morte, tra il 1844 e il 1845 furono conservate le sue spoglie, a seguito del divieto di sepoltura in terra consacrata da parte delle autorit\u00e0 ecclesiastiche del tempo.\nNel 2013, in una piazzetta nel centro del paese, nei pressi della casa, oggi di propriet\u00e0 privata, su iniziativa dell'associazione Amici di Paganini \u00e8 stato collocato dal comune di Genova un busto stilizzato in bronzo del celebre violinista, opera dello scultore genovese Franco Repetto, fuso a Pietrasanta nel laboratorio della fonderia d'arte Massimo Del Chiaro.\nDagli anni quaranta del Novecento fino al 1988 il versante della collina tra San Biagio e Romairone fu occupato dalla raffineria ERG, i cui impianti e depositi presero il posto di orti, frutteti e ville, creando problemi di carattere ambientale e determinando anche la scomparsa dei borghi di Romairone e C\u00e0 di Sette, che si trovavano ai piedi della collina di San Biagio, sulla sponda destra del Polcevera.\nRomairone.\nAi piedi della collina di San Biagio, sulla sponda destra del Polcevera, di fronte a Morigallo, esisteva fino agli anni cinquanta il borgo di Romairone, in ligure \"Rumaiun\" (), un tempo localit\u00e0 di villeggiatura di nobili famiglie genovesi, dove sorgeva tra gli altri un palazzo settecentesco della nobile famiglia Durazzo, divenuto nell'Ottocento di propriet\u00e0 della famiglia Cataldi. Il borgo di Romairone (compresa la Villa Durazzo) scomparve completamente per far posto alla raffineria ERG . Alla demolizione \u00e8 sopravvissuta solo la cappella gentilizia della villa Durazzo (visibile presso l'ingresso sud dell'attuale centro commerciale). Del borgo di Romairone resta solo la memoria nel nome della via che attraversa la zona, ora occupata da centri commerciali e da un quartiere residenziale, denominato \"San Biagio\" come il vicino paese sulla collina soprastante.\nSerro.\nLa localit\u00e0 Serro, in ligure \"S\u00e6ro\" (), poco distante da Morigallo, \u00e8 situata sulla sponda sinistra del Polcevera, dove si trova la chiesa di Santa Maria Assunta al Serro, costruita nel 1959, che conserva una Via Crucis dello scultore siciliano Francesco Messina.\nIl Serro si estendeva un tempo anche sulla sponda opposta, nella localit\u00e0 detta \"C\u00e0 di Sette\" (in genovese \"C\u00e0 de Sette\"), dove era la stazione di partenza della guidovia per il Santuario di Nostra Signora della Guardia e dove si trovava una cappella, che dipendeva dalla parrocchia di San Biagio.\nCome Romairone, anche questo borgo \u00e8 scomparso quasi completamente per far posto alle strutture della raffineria ERG, la cui presenza ha determinato per diversi decenni una situazione critica dal punto di vista ambientale per Serro, Morigallo e San Biagio. Dopo la bonifica dell'area (la raffineria \u00e8 stata chiusa nel 1988) vi sono stati costruiti un albergo, un campo sportivo, centri commerciali e case di abitazione.\nMonumenti e luoghi di interesse.\nArchitetture religiose.\nChiesa dei Santi Quirico e Giulitta.\nSi ritiene che una cappella dedicata ai santi Quirico e Giulitta esistesse gi\u00e0 intorno all'XI secolo, ma come altre chiese della val Polcevera \u00e8 citata per la prima volta nel 1143 sul \"Registro Arcivescovile\" delle decime, come cappella soggetta alla pieve di San Cipriano.\nRicostruita nel XVII secolo, fu consacrata il 24 luglio 1768 dall'arcivescovo Giovanni Lercari, ma a met\u00e0 del XIX secolo minacciava rovina e si rese necessaria una nuova ricostruzione, completata nel 1851.\nDal 2015 la chiesa \u00e8 in fase di restauro dopo molti anni di incuria e di lunga attesa per i lavori.\nChiesa di San Biagio.\nAnche della chiesa di San Biagio, costruita sul sito di un'antica rocca difensiva, si hanno le prime notizie dal registro delle decime del 1143, in cui \u00e8 citata come una cappella dipendente dalla pieve di San Cipriano, ma divenne parrocchia autonoma gi\u00e0 nel Duecento. Accanto alla chiesa sorge il seicentesco oratorio di Nostra Signora del Rosario. L'edificio ha una struttura architettonica esternamente molto semplice, con un unico accesso sul lato a ovest.\nChiesa di Santa Maria Assunta al Serro.\nLa chiesa di Santa Maria Assunta al Serro fu costruita nel secondo dopoguerra in sostituzione di una piccola cappella, peraltro appena costruita, che si trovava sulla sponda opposta del Polcevera, demolita per l'ampliamento della raffineria ERG. La prima pietra del nuovo edificio sacro fu posta il 1\u00ba novembre 1951 alla presenza dell'arcivescovo Giuseppe Siri, i lavori furono completati nel 1959. Fu consacrata dallo stesso cardinale Siri il 23 aprile 1960, che la eresse in parrocchia con suo decreto del 2 aprile 1961. La prima pietra fu posta in realt\u00e0 sulla sponda destra del Polcevera, di fronte all'attuale chiesa, e l\u00e0 fu subito edificata la piccola cappella che cinque o sei anni dopo venne demolita per far posto alla raffineria. \nLa chiesa, esternamente rivestita di mattoni a vista, \u00e8 sovrastata da una grande cupola. All'interno si trova una Via Crucis dello scultore siciliano Francesco Messina (1900-1995).\nCappella di Nostra Signora del Rosario.\nLungo l'antico percorso che sale da Pontedecimo a San Biagio (via Rosetta) sorge una modesta cappella intitolata a Nostra Signora del Rosario, ma conosciuta come \"cappella del Prato\", la cui costruzione fu patrocinata dalle ricche famiglie genovesi proprietarie di case di villeggiatura sulla collina di San Biagio.\nSociet\u00e0.\nEnti e Associazioni.\nLa \"Pubblica Assistenza Croce Rosa\" fu fondata nel 1916 per iniziativa di alcuni volenterosi cittadini, e grazie alla donazione di un terreno da parte di una benefattrice e ad una sottoscrizione dei lavoratori delle Acciaierie Bruzzo fu costruita la nuova sede, inaugurata nel 1925.\nInfrastrutture e trasporti.\nStrade.\nSan Quirico \u00e8 attraversata dalla Strada statale 35 dei Giovi, ora affiancata da un'altra strada a scorrimento veloce sulla sponda destra del Polcevera (Via F. Semini).\nLe due strade sono unite dal ponte detto \"della Forestale\" (perch\u00e9 situato nei pressi della locale Unit\u00e0 Operativa del Corpo forestale dello Stato), costruito in origine per collegare il centro di San Quirico con la stazione ferroviaria sulla linea \"Succursale dei Giovi\", sul versante della collina di San Biagio, ora dismessa.\nUn altro ponte \u00e8 quello in localit\u00e0 Serro, che collegava la statale dei Giovi con la stazione di partenza della guidovia per il Santuario di Nostra Signora della Guardia.\nFerrovie.\nAll'epoca della costruzione della ferrovia, nel 1853, le autorit\u00e0 comunali di allora rinunciarono ad avere una stazione nel paese su pressione di operatori locali di trasporti a mezzo di muli, che temevano il fallimento della loro attivit\u00e0 per la concorrenza del nuovo mezzo di trasporto.\nSolo dal 2005 a San Quirico esiste una stazione ferroviaria (denominata Genova San Biagio) sulla linea dei Giovi (Ferrovia Torino-Genova). Tale stazione \u00e8 scarsamente servita da pochi treni regionali, provenienti da Alessandria, Arquata Scrivia, Novi Ligure e Busalla, diretti a Genova Brignole, e viceversa. La scarsit\u00e0 dei convogli che fermano in questa stazione suscita il malcontento dei residenti di San Quirico, ma proteste vi sono state anche per la denominazione stessa della fermata, che pur trovandosi quasi nel centro di San Quirico venne denominata impropriamente \"Genova San Biagio\", come il paese in collina che si trova sulla sponda opposta del Polcevera.\nI treni a media e lunga percorrenza per Milano e Torino, invece, vengono instradati sulla linea succursale dei Giovi, costruita pochi anni dopo la prima, che attraversa longitudinalmente la val Polcevera sul versante destro. Su questa linea esiste una stazione, ora dismessa, imposta successivamente dalle autorit\u00e0 governative per ovviare alla mancanza di una stazione sulla linea dei Giovi."}
{"id": "1316036", "revid": "1645873", "url": "https://it.wikipedia.org/wiki?curid=1316036", "title": "Baburam Bhattarai", "text": "Ex leader della guerriglia maoista, \u00e8 stato Primo ministro del Nepal dal 29 agosto 2011 al 14 marzo 2013.\nBiografia.\nNato nel distretto di Gorkha, ha studiato prima in Nepal e poi in India, laureandosi in architettura a Chandigarh nel 1977 e prendendo quindi un PhD alla Jawaharlal Nehru University di Delhi (1986). Nel periodo in cui era studente in India ha iniziato anche l'attivit\u00e0 politica fondando la All India Nepalese Students Association e diventando militante del Partito Comunista del Nepal. Nel 1990 ha preso alla rivolta antimonarchica che infiamm\u00f2 Kathmandu e altre citt\u00e0 del paese himalayano.\nNel 1994 ha aderito alla componente scissionista del Partito comunista che diede il via alla guerriglia comandata da Pushpa Kamal Dahal (Prachanda) ed \u00e8 entrato in clandestinit\u00e0, diventando quindi il numero due del Partito Comunista Maoista Nepalese, nonch\u00e9 il suo maggiore ideologo per tutto il periodo della Guerra civile nepalese (1996-2006). All'inizio del 2005 si \u00e8 parlato di un possibile allontanamento di Bhattarai dal vertice del partito dopo che questi aveva criticato il culto della personalit\u00e0 di Prachanda, ma il dissidio \u00e8 rientrato nel luglio dello stesso anno.\nDal dicembre del 2006, dopo la firma degli accordi di pace tra guerriglia e governo, Bhattarai \u00e8 tornato a vivere da libero cittadino e da esponente politico del suo partito a Kathmandu. Ministro delle Finanze nel governo Prachanda (agosto 2008 - maggio 2009) nell'agosto del 2011 \u00e8 stato nominato Primo Ministro succedendo al pi\u00f9 moderato Khanal, leader del Partito Comunista del Nepal (Unificato Marxista-Leninista). \u00c8 il secondo esponente maoista ad accedere a tale carica.\nAutore di numerosi libri sulle strutture sociali del Nepal, in particolare sulle condizioni delle vaste aree rurali del paese, ha cercato di applicare le teorie del marxismo alla realt\u00e0 contemporanea del Nepal.\nVita privata.\nAppassionato giocatore di scacchi, \u00e8 sposato con Hisila Yami, anch'essa dirigente del Partito Comunista Maoista."}
{"id": "1316037", "revid": "287204", "url": "https://it.wikipedia.org/wiki?curid=1316037", "title": "Terapia intensiva", "text": "La terapia intensiva (in sigla TI) \u00e8 il reparto ospedaliero dove vengono garantite cure intense a pazienti con particolari stati di salute di media o alta gravit\u00e0, quali ad esempio il supporto delle funzioni vitali (respiratore meccanico, farmaci inotropi, ecc.), dopo recente intervento chirurgico maggiore, necessit\u00e0 di monitoraggio continuo e intervento immediato.\nOrganizzazione.\nLa terapia intensiva dispone normalmente per ogni unit\u00e0 letto di un respiratore automatico, monitor multiparametrico, un defibrillatore manuale, pompe infusionali, impianto d'aspirazione; nel reparto \u00e8 garantita assistenza infermieristica specializzata in numero non inferiore ad una unit\u00e0 ogni due letti e di un medico, normalmente anestesista-rianimatore.\n\u00c8 classicamente costituita da un unico spazio di degenza in modo da poter garantire in qualsiasi momento, da parte di tutto il personale presente, il controllo agevole di ci\u00f2 che avviene nel reparto e la garanzia di immediati interventi in caso di necessit\u00e0.\nEsistono terapie intensive specializzate in cardiochirurgia, cardiologia, neurochirurgia, traumatologia, trapianti. \nIn tutte le culture mediche europee e nordamericane il termine \"terapia intensiva\" equivale a quello di \"rianimazione o di cure intense.\" \nIn Italia esiste ancora un diffuso equivoco terminologico che considera il paziente di terapia intensiva \"meno\" critico di quello del reparto di rianimazione.\nStoria.\nNel 1854, l'infermiera Florence Nightingale part\u00ec per la guerra di Crimea, dove veniva utilizzato il \"triage\" per stabilire la priorit\u00e0 di trattamento dei soldati feriti in base alla loro gravit\u00e0. Le esperienze di guerra aiutarono la Nightingale a comprendere l'importanza delle condizioni sanitarie negli ospedali, una componente fondamentale delle moderne terapie intensive.\nNel 1950, l'anestesista Peter Safar stabil\u00ec il concetto di \"Supporto Avanzato della Vita\" per mantenere i pazienti sedati e ventilati in un ambiente di terapia intensiva. Safar \u00e8 considerato il primo operatore di terapia intensiva in medicina. Safar \u00e8 anche considerato l'inventore della rianimazione cardiopolmonare.\nIn risposta ad una epidemia di poliomielite (dove si rendeva necessaria la sorveglianza e la ventilazione costante per molti pazienti), Bj\u00f8rn Ibsen Aage istitu\u00ec il primo reparto di terapia intensiva a Copenaghen nel 1953. La prima applicazione di questa idea negli Stati Uniti arriv\u00f2 nel 1955 dal Dr. William Mosenthal, chirurgo presso il \"Dartmouth-Hitchcock Medical Center\". Nel 1960 venne riconosciuta l'importanza delle aritmie cardiache come fonte di morbilit\u00e0 e mortalit\u00e0 degli infarti del miocardio. Questo ha portato alla pratica di routine del monitoraggio cardiaco nell'unit\u00e0 di terapia intensiva, soprattutto in pazienti cardiopatici."}
{"id": "1316043", "revid": "124822083", "url": "https://it.wikipedia.org/wiki?curid=1316043", "title": "Benedetti dal Signore", "text": "Benedetti dal Signore \u00e8 una serie televisiva del 2004 trasmessa su Canale 5 con protagonisti Ezio Greggio ed Enzo Iacchetti. La serie ha ottenuto un buon successo ed \u00e8 stata riproposta in replica nell'estate 2007 su Italia 1, nell'estate 2012 di nuovo su Canale 5 nel palinsesto pomeridiano del Sabato. Dall'estate 2019 invece \u00e8 Rete 4 a trasmettere le repliche della serie nel palinsesto mattutino della Domenica. Altre repliche sono andate in onda anche su Mediaset Extra.\nTrama.\nI protagonisti sono Enzo Iacchetti ed Ezio Greggio, che interpretano, rispettivamente, fra Martino (che ha passato tutta la vita nel convento, dato che \u00e8 un trovatello) e fra Giacomo (che prima di diventare frate ha condotto una vita smodata e all'insegna dell'eccesso, di cui fra Martino sa molto poco). Insieme risolvono piccoli misteri riguardanti incidenti, disavventure o truffe.\nTrasmissione.\nLa serie \u00e8 stata trasmessa dal 23 gennaio 2004 su Canale 5.\nSigla.\nLa sigla della serie, intitolata \"Testa\", \u00e8 scritta da Eros Ramazzotti, Claudio Guidetti ed Ezio Greggio, e cantata da quest'ultimo insieme ad Enzo Iacchetti.\nRiconoscimenti.\nNel 2004 la fiction vince il premio del Telegatto come miglior film TV."}
{"id": "1316048", "revid": "228587", "url": "https://it.wikipedia.org/wiki?curid=1316048", "title": "Gibeon (meteorite)", "text": "Il meteorite Gibeon \u00e8 caduto in epoca preistorica in una regione della Namibia meridionale. Prende il nome dalla localit\u00e0 di Gibeon, a sudest della quale sono stati ritrovati la maggior parte dei frammenti.\nStoria.\nI primi a scoprire i frammenti del meteorite furono le popolazioni del Kalahari (soprattutto i Nama), che li usarono per costruire punte di lance e altri utensili in ferro.\nNel 1836 un capitano inglese di nome J. E. Alexander raccolse alcuni sassi ferrosi nella zona del Great Fish River e li invi\u00f2 a Londra al chimico John Herschel, che fu il primo a confermare l'origine extraterrestre dei campioni.\nIn seguito, con il diffondersi delle fattorie coloniali nella zona, molti altri meteoriti furono raccolti. Nel 1853 un campione del peso di 81 kg fu portato a Citt\u00e0 del Capo. Seguirono ritrovamenti di frammenti ancora pi\u00f9 grandi: uno di 232 kg fu recuperato nel 1857, e nei primi anni del XX secolo furono rinvenuti esemplari del peso di diverse centinaia di chili.\nDistribuzione.\nComplessivamente, si stima che circa un migliaio di frammenti dell'asteroide di Gibeon abbiano toccato il suolo, per una massa totale di oltre 20 tonnellate. I frammenti sono dispersi su un'area di forma grosso modo ellittica, di 275 km di lunghezza e 100 km di larghezza; ne sono stati catalogati ufficialmente circa 120 esemplari, ma moltissimi altri sono stati esportati e venduti all'estero.\nBuchwald segnala che stranamente i frammenti di questo meteorite consistono principalmente di esemplari di grosse dimensioni e che si trovano relativamente pochi esemplari di piccole dimensioni come invece accade in altri siti di meteoriti simili. Egli ipotizza che la motivazione risieda proprio nell'utilizzo per secoli dei pezzi pi\u00f9 piccoli da parte delle popolazioni locali.\nComposizione e classificazione.\nCome tutte le meteoriti ferrose \u00e8 costituito principalmente di ferro (91,7%) e nichel (7,7%), ma contiene anche quantit\u00e0 minori di cobalto (0,5%) e fosforo (0,04%). Gli studi radiometrici indicano che i frammenti di Gibeon si sono cristallizzati nello spazio circa 4 miliardi di anni fa.\nStrutturalmente si tratta di una ottaedrite fine (questo meteorite ne \u00e8 proprio il classico esempio) e le figure di Widmanst\u00e4tten formano una tessitura particolarmente incisa ed esteticamente apprezzata.\nEsemplari.\nOggi 33 frammenti provenienti dalla pioggia di Gibeon sono in esposizione permanente a Windhoek, in una delle principali vie del centro, Post Street Mall. Altri sono esposti al Museo di Geologia di Windhoek e in altri musei del mondo. Frammenti di piccole dimensioni sono relativamente comuni e sono stati talvolta usati nella fabbricazione di gioielli e altri prodotti di lusso.\nDa qualche anno le meteoriti di Gibeon sono protette dalle leggi della Namibia e l'esportazione non autorizzata \u00e8 vietata."}
{"id": "1316050", "revid": "1522738", "url": "https://it.wikipedia.org/wiki?curid=1316050", "title": "Maddalena di Svezia", "text": "Biografia.\nUltima figlia del re Carlo XVI Gustavo di Svezia e della regina consorte Silvia, ha una sorella, Vittoria, ed un fratello, Carlo Filippo.\n\u00c8 stata battezzata il 31 agosto 1982 nella cappella del Palazzo Reale di Stoccolma. Suoi padrini sono stati Andrea, principe Sassonia Coburgo e Gotha, suo zio materno Walther L. Sommerlath, sua cugina paterna la principessa Benedetta di Danimarca e sua zia paterna Cristina di Svezia.\nIl suo quarto nome, Jos\u00e9phine, \u00e8 in onore di Giuseppina di Leuchtenberg, regina consorte di Svezia e Norvegia come moglie del re Oscar I.\nEducazione e formazione.\nParla fluentemente inglese, tedesco e svedese e ha una buona conoscenza del francese. Ama l'equitazione ed \u00e8 un'esperta fantina; pratica anche sci ed \u00e8 un'amante dell'arte, del teatro e della danza.\nDopo essersi diplomata al ginnasio nel 2001, ha vissuto per alcuni mesi a Londra, dove ha studiato l'inglese. Nel gennaio del 2003 ha iniziato a frequentare l'Universit\u00e0 di Stoccolma dove ha studiato storia dell'arte. Si \u00e8 laureata il 23 gennaio 2006 in storia dell'arte, etnologia e storia moderna.\nNel 2006 ha lavorato per sei mesi nella sede UNICEF di New York nella divisione dei Servizi Tutela dei Minori. Nel 2007 \u00e8 tornata all'Universit\u00e0 di Stoccolma per studiare psicologia dell'et\u00e0 evolutiva.\nDal 2010 lavora per la \"World Childhood Foundation\", fondazione di tutela all'infanzia fondata da sua madre, la regina Silvia di Svezia; in particolare, la principessa vuole aumentare la sensibilizzazione sullo sfruttamento sessuale minorile e sul traffico di esseri umani.\nVita privata.\nL'11 agosto 2009 la principessa annunci\u00f2 ufficialmente il fidanzamento con l'avvocato Jonas Bergstr\u00f6m. Le nozze fra i due erano state fissate per la seconda met\u00e0 del 2010 ed era gi\u00e0 stato stabilito che, dopo aver contratto il matrimonio, Bergstr\u00f6m sarebbe divenuto duca di H\u00e4lsingland e G\u00e4strikland. Tuttavia l'evento venne rimandato e successivamente la stessa Maddalena annunci\u00f2 la rottura del fidanzamento a causa dei tradimenti dell'uomo.\n\u00c8 la madrina di battesimo di suo nipote, il principe Oscar, figlio di sua sorella Vittoria, e del principe Gabriel, figlio di suo fratello Carlo Filippo.\nMatrimonio.\nIl 25 ottobre 2012 la regina di Svezia in persona annunci\u00f2, con un comunicato ufficiale sul sito della monarchia svedese e sulla pagina Facebook della Casa Reale, il fidanzamento della principessa Maddalena con Christopher O'Neill, banchiere newyorkese.\nIl 23 dicembre 2012 la famiglia reale annunci\u00f2 che le ormai prossime nozze della principessa si sarebbero tenute presso la cappella del Palazzo Reale di Stoccolma; il matrimonio venne quindi celebrato l'8 giugno 2013.\nLa coppia ha avuto 3 figli: \nNel maggio 2015 la famiglia si \u00e8 trasferita da New York a Stoccolma, ma ad ottobre dello stesso anno hanno deciso di trasferirsi nuovamente a Londra. Ad agosto del 2018 hanno annunciato il loro trasferimento in Florida."}
{"id": "1316051", "revid": "965226", "url": "https://it.wikipedia.org/wiki?curid=1316051", "title": "Vincenzo Visco", "text": "\u00c8 stato Ministro delle finanze dal 1996 al 2000 (governi: Prodi I, D'Alema I e D'Alema II; lo era gi\u00e0 stato per pochi giorni soltanto nel 1993 con il governo Ciampi), Ministro del tesoro, del bilancio e della programmazione economica dal 2000 al 2001 (governo Amato II) e vice ministro dell'economia con delega alle Finanze dal 2006 al 2008 (governo Prodi II).\nConiugato, due figli, risiede a Roma.\nCarriera accademica.\nDopo la laurea in Giurisprudenza all'Universit\u00e0 di Roma, nel 1966, prosegue gli studi presso l'Istituto di Economia e Finanza dell'Ateneo romano e poi, l'anno successivo, presso l'Universit\u00e0 della California a Berkeley (Stati Uniti d'America). Vincitore di una borsa Stringher alla Banca d'Italia nel 1968, compie un periodo di perfezionamento nel Regno Unito presso l'Universit\u00e0 di York. Lasciata la Banca nel 1969, inizia la carriera accademica come assistente alla cattedra di Scienza delle Finanze retta da Cesare Cosciani. Dal 1973 \u00e8 professore incaricato della stessa disciplina all'Universit\u00e0 di Pisa, dove assume la titolarit\u00e0 della cattedra nel 1980. Docente all'Universit\u00e0 LUISS di Roma dal 1988 al 2001. Dal 2001 \u00e8 ordinario di Scienza delle finanze all'Universit\u00e0 La Sapienza di Roma.\nDal 1982 \u00e8 socio della Societ\u00e0 italiana degli economisti. Collaboratore di numerosi quotidiani e riviste, \u00e8 autore di molti saggi sui temi della finanza pubblica, in particolare sull'imposizione fiscale. Dal 2001 \u00e8 presidente del Centro studi NENS, Nuova Economia Nuova Societ\u00e0, di cui \u00e8 uno dei fondatori. Nel 2004 viene insignito del dottorato \"ad honorem\" presso l'Universit\u00e0 di York.\nCarriera politica.\nAll'attivit\u00e0 accademica affianca presto l'impegno istituzionale e successivamente quello politico.\nHa collaborato con i ministri Visentini, Malfatti, Pandolfi e poi Franco Reviglio (PSI; 1979-81), tra il 1981 e il 1982 \u00e8 nel gabinetto tecnico del Ministro del tesoro Beniamino Andreatta (DC). Continu\u00f2 per alcuni mesi nello stesso incarico anche il successore di Andreatta al Tesoro, Giovanni Goria (DC).\nIn Parlamento - dove \u00e8 rimasto per 25 anni e 7 legislature, eletto, oltre che a Venezia, a Bologna, a Roma, a Perugia, a Reggio Emilia e a Milano - entr\u00f2 nel 1983 come indipendente di sinistra (nelle liste del PCI) nel collegio Venezia-Treviso fu rieletto nel 1987 nello stesso collegio; fu componente della Commissione Finanze e Tesoro. \u00c8 stato ministro delle Finanze del governo ombra di Achille Occhetto dal 1989 al 1992. Sostenne la svolta della Bolognina che trasform\u00f2 il PCI in Partito Democratico della Sinistra; con la nuova formazione politica Visco fu eletto senatore nel 1992. Nel 1992 diviene membro della Direzione e coordinatore delle politiche economiche del PDS.\nNominato nel 1993 ministro delle Finanze durante il governo Ciampi, Visco si dimise (con tutti gli altri ministri semi-tecnici di sinistra) dopo quattro giorni per protesta contro il voto contrario della Camera sull'autorizzazione a procedere nei confronti di Bettino Craxi.\nNel 1994 e nel 1996 prefer\u00ec rioccupare il suo seggio alla Camera dei deputati, di cui fu anche vicepresidente della Commissione Finanze e Tesoro in due circostanze. Dal 1994 al 1996 fa parte della Commissione di Vigilanza sull'Anagrafe Tributaria. Fu fra i sostenitori della nascita dell'Ulivo, nonch\u00e9 uno dei principali collaboratori governativi di Romano Prodi nella sua attivit\u00e0.\nDal maggio 1996 all'ottobre 1998 \u00e8 Ministro delle finanze nel Governo Prodi I. Successivamente viene riconfermato in tale incarico nei due Governi presieduti da Massimo D'Alema (dall'ottobre 1998 all'aprile 2000). Nel governo Amato II, fino al giugno 2001, \u00e8 Ministro del tesoro, del bilancio e della programmazione economica.\nNella XIV legislatura \u00e8 membro della Commissione permanente Bilancio, Tesoro e Programmazione della Camera dei Deputati.\nNella XV \u00e8 viceministro nel Ministero dell'economia e delle finanze guidato da Tommaso Padoa-Schioppa, che gli affida la delega, tra l'altro, alla Guardia di Finanza, al Dipartimento delle finanze e alle Agenzie Fiscali (in pratica, gli sono delegate tutte le funzioni che erano dell'autonomo ministro delle Finanze prima della fusione dei ministeri). Con lo scioglimento dei DS, dal 2007 aderisce al Partito Democratico. Alle elezioni politiche italiane del 2008 decide di non ricandidarsi per lasciare spazio alle nuove generazioni.\nOperato di governo.\nLa politica fiscale del governo Prodi II - a lui essenzialmente ascrivibile - ha visto un rilevante incremento dei poteri dell'Amministrazione delle entrate nel garantire la tracciabilit\u00e0 di operazioni economiche e commerciali che prima sfuggivano al sistema impositivo. Ma soprattutto \u00e8 nel periodo precedente (1996-1999) che Visco vara una complessa riforma fiscale che elimina numerose imposte (fra cui la patrimoniale sulle imprese) e tutti i contributi sanitari, introduce l'Irap (che non \u00e8, come spesso viene interpretata, un'imposta sul reddito di impresa), alleggerisce e razionalizza il sistema sanzionatorio, rivoluziona la riscossione e introduce il modello di dichiarazione Unico che permette il taglio drastico degli adempimenti e consente la compensazione fra debiti e crediti di imposta, procede ad una radicale riorganizzazione dell'amministrazione finanziaria, istituendo le agenzie fiscali (Entrate, Dogane, Territorio e Demanio), rende autonoma l'Amministrazione dei Monopoli di Stato riuscendo anche a varare la normativa che ha permesso la privatizzazione della produzione di sigari e sigarette.\nContestualmente, Visco condusse una forte campagna contro l'evasione fiscale che, se da un lato consent\u00ec per la prima volta il recupero di quote significative di imposte occultate, dall'altro gli cost\u00f2 l'ostilit\u00e0 di alcune categorie di contribuenti abituate ad utilizzare la tradizionale tolleranza, nonch\u00e9 di loro referenti politici. Venne diffuso uno slogan (coniato, sembra, da Giulio Tremonti) che definiva Visco come un Dracula preposto all'Avis (l'associazione per i donatori di sangue). Nei fatti, l'ingresso dell'Italia nell'euro fu possibile grazie alla drastica riduzione del disavanzo pubblico, portato sotto la soglia prescritta del 3 per cento (fu del 2,7) grazie anche ad un recupero di evasione fiscale pari a 0,5 punti di Pil in assenza del quale il disavanzo sarebbe stato del 3,2 per cento. Il recupero di gettito evaso continu\u00f2 negli anni successivi consentendo, tra l'altro, la restituzione del 60 per cento della cosiddetta \"tassa per l'Europa\", pagata dai contribuenti nel 1996, che era stata promessa al momento della sua introduzione.\nDall'aprile 2000 al giugno 2001, Visco ebbe l'incarico di Ministro del tesoro, del bilancio e della programmazione economica. In quel periodo l'Italia ottenne dalla Commissione europea il via libera all'introduzione di un credito di imposta per i nuovi investimenti (la cosiddetta \"Visco Sud\"), furono portate avanti importanti privatizzazioni che segnarono la definitiva separazione tra fondazioni bancarie e banche (fu in quel contesto che si rese necessario il commissariamento del Monte dei Paschi, resistente ad accogliere le nuove regole), sancirono lo scioglimento definitivo dell'Iri, avviarono la privatizzazione dell'Eti, permisero la collocazione sul mercato - con significativo gettito per lo Stato - di un'ulteriore tranche dell'Eni, trasferirono dalla propriet\u00e0 pubblica a quella privata gli Aeroporti di Roma. A Visco si deve anche l'avvio delle riforme del diritto societario e del diritto fallimentare, che furono poi stravolte (\"falso in bilancio\") o rinviate dal successivo governo Berlusconi. Sul versante internazionale, l'Italia ebbe in quel periodo il suo turno di presidenza del G7 e in quella sede propose un piano di aiuti internazionali ai Paesi in via di sviluppo (\"Beyond debt relief\") mirato ad andare oltre la remissione del debito e finalizzato a creare un fondo per la lotta contro le malattie e l'incremento dell'istruzione. Il piano ebbe un rilevante successo internazionale, anche se successivamente ne venne resa operativa solo una parte.\nTornato al governo nel 2006, Visco riprese la sua azione di contrasto all'evasione fiscale, ottenendo in poco tempo risultati molto tangibili, che contribuirono alla riduzione del disavanzo e del debito pubblico verificatesi nei due anni di governo del centrosinistra.\nL'immagine di Vincenzo Visco \u00e8 cos\u00ec rimasta legata alla sua attivit\u00e0 contro l'evasione fiscale, e per questo motivo \u00e8 stata molto apprezzata da alcuni ma temuta e contestata da altri. Alcune delle misure antievasione varate da Visco - in particolare sulla tracciabilit\u00e0 delle operazioni finanziarie -, abolite con impeto dal governo Berlusconi - Tremonti, furono poi da quello stesso governo in parte recuperate e reintrodotte per la loro manifesta utilit\u00e0 nel contrastare l'erosione del gettito tributario. Altre misure introdotte da Visco e abrogate dal governo Berlusconi sono state poi reintrodotte dal governo Monti.\nAspetti controversi.\nIl caso Speciale.\nLa vicenda risale al maggio del 2007 quando la procura di Roma apr\u00ec un fascicolo sulle presunte pressioni che sarebbero state esercitate dal viceministro Visco nei confronti dell'allora comandante della Guardia di Finanza Roberto Speciale per costringerlo a trasferire alcuni ufficiali delle sedi milanesi della Guardia di Finanza. Secondo una notizia Ansa, poi smentita dallo stesso Comando della Gdf, quegli ufficiali indagavano sulla scalata di Unipol a BNL. \u00abSe non avessi ottemperato a queste direttive, erano chiare le conseguenze cui sarei andato incontro\u00bb disse Speciale ai giudici. Il 22 maggio del 2007 il quotidiano \"Il Giornale\" ha pubblicato un articolo nel quale riporta un verbale di interrogatorio in cui il comandante della Guardia di Finanza generale Roberto Speciale afferma di aver subito ripetute pressioni e minacce da parte di Visco. Da questi fatti scoppi\u00f2 il cosiddetto \"caso Visco-Speciale\".\nA seguito delle veementi proteste dell'opposizione di centrodestra e delle critiche anche dell'Italia dei Valori, parte della stessa maggioranza (che rischiavano di sfociare in un voto di sfiducia al Senato), Visco ha rimesso al ministro Tommaso Padoa-Schioppa la delega relativa alla direzione della Guardia di Finanza, \"in attesa che venisse fatta piena luce sulla vicenda\". \u00c8 il 1\u00ba giugno 2007.\nLo stesso giorno, il Consiglio dei ministri in seduta straordinaria approva la revoca dell'incarico di comandante della GdF a Roberto Speciale e l'attribuisce a Cosimo D'Arrigo. In mattinata il gen. Speciale aveva chiesto l'intervento del Presidente della Repubblica Giorgio Napolitano, ma il presidente in una nota ha ribattuato che \u00absi tratta di decisioni prese dal governo nella sfera delle sue esclusive competenze e attribuzioni\u00bb.\nNei giorni successivi, il quotidiano La Repubblica fa emergere, attraverso inchieste giornalistiche, una condotta alquanto dubbia del comandante generale dei finanzieri: questa ha incluso l'uso dell'elicottero di servizio per ragioni di diletto privato e l'elevato numero di encomi e promozioni di ufficiali \"a lui vicini\", l'organizzazione di feste \u00abfaraoniche\u00bb con i fondi della Finanza. Lo stesso Visco denunci\u00f2 ai pubblici ministeri questi fatti il 28 giugno 2007, anche se la notizia di questo si venne a sapere solo a distanza di mesi.\nIl 6 giugno il ministro dell'Economia, Padoa Schioppa, \u00e8 chiamato a relazionare in Senato sulla questione: in rappresentanza del governo, il ministro ha mosso gravi accuse contro la gestione del generale Speciale alla GdF, definita \u00absleale e personalistica\u00bb, nonch\u00e9 di ostilit\u00e0 nei confronti di Visco e \u00abdiscrasia permanente\u00bb tra il generale ed il Governo della Repubblica. Padoa Schioppa ha anche affermato che gli ufficiali da trasferire non indagavano sulla scalata di Unipol a BNL. Oltre a pronunciare la citata relazione nell'aula del Senato, il ministro ha depositato una relazione dettagliata sulla vicenda in cui viene illustrata con precisi riferimenti fattuali la condotta disdicevole del Generale Speciale sia nella contrapposizione verso il viceministro Visco sia nella gestione del suo ruolo di comandante.\nIl 19 settembre la procura di Roma ha comunicato di aver chiesto al GIP di archiviare l'indagine avviata a carico del viceministro per abuso di ufficio e minacce nei confronti del generale Speciale. Nella richiesta - firmata dal procuratore della repubblica Giovanni Ferrara e dal pm Angelantonio Racanelli - si afferma che la condotta di Visco, pur essendo risultata discutibile ed illegittima, non avrebbe i caratteri del dolo di danno (\u00abUn comportamento illegittimo, ma non illecito\u00bb).\nNel mese di ottobre, la Procura militare di Roma apr\u00ec un fascicolo d'indagine sui comportamenti del gen. Speciale quando era a capo della GdF.\nIl 7 novembre, il TAR del Lazio ha accolto il ricorso presentato da Speciale, volto ad ottenere in sede civile un risarcimento di 5 milioni di euro, ed ha annullato il provvedimento col quale il governo ne dispose la rimozione dalle funzioni. Il gen. Speciale \u00e8 reintegrato nell'incarico il 15 dicembre, ma si dimette subito dopo, facendo cos\u00ec tornare D'Arrigo al comando del corpo.\nIl 20 dicembre 2007 il GIP di Roma ha respinto la richiesta di archiviazione della posizione di Visco, disponendo contestualmente un supplemento d'indagine di 90 giorni.\nIl 10 marzo 2008 il caso Visco-Speciale si chiude: ai primi di gennaio, non essendoci nessun nuovo elemento e non ritenendo quindi di dover richiedere il rinvio a giudizio del viceministro Visco, la Procura di Roma aveva reiterato la richiesta di archiviazione del fascicolo. Restano quindi ferme le conclusioni della prima inchiesta, che aveva individuato comportamenti \u00abillegittimi\u00bb ma non penalmente rilevanti.\nIl 6 aprile 2008, la Procura di Roma ha chiesto e ottenuto l'archiviazione anche della posizione del ministro Padoa-Schioppa, che era stato querelato dal gen. Speciale per le dichiarazioni espresse in Senato: il pubblico ministero ha reputato che le dichiarazioni rese dal ministro nell'aula parlamentare non possano essergli imputabili poich\u00e9 il Senato \u00e8 \u00abil luogo pi\u00f9 alto dove si svolge il dibattito politico e in quella sede deve ritenersi ampia la dimensione del diritto di critica politica\u00bb; inoltre, il pm ha ravvisato il nucleo essenziale delle dichiarazioni \u00e8 stato ricavato dalla documentazione messa a disposizione dagli uffici del ministro, e quindi non pu\u00f2 dirsi infondato.\nResta in sospeso la procedura giudiziaria della Procura militare di Roma sul comportamento del gen. Speciale conclusa nel maggio 2010 con la sua condanna per peculato e alla rimozione dal grado, ma riaperta nel maggio 2011 dalla Corte di Cassazione che ha rinviato il giudizio alla Procura ordinaria.\nCon le elezioni politiche italiane del 2008, il gen. Speciale \u00e8 stato eletto deputato per Alleanza Nazionale, nelle file del Popolo della Libert\u00e0. La sua candidatura non \u00e8 stata riproposta nelle elezioni politiche del 2013.\nIl caso dei \"redditi on line\".\nIl 29 aprile 2008, sotto la responsabilit\u00e0 politica del viceministro Visco e quella amministrativa del direttore generale Massimo Romano, l'Agenzia delle Entrate mise a disposizione del pubblico, sul suo sito Internet, gli elenchi di cui all'articolo 69, comma 6, del decreto del Presidente della Repubblica 29 settembre 1973, n. 600: si tratta dell'imponibile lordo, del nome e cognome di tutti i contribuenti, come risultanti da tutte le dichiarazioni dei redditi delle persone fisiche del 2005.\nGli elenchi, a disposizione in modo puntiforme su supporto cartaceo in ogni sede comunale in riferimento ai residenti nel comune, erano stati dichiarati non assoggettati a modalit\u00e0 particolari di riservatezza da due decisioni dell'autorit\u00e0 a tutela della privacy, la prima nel 2001 e la seconda nel 2003. Ma la scelta di renderli accessibili in modo agevole e globale, nella forma della rete informatica, immediatamente produsse un picco di accessi (e conseguenti scaricamenti sui personal computer di moltissimi utenti), inducendo il Garante della privacy ad intervenire, lamentando la mancata informativa preventiva ed imponendo l'immediata cessazione della misura adottata.\nDopo pochi minuti l'Agenzia fece dietrofront spiegando: \"a causa dell'elevato numero di accessi al sito dell'Agenzia e al fine di fornire ulteriori delucidazioni al Garante per la protezione dei dati personali \u00e8 sospesa la disponibilit\u00e0 degli elenchi nella sezione uffici dell'Agenzia delle Entrate territorialmente competenti del sito internet www.agenziaentrate.gov.it \". Da allora la misura - autorizzata dal direttore Romano sin da fine di marzo 2008 - non \u00e8 stata pi\u00f9 ripresa.\nIl viceministro dell'Economia Vincenzo Visco, gi\u00e0 in fase di ordinaria amministrazione per la sconfitta elettorale della sua coalizione, sostenne: \"\u00c8 un fatto di trasparenza, di democrazia, non vedo problemi: c'\u00e8 in tutto il mondo, basta vedere qualsiasi telefilm americano. Era gi\u00e0 pronto per gennaio, ma per evitare le polemiche in campagna elettorale ho chiesto di pubblicarle pi\u00f9 tardi\".\nCondanna per irregolarit\u00e0 edilizia.\nNel 2001 Visco ha subito una condanna definitiva per aver allestito un box di copertura del serbatoio di gas installato nel giardino della sua abitazione di Pantelleria disponendo del permesso del Comune ma non di quello della sovrintendenza . La Procura della Repubblica aveva chiesto l'assoluzione a causa della contraddittoriet\u00e0 delle norme di riferimento che avevano indotto in errore il tecnico che dirigeva i lavori.\nCarriera attuale.\nUscito dal Parlamento, Visco ha ripreso l'attivit\u00e0 didattica all'Universit\u00e0 di Roma e ha continuato a presiedere il NENS (Nuova Economia Nuova Societ\u00e0), centro studi fondato nel 2001, senza mai interrompere la sua attivit\u00e0 politica e pubblicistica."}
{"id": "1316052", "revid": "124853618", "url": "https://it.wikipedia.org/wiki?curid=1316052", "title": "Panturchismo", "text": "Il panturchismo \u00e8 un movimento ideologico che cerca di promuovere l'unione di tutti i popoli turchi, compresi - almeno in origine - anche gli ungheresi, collegato all'ideologia turanica (assai diffusa, anche a livello ufficiale, in Ungheria, Turchia e Giappone). Il padre del panturchismo \u00e8 considerato l'orientalista ungherese \u00c1rmin V\u00e1mb\u00e9ry.\nStoria.\nNasce alla fine del XIX secolo tra Germania, Austria-Ungheria e Impero ottomano, dove era forte il sentimento di comunanza di origine tra i popoli turchi e i cosiddetti popoli turanici. All'epoca, infatti, teorie linguistiche come quella ugro-finnica non avevano ancora il peso che hanno oggi; in pi\u00f9 c'erano fattori di ordine politico ed economico che favorivano un avvicinamento anche culturale dell'Austria-Ungheria all'Impero ottomano (\u00e8 l'epoca della linea ferroviaria Berlino-Vienna-Budapest-Costantinopoli-Bagdad e della grande frequentazione da parte degli Ottomani delle universit\u00e0 dell'Europa centrale e danubiana). Tra le altre cose, si ricordi come l'Ungheria fino alla prima guerra mondiale avesse a Costantinopoli anche un importante istituto di cultura e come nelle fonti medievali greco-bizantine gli ungheresi venissero chiamati turchi e l'importante ruolo che i popoli di lingua turcica hanno avuto nella storia ungherese: Avari, Cumani e altri ancora). Con la fine della seconda guerra mondiale e l'occupazione sovietica dell'Ungheria, il \"panturchismo\" esce di moda tra gli ungheresi, rimanendo praticamente esclusivo appannaggio dell'area turca propriamente detta.\nOggi il panturchismo \u00e8 ancora abbastanza forte in Turchia, Caucaso (soprattutto Azerbaigian) e Asia centrale (Uzbekistan, Turkmenistan, Kirghizistan, Kazakistan). Il governo turco ha, in particolare, interesse a far crescere la \"solidariet\u00e0\" tra i popoli turchi. Tra i movimenti che ancora oggi si ispirano a questa ideologia ci sono il partito turco detto Movimento nazionale e i Lupi grigi (\"bozkurtlar\" in turco), questi ultimi divenuti famosi soprattutto dopo l'attentato a papa Giovanni Paolo II da parte del loro membro Mehmet Ali A\u011fca.\nIl panturchismo \u00e8 ritenuto tra i maggiori caposaldi della dottrina di politica estera del presidente turco Recep Tayyip Erdo\u011fan, assieme al turanismo e al richiamo al passato storico dell'Impero ottomano, specie dopo l'ascesa del Movimento Nazionale a partner di governo del Partito della Giustizia e dello Sviluppo (AKP) del Presidente. SI "}
{"id": "1316053", "revid": "298229", "url": "https://it.wikipedia.org/wiki?curid=1316053", "title": "Ol'ga Kanis'kina", "text": "Biografia.\nI suoi maggiori successi in campo internazionale sono l'oro ai Giochi olimpici di , stabilendo il record olimpico con 1h26'31\", e l'oro ai Mondiali di .\nVinse il titolo anche ai Mondiali di , , e agli Europei di , ma successivamente questi risultati le vennero annullati a causa di irregolarit\u00e0 sul passaporto biologico.\nHa stabilito inoltre il record personale in occasione dei campionati nazionali del 2008, primato che per\u00f2 non \u00e8 stato omologato come record mondiale in quanto ottenuto senza la presenza di giudici internazionali."}
{"id": "1316062", "revid": "33689", "url": "https://it.wikipedia.org/wiki?curid=1316062", "title": "Ecografo", "text": ""}
{"id": "1316067", "revid": "599013", "url": "https://it.wikipedia.org/wiki?curid=1316067", "title": "Mauro Bressan", "text": "Carriera.\nGiocatore.\nInizia da bambino nelle file del AS Vidor, per poi passare al Montebelluna che in quegli anni vantava un settore giovanile di prim'ordine, dove riesce a mettersi in luce e farsi notare dagli osservatori del Milan. Cresce calcisticamente nelle giovanili del Milan degli olandesi dell'inizio degli anni novanta. Non trovando spazio in prima squadra in quanto chiuso dai vari Demetrio Albertini, Alberigo Evani e Roberto Donadoni, viene ceduto al in Serie C1 e subito dopo al sempre in Serie C1 dove in poco meno di quattro anni colleziona 58 presenze e 6 reti.\nViene notato dal e quindi portato in Serie A. In questa stagione colleziona 32 presenze ed una rete. A fine campionato per\u00f2 il Foggia retrocede ed i due anni successivi li passa al Cagliari sempre in massima serie collezionando 41 presenze. Si trasferisce poi a Bari, dove in due anni scende in campo 57 volte segnando una rete.\nNel 1999 \u00e8 acquistato dalla Fiorentina. Ha fatto parte della rosa \"viola\" dal 1999 al 2001, compagno dei vari Gabriel Batistuta, Manuel Rui Costa ed Enrico Chiesa. Segn\u00f2 uno spettacolare gol in rovesciata volante nell'ultima partita della fase a gironi di Champions League contro il Barcellona allo Stadio Artemio Franchi nella stagione 1999-2000: la palla proveniva dall'alto ed era ben fuori dall'area di rigore. La partita fin\u00ec 3-3 e la Fiorentina si qualific\u00f2 per la seconda fase a gironi. Questo goal \u00e8 stato inserito tra i pi\u00f9 belli della storia del calcio, in base ad un sondaggio UEFA.\nNel 2001 si trasferisce al Venezia dove gioca per due stagioni con 69 presenze e 2 reti. Nel 2002-2003 gioca 29 partite segnando una rete con la maglia del . Nel 2003-2004 \u00e8 ancora al fra Serie B e Serie C1; ci rimane due anni e colleziona 50 presenze e 2 reti. Nel 2005-2006 si trasferisce in Svizzera. Dal 2005 al 2007 \u00e8 al Lugano, dove scende in campo 59 volte segnando 2 reti nella seconda serie svizzera. Conclude la sua carriera calcistica nel Chiasso, disputando due stagioni nella Prima Lega del campionato di calcio svizzero.\nDirigente.\nIl 2 maggio 2011 ha ottenuto la qualifica di direttore sportivo.\nNel 2018 fondata la Nfa - National Football Academy, un'accademia per giovani calciatori dai 6 ai 14 anni con dei corsi estivi a Jesolo.\nCalcioscommesse.\nIl 1\u00ba giugno 2011 viene disposta a suo carico un'ordinanza di custodia cautelare nell'ambito di una inchiesta riguardante il calcioscommesse e il condizionamento di alcuni incontri di Serie B e di Lega Pro. Il 9 agosto seguente viene squalificato a 3 anni e 6 mesi dalla Commissione Disciplinare della Figc senza fare ricorso.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nNel luglio 2019 il tribunale di Bologna ha dichiarato estinta l'accusa di partecipazione ad associazione a delinquere per Bressan e per altri 25 imputati."}
{"id": "1316072", "revid": "76963", "url": "https://it.wikipedia.org/wiki?curid=1316072", "title": "Sue Price", "text": "Biografia.\nSue Price \u00e8 cresciuta nella citt\u00e0 di nascita, dove ha frequentato le scuole, e successivamente ha frequentato la Northern Illinois University, dove ha sviluppato la sua passione per il Bodybuilding.\nIl suo trasferimento successivo, in California, coincide con l'inizio della sua carriera cinematografica.\nCarriera.\nIl nome di Sue Price, nel cinema americano, \u00e8 legato essenzialmente a una fortunata serie di 3 film diretti dal regista Albert Pyun: \"Cyborg Terminator 2\" (1994), \"Cyborg Terminator 3\" (1995), \"Nemesis 4 \u2013 Death Angel\" (1995). In essi la muscolosissima protagonista interpreta Alex, una bambina americana di fine XXI secolo, che viene proiettata nel tempo fino all'Africa del 1980 circa. Qui la ragazza, inseguita dal cyborg Nebula, una volta cresciuta, dotata di una forza straordinaria, riuscir\u00e0 a sconfiggere il suo cacciatore. \nNel secondo film Alex \u00e8 alle prese con un altro cyborg, Farnsworth 2, che affronter\u00e0 con l'aiuto di un'altra ragazza che aveva subito da bambina la sua stessa sorte.\nL'ultimo film, pochissimo noto in Italia, caratterizzato da soli 69 minuti di durata, vede l'eroina incaricata di uccidere un uomo."}
{"id": "1316078", "revid": "110157", "url": "https://it.wikipedia.org/wiki?curid=1316078", "title": "Google Desktop", "text": "Google Desktop era un programma gratuito sviluppato da Google, una sidebar con diversi gadget personalizzabili dall'utente, con una barra di ricerca dalla quale era possibile trovare con estrema rapidit\u00e0 i file del computer, all'interno di archivi di formati diversi, grazie al motore di ricerca Google, che si avviava in un web server locale.\nIl 14 settembre 2011 Google ha interrotto lo sviluppo di alcuni suoi prodotti, incluso Google Desktop.\nSviluppo di Google Desktop.\nGoogle Desktop fu reso disponibile per Windows, Linux e Mac OS a partire dal settembre 2004.\nLa ricerca permetteva di trovare informazioni contenute in:\nGoogle Desktop utilizzava la nota interfaccia Google per i browser, ma aggiungendo una voce per la ricerca in locale anzich\u00e9 su Internet, cio\u00e8 sul disco rigido del PC dell'utente, precedentemente indicizzato. Per l'indicizzazione completa del contenuto di un hard disk tra i 100 e i 250 GB servivano almeno 500 MB di spazio libero su disco per la memorizzazione delle informazioni testuali; di conseguenza, la creazione dei file di indici poteva richiedere diverse ore, almeno all'inizio. Dopo una prima indicizzazione, a ogni aggiunta, modifica, rimozione o spostamento di file, il motore di ricerca Google desktop (lo stesso utilizzato dal sito di Google) esaminava i file nuovi/modificati, aggiornando l'archivio di indicizzazione in pochissimi istanti.\nIl recupero delle informazioni testuali (comprese le parole all'interno di documenti e messaggi di posta elettronica o le propriet\u00e0 e i commenti sui file) contenute in qualsiasi file, anche in quelli eliminati definitivamente ma gi\u00e0 indicizzati, rappresentava il punto di forza dell'applicativo.\nLa Sidebar e i Gadget.\nGoogle Desktop includeva una barra di utilit\u00e0 dal design accattivante che si poteva collocare a lato del desktop: la sidebar. Era ampiamente personalizzabile e permetteva di accedere a varie informazioni come notizie, meteo, borsa, posta elettronica (tramite un account Gmail), dati del sistema e moltissime altre opzioni (definite, forse impropriamente, \"gadget\"). La sidebar, per molti versi esteticamente invasiva, poteva essere minimizzata sulla barra delle applicazioni, oppure poteva essere rimossa completamente.\nLa ricerca rapida.\nLa barra di ricerca, poteva essere nascosta, ma Google Desktop consentiva ugualmente la ricerca sui file in qualsiasi momento tramite una combinazione di tasti (doppia pressione veloce dei tasto CTRL su Windows).\nProgrammi analoghi.\nDopo l'uscita di Google Desktop furono sviluppate altre applicazioni simili come:"}
{"id": "1316080", "revid": "10742892", "url": "https://it.wikipedia.org/wiki?curid=1316080", "title": "Kevin Curtis Young", "text": ""}
{"id": "1316081", "revid": "122732834", "url": "https://it.wikipedia.org/wiki?curid=1316081", "title": "Esclusione della prova liberatoria", "text": "L'esclusione della prova liberatoria \u00e8 un istituto giuridico previsto dall'ordinamento penale italiano e regolamentato dall'art. 596 del codice penale. Esso prevede che l'accusato dei delitti di ingiuria e diffamazione non \u00e8 ammesso a provare, a sua discolpa, la verit\u00e0 o la notoriet\u00e0 del fatto attribuito alla persona offesa.\nEccezioni.\nQuando l'offesa consiste nella attribuzione di un fatto determinato, la prova della verit\u00e0 del fatto medesimo \u00e8 per\u00f2 sempre ammessa nel procedimento penale in uno fra i seguenti casi:\nSe la verit\u00e0 del fatto \u00e8 provata, o se per esso la persona a cui il fatto \u00e8 attribuito \u00e8 per esso condannata dopo l'attribuzione del fatto medesimo, l'autore della imputazione non \u00e8 punibile, salvo che i modi usati non rendano per s\u00e9 stessi applicabili le disposizioni dell'articolo 594, comma primo, ovvero dell'articolo 595 comma primo.\nCon una formula che riprende tradizioni del \"codice cavalleresco\" al tempo dei duelli, il secondo comma ammette tuttavia che \u00abquando l'offesa consiste nell'attribuzione di un fatto determinato, la persona offesa e l'offensore possono, d'accordo, prima che sia pronunciata sentenza irrevocabile, deferire ad un giur\u00ec d'onore il giudizio sulla verit\u00e0 del fatto medesimo\u00bb.\nLa Corte Costituzionale, in data 5 luglio 1973, ha confermato la legittimit\u00e0 di tale normativa.\nPer quello che riguarda il web, la Cassazione \u00e8 per\u00f2 in questo momento orientata a letture meno restrittive della norma, ammettendo la facolt\u00e0 di dimostrare anche quei fatti che rispettano i criteri richiesti dalla legge sulla stampa, ossia\nAltri ordinamenti.\nDiritto romano.\nIn diritto penale romano, l'espressione latina exceptio veritatis (eccezione di verit\u00e0) veniva usata per indicare la facolt\u00e0 di chi era accusato dei reati di ingiuria o di diffamazione (o di altri reati analoghi attinenti) di dimostrare la verit\u00e0 dei fatti attribuiti; alternativamente, si intendeva per essa la causa di giustificazione o di non punibilit\u00e0 dei detti reati.\nL'espressione rimane in uso nel linguaggio comune come eredit\u00e0 del diritto romano.\nDiritto statunitense.\nIn altri ordinamenti invece, ad esempio in quello statunitense, la facolt\u00e0 di prova \u00e8 molto pi\u00f9 ampia, quale espressione del diritto di parola."}
{"id": "1316083", "revid": "125305810", "url": "https://it.wikipedia.org/wiki?curid=1316083", "title": "Turanismo", "text": "Il turanismo \u00e8 un'ideologia nata nel XIX secolo tra Turchia, Ungheria e Germania ad opera di intellettuali ottomani, per promuovere l'unione e il \"rinascimento\" di tutti i popoli \"turanici\", ovvero ugro-finnici (ugrici in particolare), turcichi, mongoli, dravidi, e giapponese.\nIl termine si basa sul nome geografico del bassopiano turanico, posto tra gli attuali stati dell'Asia Centrale di Turkmenistan, Uzbekistan e Kazakistan, area da cui un tempo si credeva derivassero alcune lingue uralo-altaiche (in particolare le ugriche, le mongole, le dravidiche e quella giapponese).\nStoria.\nL'idea panturanica affonda le sue origini in certe interpretazioni di fonti antiche di area eurasiatica.\nPer esempio, secondo l'antica epopea dello \"Shahnameh\" di Ferdowsi, risalente a 1500 anni dopo l\"'Avest\u0101\", le trib\u00f9 nomadiche dell'Asia centrale erano governate da un certo Tur/Turaj, primogenito dell'imperatore Fereydun, fratello di Iraj, presentato nel testo come capostipite dei Turchi, ovvero dei Turani.\nNel 1839 tra i Tartari della Russia fu fondata la Societ\u00e0 Turanica, che pi\u00f9 tardi fece la sua comparsa anche in Ungheria (con la \"Societ\u00e0 Turanica\", fondata nel 1910, e l\"Alleanza Turanica\", fondata nel 1920), e in Giappone (con l\"Alleanza Turanica\", del 1921, e la \"Societ\u00e0 Turanica\", degli anni '30).\nLe idee panturaniche ricevettero una sistemazione ad opera di Ziya G\u00f6kalp, il cui influsso fu dominante nella cultura di quell'et\u00e0.\nNel XX secolo.\nFino alla seconda guerra mondiale questa ideologia era assai diffusa soprattutto in Ungheria, Turchia e Giappone, dove ottenne appoggio politico a livello anche ufficiale.\nOggi sopravvive solo la sua variante panturca, ancora assai forte in Turchia, Caucaso (soprattutto Azerbaigian) e Asia Centrale (Uzbekistan, Turkmenistan, Kirghizistan, Kazakistan).\nRimangono tuttavia movimenti che ancora oggi si ispirano a questa ideologia, tra cui il partito nazional-socialista giapponese \"Kokka Shakaishugi Nippon R\u014dd\u014dsha-T\u014d\", il partito ungherese di estrema destra \"Jobbik\", il partito turco detto \"Movimento Nazionale\" e i \"Lupi grigi\" (\"bozkurtlar\" in turco), questi ultimi divenuti famosi soprattutto dopo l'attentato a papa Giovanni Paolo II da parte del loro membro Ali A\u011fca.\nNel XXI secolo.\nI sostenitori della preponderanza strategica della comunanza continentale eurasiatica, in Turchia, ricevono ancora un certo sostegno. Si tratta dei \"circoli del Vantan Partisi (Il Partito della Patria), ultranazionalista di sinistra marxista, antioccidentale, che si batte per l\u2019uscita della Turchia dalla Nato, il cui leader \u00e8 Do\u011fu Perin\u00e7ek, ardente fautore dell\u2019eurasianismo turco\".\nErdo\u011fan ha confermato la sua adesione e sostegno alla proiezione politico-militare di questa concezione dicendo: \u201cGrazie al livello raggiunto in campo politico, economico e tecnologico, possiamo attuare le nostre politiche in un\u2019ampia geografia che va dal Mediterraneo orientale all\u2019Egeo, dal Mar Nero ai Balcani, al Caucaso e all\u2019Africa\u201d. Si tratta della dottrina del \"Mavi Vatan\" (Patria blu), con cui la Turchia aspira a diventare una potenza continentale - in quanto \"rappresentante degli Stati turchici dell\u2019Asia centrale [...] l\u2019unica popolazione turcica ad avere un accesso al mare\": essainduce \"a prendere in considerazione anche il Mar Arabico, il Golfo Persico, il Mar Rosso e gli approdi all\u2019Oceano Atlantico dalla parte del Mediterraneo occidentale, perch\u00e9 queste aree rappresentano la nostra periferia a livello geopolitico\".\nIl turanismo \u00e8 ritenuto tra i maggiori capisaldi della dottrina di politica estera del presidente turco Recep Tayyip Erdo\u011fan, assieme al panturchismo e al richiamo al passato storico dell'Impero ottomano. In Europa, il turanismo \u00e8 anche uno dei vettori ideologici della politica estera di Fidesz, il partito di governo dell'Ungheria guidato dal premier Viktor Orb\u00e1n, che sulla scia di questa ideologia ha portato il Paese a approfondire i suoi legami con Ankara in diversi settori (energia, cultura, turismo, diplomazia, commercio, universit\u00e0) e ha effettivamente condotto il Paese a stabilire dei partenariati strategici ad Oriente, con il Giappone e gli Stati ex sovietici dell'Asia centrale.\nStudi di genetica antropologica.\nSpesso dai moderni studi genetici arrivano dati che danno nuovo impulso a vecchie teorie \"panturaniche\", sottolineando la presenza dello stesso aploide N3 nel cromosoma Y del DNA di Finni (70%), Jakuti (80%), Inuit dell'ovest (60%), Udmurti (53%), Buriati (47%), Sami (49%), Lituani (41%), Lettoni (35%), Evenchi dell'est (20%).\nNomi \"turanici\".\nIl nome femminile Turandot (\"Turandokht\"), famoso grazie all'opera pucciniana, \u00e8 molto diffuso in Iran e Turchia e significa \"figlia di Turan\" in persiano.\n\"Turanshah\" (Shah del Turan) \u00e8 anche il nome del fratello di Saladino e del figlio di al-Salih Ayyub.\nAnche Turaj (in Pahlavi \"Tuzh\"), il padre di tutti i popoli turanici, \u00e8 un antroponimo assai diffuso in oriente."}
{"id": "1316085", "revid": "1543377", "url": "https://it.wikipedia.org/wiki?curid=1316085", "title": "Ngultrum del Bhutan", "text": "Lo ngultrum \u00e8 la valuta ufficiale del Bhutan, il cui codice ISO 4217 \u00e8 BTN. \u00c8 diviso in 100 chhetrum (chiamati chetrums sulle monete fino al 1979) e in dzongkha viene scritto come \u0f51\u0f44\u0f74\u0f63\u0f0b\u0f40\u0fb2\u0f58.\nStoria.\nLo ngultrum \u00e8 stato introdotto nel 1974 sostituendo alla pari rupia. Lo ngultrum \u00e8 agganciato alla rupia indiana con un rapporto di 1 a 1.\nNegli anni sessanta l'India ebbe un ruolo-chiave nello sviluppo dell'economia bhutanese. Quando venne introdotto, lo ngultrum conserv\u00f2 la parit\u00e0 con la rupia indiana che era gi\u00e0 stata della rupia bhutanese. Lo ngultrum pu\u00f2 essere scambiato soltanto con la rupia indiana e non con altre valute.\nMonete.\nNel 1974 sono state coniate in alluminio monete da 5 e 10 chetrum, in bronzalluminio quella da 20 chetrum ed in cupronichel quelle da 25 chetrum e da 1 ngultrum. La moneta da 5 chetrum era quadrata e quella da 10 aveva un bordo ondulato.\nUna nuova monetazione \u00e8 stata introdotta nel 1979 ed \u00e8 costituita da monete in bronzo da 5 e 10 chhertum, ed un cupronichel da 25 e 50 chhertum e da 1 ngultrum. Nel 1979 \u00e8 stata immessa la moneta da 25 chhertum in bronzalluminio. Le monete da 5 e 10 chhertum sono fuori dalla circolazione da parecchi anni.\nBanconote.\nNel 1974 sono state introdotte, da parte del Governo Reale, banconote da 1, 5 e 10 ngultrum, nel 1978 da 100 e nel 1981 da 2, 20 e 50 ngultrum. La Royal Monetary Authority ha preso il controllo delle emissioni delle banconote nel 1986. Nel 2006 l'autorit\u00e0 monetaria ha introdotto una nuova serie di banconote che include quella da 500 ngultrum. Nel 2008 viene infine emessa per la prima volta la banconota da 1000 ngultrum.\nLe banconote, in 8 tagli, hanno valore compreso tra 1 e 1000 Nu. e raffigurano in larga parte simboli legati alla tradizione buddhista tibetana e ai sovrani bhutanesi."}
{"id": "1316088", "revid": "125441599", "url": "https://it.wikipedia.org/wiki?curid=1316088", "title": "Middle of the Road (gruppo musicale)", "text": "I Middle of the Road erano un gruppo musicale britannico composto da Sally Carr, Ken Andrew, Eric McCredie e Ian McCredie, famoso in Europa nei primi anni settanta.\nStoria del gruppo.\nAlla fine degli anni sessanta i Middle of the Road sono uno dei tanti gruppi stranieri che cercano il successo in Italia sull'onda della cosiddetta \"british invasion\"; dopo alcune esibizioni vengono scoperti dai fratelli Mario e Giosy Capuano che propongono loro un contratto con la RCA Italiana. La cantante Sally Carr ha una voce identica a quella della cantante australiana Kylie Minogue.\nIl debutto non avviene per\u00f2 con un loro disco: suonano come session men nelle due canzoni scritte da Armando Trovajoli per Sophia Loren, \"Anyone\" e \"There's a Star\" (in quest'ultima collabora anche Carlo Pes) e contenute nella colonna sonora del film La moglie del prete.\nVengono poi messi in contatto con Giacomo Tosti che diventa il loro produttore: iniziano quindi ad incidere una serie di 45 giri (il primo viene pubblicato ad ottobre del 1970) che ottengono molto successo in Italia e un discreto successo in Europa (tre canzoni, \"Chirpy Chirpy Cheep Cheep\", \"Tweedle Dee Tweedle Dum\" e \"Soley Soley\", entrano anche nella classifica inglese).\nLa particolarit\u00e0 \u00e8 che le canzoni sono italianissime: prodotte da Tosti, le musiche sono scritte dai fratelli Capuano, Mario firma gli arrangiamenti ed i testi sono di Lally Stott, l'ex cantante dei Motowns e Giuseppe Cassia.\nAltri successi di quegli anni sono \"Sacramento (A Wonderful Town)\", \"Samson and Delilah\", \"Bottom's Up\" e \"The Talk of All the USA\" che, pur non ripetendo l'exploit dei primi dischi, entrano in classifica in alcuni paesi nordeuropei come la Germania e l'Olanda.\nNel 1971 accompagnano Jordan al Festival di Sanremo ne \"Lo schiaffo\".\nNello stesso anno partecipano ad uno spot pubblicitario per il lancio della Fiat 127 con la canzone \"Tweedle Dee Tweedle Dum\".\nHanno partecipato al Festival di Sanremo 1974 con \"Sole giallo\", scritta da Pino Donaggio per la musica e da Maurizio Piccoli per il testo (la canzone sul lato B, \"Italy\", \u00e8 scritta invece dai fratelli La Bionda).\nHanno continuato l'attivit\u00e0 fino agli anni ottanta."}
{"id": "1316095", "revid": "200568", "url": "https://it.wikipedia.org/wiki?curid=1316095", "title": "Gneiss", "text": "Lo gneiss o gneis (pronuncia o ), scritto anche gnais, dal tedesco \"Gneis\" (pronuncia tedesca ) \u00e8 una delle pi\u00f9 comuni rocce metamorfiche costituenti la crosta continentale. \u00c8 il risultato del metamorfismo regionale dinamotermico di rocce originarie (\"protoliti\") di composizione sialica, ovvero ricche di quarzo e feldspati e povere di silicati ferro-magnesiaci.\nSi forma a grande profondit\u00e0, per effetto delle mutate condizioni di pressione e temperatura, nelle zone di convergenza di due placche, durante la fase di subduzione e in quella successiva di collisione continentale, che danno origine alle catene montuose.\nIl termine \u00abgneiss\u00bb nacque alla fine del '700 per indicare una roccia che aveva dei minerali orientati lungo piani e che conteneva abbondanti feldspati. In seguito il termine \u00e8 stato utilizzato con significato strutturale. Per molto tempo i geologi hanno indicato con questo nome tutte le rocce metamorfiche con una particolare tessitura, detta appunto \u00abgneissica\u00bb, nella quale la foliazione metamorfica \u00e8 caratterizzata da un'alternanza di sottili letti ricchi in minerali lamellari \u2013 miche e cloriti in prevalenza \u2013 e letti molto pi\u00f9 spessi formati in prevalenza da minerali granulari sialici \u2013 quarzo con uno o pi\u00f9 feldspati.\nCaratteristiche.\nLa struttura, a seconda dei minerali che li costituiscono viene chiamata: struttura granoblastica quando il litotipo \u00e8 composto da quarzo e feldspati; struttura lepidoblastica quando \u00e8 composto da miche; viene chiamata struttura nematoblastica quando contiene anfiboli o pirosseni; viene chiamata struttura peciloblastica e porfiroblastica quando il litotipo \u00e8 composto da feldspati e minerali a grana fine. La grana del litotipo \u00e8 normalmente media, ma vi sono anche degli gneiss a grana minuta.\nOrigine e giacitura.\nAttualmente alcuni studiosi si basano sul chimismo dei litotipi per classificare gli gneiss e chiamano ortogneiss i campioni con un chimismo sialico o mesosilicico. Anticamente venivano chiamati ortogneiss i campioni derivanti da litotipi magmatici intrusivi cio\u00e8 graniti e tonaliti, mentre venivano chiamati paragneiss i campioni derivanti da rocce sedimentarie come le arenarie, non considerando che le rocce derivanti da litotipi argillosi hanno un metamorfismo pi\u00f9 elevato di quello dei granitoidi.\nUsi.\nIn edilizia viene usata in lastre ottenute a spacco naturale in vari spessori, dai 3 cm ai 10/12 cm, oppure segate nei pi\u00f9 svariati spessori; queste ultime possono essere: piano sega, fiammata, spazzolata o lucidata."}
{"id": "1316097", "revid": "547992", "url": "https://it.wikipedia.org/wiki?curid=1316097", "title": "Sancha I di Le\u00f3n", "text": "Origine.\nSancha era figlia del re di Le\u00f3n e Castiglia Alfonso V e di Elvira Men\u00e9ndez de Melanda, figlia del conte galiziano, Menendo Gonz\u00e1lez e di sua moglie, Toda Domna.\nBiografia.\nNel 1027 fu programmato il matrimonio tra Sancha ed il conte di Castiglia, Garc\u00eda S\u00e1nchez, per porre fine a dieci anni di tensioni e battaglie tra il regno del Le\u00f3n e la contea di Castiglia, dopo che suo padre, il re del Le\u00f3n, Alfonso V, aveva tentato di sottrarre alla Castiglia alcune terre tra i fiumi Cea e Pisuerga.\nNel 1029, quando il conte di Castiglia, Garc\u00eda S\u00e1nchez, si rec\u00f2 a Le\u00f3n per il matrimonio, fu ucciso all'uscita dal palazzo reale di Le\u00f3n, dove si era recato per conoscere la sua promessa sposa, l'infanta Sancha. Esecutori dell'assassinio pare fossero i figli di nobili castigliani che, da tempo, erano stati esiliati con le famiglie. Le cronache posteriori ci riferiscono che i colpevoli appartenevano alla famiglia Vela, che era stata scacciata dai propri domini da Fernan Gonzalez, ma non esistono dati storici a suffragare questa tesi.\nSuo fratello, Bermudo III, che, nel frattempo, nel 1028, era succeduto sul trono del Le\u00f3n al padre Alfonso V, riprese la guerra contro la nuova contessa di Castiglia, Munia e suo marito, il re di Navarra, Sancho III \"il Grande\" finch\u00e9, nel 1032, fu trovato un accordo matrimoniale e fu siglata la pace:\nSecondo la \"Historia Silense\" e il \"Chronicon regum Legionensium\" il matrimonio tra Sancha e Ferdinando avvenne nel 1032, ma la pace fu di breve durata e l'anno seguente la guerra era gi\u00e0 ripresa e dopo la conquista di Zamora, il suocero di Sancha, Sancho III il Grande, nel 1034, occup\u00f2 Astorga e la stessa Le\u00f3n, capitale del regno, costringendo Bermudo a rifugiarsi in Galizia.\nNel 1034, Bermudo si rappacific\u00f2 con Sancho, sposandosi, in terze nozze, con Jimena S\u00e1nchez di Navarra, figlia dello stesso Sancho III che da quell'anno si faceva chiamare \"Imperator Totus Hispaniae\".\nNel 1035, alla morte del suocero, Sancho III il Grande, Sancha divenne contessa consorte di Castiglia, in quanto il marito eredit\u00f2 la contea di Castiglia. \nNel frattempo era ripresa la guerra tra la Castiglia ed il Regno di Le\u00f3n e nel 1037, quando Bermudo III mor\u00ec nella battaglia di Tamar\u00f3n, dove le truppe di Ferdinando I ebbero la meglio, non avendo Bermudo discendenti diretti, la corona di Le\u00f3n passo a Sancha I, che era sua sorella, la quale associ\u00f2 al trono il marito Ferdinando, che divenne re consorte di Le\u00f3n.\nDa quel momento il Le\u00f3n fu governato congiuntamente alla Castiglia dal marito, Ferdinando, che il 22 giugno del 1038, fu incoronato re di Le\u00f3n e Galizia, e dato che aveva assunto il titolo di re anche per la Castiglia, si faceva chiamare \"imperator\".\nNel 1065, alla morte del marito Ferdinando, Sancha rinunci\u00f2 al trono e come da desiderio del marito divise i regni tra i tre figli maschi:\nSecondo gli \"Annales Complutenses\" Sancha mor\u00ec il 7 novembre 1067, fu tumulata a Le\u00f3n, accanto al marito, Ferdinando, nel Pantheon reale (mausoleo) della collegiata di Sant'Isidoro, e la Chiesa cattolica la venera come beata.\nDiscendenza.\nSancha a Ferdinando diede cinque figli:"}
{"id": "1316099", "revid": "768068", "url": "https://it.wikipedia.org/wiki?curid=1316099", "title": "Lingua nominativo-accusativa", "text": "Si dice nominativo-accusativa, o semplicemente accusativa, una lingua che tratta l'oggetto diretto dei verbi transitivi in maniera diversa dal soggetto dei verbi intransitivi e dall'agente dei verbi transitivi (entrambi chiamati \"soggetto\").\nSe la lingua possiede dei casi morfologici, allora l'oggetto viene marcato con un caso convenzionalmente chiamato \"accusativo\", mentre il soggetto viene marcato con un altro caso chiamato \"nominativo\". Se non esistono casi, questo compito viene affidato all'ordine delle parole (ad esempio, il soggetto cade prima del verbo e l'oggetto dopo di esso, come in italiano).\nLa forma nominativa \u00e8 generalmente la meno marcata di una parola e viene usata come lemma dai dizionari. Comunque ci\u00f2 non protegge la forma nominativa da altri cambiamenti fonetici, come nel lemma finlandese \"vete-\", che ha per\u00f2 il nominativo regolare \"vesi\".\nEsempi.\nLe lingue germaniche e quelle romanze, cos\u00ec come la maggioranza delle altre lingue del mondo, sono nominativo-accusative. L'italiano non possiede casi morfologici cos\u00ec da distinguere il nominativo dall'accusativo, ad eccezione dei pronomi, e si basa soltanto sull'ordine delle parole per differenziare il soggetto e l'oggetto. Lo stesso si applica a quasi tutte le lingue romanze e germaniche. Il tedesco invece mantiene un sistema di casi, applicato soprattutto agli articoli.\nSi consideri il tedesco:\n\"Der\" e \"den\" significano entrambi \"il\". La forma dell'articolo determinativo cambia a seconda del genere e del numero del nome a cui si accorda, ma anche a seconda del caso (nominativo, accusativo, dativo, genitivo) in cui si trova il nome.\nIl soggetto della frase, \"Mann\", \u00e8 al nominativo. \"Der\" \u00e8 l'articolo maschile nominativo singolare.\nNella seconda frase, il verbo \"sah\" (passato preterito di \"sehen\", vedere), come la maggior parte dei verbi transitivi, richiede l'accusativo per il proprio oggetto. Perci\u00f2 l'articolo viene cambiato in \"den\", per una parola maschile singolare (\"Jungen\") al caso accusativo.\nPer sottolineare come l'uso dei casi prevalga sull'ordine delle parole, si consideri un altro esempio:\nSi noti che anche se il soggetto e l'oggetto sono invertiti, il senso della frase rimane lo stesso perch\u00e9 la marcatura morfologica viene usata per distinguere nominativo e accusativo.\nLe lingue baltofinniche hanno due casi che vengono usati per marcare l'accusativo morfosintattico. L'accusativo finlandese \u00e8 sempre telico; l'oggetto subisce l'azione interamente (o, da un altro punto di vista, l'azione \u00e8 condotta fino al suo termine), mentre se l'azione \u00e8 parziale o non del tutto nota (o, da un altro punto di vista, l'azione \u00e8 incompleta) l'oggetto prende il caso partitivo. Per esempio, \"Kirjoitin artikkelin\" \"Ho scritto un articolo (completamente)\" ha la parola \"artikkeli\" all'accusativo (telico), indicando che l'articolo \u00e8 completo; e \"Kirjoitin artikkelia\" ha la parola \"artikkeli\" al partitivo, indicando che il risultato dell'azione non \u00e8 noto."}
{"id": "1316108", "revid": "13833", "url": "https://it.wikipedia.org/wiki?curid=1316108", "title": "Pago (Croazia)", "text": ""}
{"id": "1316112", "revid": "827882", "url": "https://it.wikipedia.org/wiki?curid=1316112", "title": "Sorginak", "text": "Le Sorginak sono le assistenti della dea Mari nella mitologia basca. Il nome indica anche le streghe e le sacerdotesse pagane, rendendo ancora oggi difficile ogni tentativo di capire quali siano figure leggendarie e quali no.\nLe \"sorginak\" sono confuse a volte con le lamiak (simili alle ninfe). Assieme ai Jentilak, le \"sorginak\" sarebbero le autrici dei megaliti.\nCome le streghe europee, le \"sorginak\" si riuniscono in Sabba (in basco \"akelarre\") locali. Si dice che ci\u00f2 avvenga nei venerd\u00ec notte, quando Mari e Sugaar si incontrano in caverne sacre e provocano tempeste.\nEtimologia.\nL'etimologia del nome \u00e8 ancora contesa: il suffisso \"-gin\" (\"creatore\", da \"egin\": \"fare\") \u00e8 l'unico lemma su cui tutti vanno d'accordo. Per il resto:\nIl suffisso finale \"-ak\" non ha \"misteri\", in quanto indica semplicemente il plurale dei nomi in basco.\nLeggende.\nLe \"Sorginak\" sono spesso intente a recitare formule durante i Sabba (in basco \"akelarre\")\nTra le loro formula cantante, la pi\u00f9 nota \u00e8:\nLe \"sorginak\" possono anche trasformarsi in animali, specialmente in gatti. Questi a volte sono raffigurati intenti a convincere giovani donne a partecipare ai Sabba.\nAlcuni documenti dell'Inquisizione spagnola descrivono delle presunte pratiche orribili delle \"sorginak\" come \"mangiare bambini\" o creare veleni. Ma le leggende popolari sono prive di questi riscontri, mentre menzionano il rituale di baciare il diavolo ed i genitali di animali, a seconda delle formule.\nSorginkeria.\nSorginkeria \u00e8 la definizione per riferirsi alla Stregoneria Tradizionale (autoctona) delle Province Basche peninsulari (Spagna) e continentali (Francia). La parola Sorginkeria significa \u201cL'Ufficio delle Sorginak\u201d, la parola Sorgin, che non ha distinzione di sesso e si pu\u00f2 riferire sia agli uomini sia alle donne, \u00e8 il nome con cui, maggiormente, si fanno chiamare i praticanti della Stregoneria di cultura, storia e mitologia basca. Le pratiche sciamaniche (danze estatiche e culto pirenaico dell'amanita muscaria) derivano dall'antica Stregoneria Medievale, cos\u00ec come le pratiche basate sui manoscritti dello Stregone Johanes, famoso stregone navarro del XVI secolo. L'orientamento principale di queste pratiche ha, come obbiettivo, anche il viaggio fatto nel Sabbath, in questo caso chiamato Akelarre (Prato del Caprone) per la comunione con dei e spiriti ancestrali di carattere locale e la \u201cvisione del maestro\u201d concentrata sulla divinit\u00e0 pre-romana e pirenaica Aker, mezzo uomo, mezza capra e rappresentato per l'inquisitore Pierre de Lancre con una fiamma tra le sue corna (basandosi sulle testimonianze dei prigionieri dell'inquisizione spagnola e francese). A parte questo, vi \u00e8 una grande influenza del culto agricolo basato sui miti della lotta tra gli spiriti rossi-neri (invernali) e bianchi (estivi), cos\u00ec come del mito del matrimonio cosmico tra Amalur (Madre Natura) e il Serpente Sugaar. I suoi gruppi sono generalmente diretti da una persona, uomo o donna (Azfia o Aya, rispettivamente).\nPersecuzioni.\nL'era moderna port\u00f2 nei Paesi Baschi l'Inquisizione spagnola, che intendeva \"cristianizzare\" il paese, che era ancora pagano nel XVII secolo. Fin dall'annessione della Navarra da parte della Castiglia tra il 1512 ed il 1522, erano iniziate le persecuzioni verso gli Ebrei, i Mussulmani, ma anche contro le native \"sorginak\". In un processo del 1610, a Logro\u00f1o, dodici donne furono messe al rogo come eretiche.\nGi\u00e0 l'anno prima, Pierre de Lancre aveva iniziato dei processi sommari nella parte francese dei Paesi Baschi, nella convinzioni che molte donne basche fossero streghe. Inizi\u00f2 cos\u00ec il Grande Massacro, che termin\u00f2 solo alla fine del XVIII secolo, con la completa affermazione del Cristianesimo.\nLuoghi associati alle sorginak.\nLapurdi.\nLapurdi \u00e8 stata particolarmente travagliata da processi per stregoneria su ampia scala per tutto il 1609. Processi istituiti soprattutto da Pierre de Lancre, convinto che fosse una regione popolata interamente da streghe.\nNafarroa.\nDiverse zone della Navarra sono state interessate alle \"epurazioni\" dell'Inquisizione nel 1610, ma la zona pi\u00f9 \"colpita\" \u00e8 quella di Zurgarramurdi."}
{"id": "1316115", "revid": "212348", "url": "https://it.wikipedia.org/wiki?curid=1316115", "title": "Nuoto ai Giochi della XXVIII Olimpiade - Staffetta 4x100 metri stile libero maschile", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 2 batterie di qualificazione. Le prime 8 squadre si sono qualificate per la finale.\n2\u00aa batteria.\nDSQ : Eric la Fleur, Stefan Nystrand, Mattias Ohlin, Lars Fr\u00f6lander"}
{"id": "1316121", "revid": "729019", "url": "https://it.wikipedia.org/wiki?curid=1316121", "title": "W. Averell Harriman", "text": "Figlio di E. H. Harriman, proprietario della Union Pacific Railroad, una delle principali compagnie ferroviarie del mondo tra la fine del XIX e l'inizio del XX secolo, alla morte del padre eredit\u00f2 una delle pi\u00f9 cospicue fortune dell'epoca. Dopo gli studi a Yale Harriman segu\u00ec la carriera paterna negli affari, divenendo presidente della Union Pacific e amministratore delegato della Illinois Central Railroad. Realizz\u00f2 la pi\u00f9 imponente flotta commerciale civile degli Stati Uniti durante la Prima guerra mondiale, creando la Merchant Shipbuilding Corporation per dedicarsi successivamente alla finanza. Nel 1925 visit\u00f2 l'Unione Sovietica e negozi\u00f2 con Lev Trockij l'acquisizione di miniere di manganese nel Caucaso. Fond\u00f2 poi nel 1931, insieme al fratello Roland, la Brown Brothers Harriman, tuttora la pi\u00f9 antica banca d'affari di Wall Street tra quelle ancora in attivit\u00e0.\nQuando il suo amico d'infanzia, Franklin Delano Roosevelt, divenne Presidente degli Stati Uniti nel 1933, Harriman si avvicin\u00f2 al Partito democratico e fu uno dei pochi uomini d'affari che appoggiarono il New Deal. Fu presidente della National Recovery Administration dal 1934 al 1935 e la sua influenza fu decisiva per la nomina di Harry Hopkins a Segretario per il Commercio nel 1938.\nAllo scoppio della Seconda guerra mondiale Harriman divenne l'inviato personale di Roosevelt presso Winston Churchill e Iosif Stalin, allo scopo di stabilire un legame diretto con i capi dei Paesi nemici della Germania nazista. In questa veste Harriman fu il negoziatore della legge Affitti e Prestiti, che sostenne con materiali e armamenti la Gran Bretagna e la Russia nei momenti pi\u00f9 difficili del conflitto. Harriman fu uomo di fiducia e stretto confidente sia di Churchill che di Roosevelt, ma venne apprezzato anche da Stalin divenendo una figura chiave della diplomazia alleata durante l'intero conflitto. Questo ruolo fu riconfermato con la sua nomina ad ambasciatore in Unione Sovietica, incarico che ricopr\u00ec dal 1943 al 1946. Durante l'incarico Harriman assunse il delicato compito di mantenere le relazioni diplomatiche della Grande Alleanza, guadagnandosi la fiducia dei sovietici e riuscendo a impedire l'annessione dell'isola giapponese di Hokkaid\u014d da parte dell'Urss. Partecip\u00f2 come consigliere diplomatico a tutte le principali conferenze interalleate della guerra, a Casablanca, Teheran, Jalta e Potsdam.\nNoto nei circoli diplomatici come \"il Coccodrillo\", per il suo stile sornione, ma duro nei negoziati, Harriman divenne dopo la conclusione della guerra mondiale uno degli \"Wise men\" (\"i saggi\"), gli architetti dell'ordine mondiale post-bellico. Brevemente ambasciatore a Londra nel 1946, fu ispiratore del famoso telegramma redatto da George F. Kennan, da lui chiamato a collaborare all'ambasciata di Mosca e in seguito suo successore, che defin\u00ec la Dottrina Truman di contenimento dell'Unione Sovietica, pilastro della Guerra fredda. In qualit\u00e0 di Segretario al Commercio nel gabinetto Truman (1946-1948) e, in seguito, direttore dell'European Recovery Program (1948-1950), Harriman fu, insieme al suo caro amico, il Segretario di Stato Dean Acheson, uno dei principali artefici del Piano Marshall e tra i padri fondatori del Patto Atlantico.\nSostenuto da Truman, Harriman si candid\u00f2 alle primarie per le elezioni presidenziali del 1952, ma fu sconfitto da Adlai Stevenson II. Fu eletto governatore di New York nel 1954 e in questa veste promosse politiche riformiste, di contrasto alla povert\u00e0 e difesa dei diritti civili, che saranno poi riprese da Lyndon B. Johnson negli anni '60. Sconfitto alle elezioni del 1958, Harriman rimase uno dei maggiorenti del Partito democratico e figura diplomatica di fama mondiale. Schieratosi al fianco di John Fitzgerald Kennedy, sostenne finanziariamente e con la sua influenza la sua campagna elettorale. Harriman divenne cos\u00ec una figura chiave della nuova amministrazione democratica: ricopr\u00ec a varie riprese la carica di ambasciatore itinerante (\"Ambassador at-large\") e Sottosegretario di Stato nelle amministrazioni Kennedy e Johnson. In questa veste fu tra coloro che definirono il programma della \"Nuova Frontiera\": convinse Kennedy a sostenere in Italia il governo di centro-sinistra, negozi\u00f2 con successo il Trattato sulla messa al bando parziale degli esperimenti nucleari con l'Unione sovietica, favor\u00ec il disimpegno americano nel Sud-est asiatico e fu il principale artefice dell'accordo di neutralizzazione che pose fine alla guerra civile in Laos. Incaricato dal presidente Johnson di trovare una soluzione negoziata alla guerra del Vietnam, guid\u00f2 la delegazione che apr\u00ec i colloqui di pace di Parigi nel 1968.\nNel corso degli anni '70, Harriman rimase sulla scena, anche se a causa dell'et\u00e0 i suoi impegni diminuirono. Durante le presidenze di Gerald Ford e Jimmy Carter guid\u00f2 diverse delegazioni diplomatiche in Unione Sovietica e sostenne la ratifica del trattato SALT II. Il suo ultimo viaggio ufficiale nell'Urss ebbe luogo nel 1983, quando incontr\u00f2 Jurij Vladimirovi\u010d Andropov per conto di Ronald Reagan. Mor\u00ec infine nella sua casa di Georgetown nel 1986, all'et\u00e0 di 94 anni.\nFu membro del Club di Roma e Presidente del Council on Foreign Relations.\nBiografia.\nFamiglia e origini.\nLa famiglia Harriman aveva origini inglesi. Il primo antenato, William Harriman, simpatizzante della Rivoluzione Americana, era emigrato nei neonati Stati Uniti nel 1797, arricchendosi con il commercio. Dei due nipoti di questi uno, chiamato Oliver, intraprese una carriera negli affari e divenne direttore della Bank of America mentre l'altro, chiamato Orlando, dopo aver completato brillantemente gli studi alla Columbia University divenne un pastore della Chiesa Episcopale. Fu il figlio di questi, Edward Henry Harriman, nato nel 1848, che accumul\u00f2 una delle pi\u00f9 vaste fortune del Paese.\nNonostante fosse uno studente brillante, Edward lasci\u00f2 la scuola a 14 anni per dedicarsi agli affari. Si impieg\u00f2 come operaio in una fonderia, poi come portalettere a Wall Street; qui, grazie ad un prestito delle zio Oliver, acquist\u00f2 a soli ventuno anni una licenza di broker, aumentando rapidamente la propria ricchezza investendo nelle attivit\u00e0 dei grandi magnati come August Belmont, Cornelius Vanderbilt e Jay Gould. Entr\u00f2 cos\u00ec nel business delle ferrovie, che dopo la guerra civile raggiunse negli Stati Uniti il massimo dell'espansione.\nDotato di grande acume e abilit\u00e0 negli affari, ma anche di spregiudicatezza, Harriman fu uno dei \"robber baron\", i grandi magnati dell'America della Gilded Age. Acquistava compagnie in fallimento e riusciva a trasformarle in attivit\u00e0 floride e in continua espansione, grazie anche al legame d'amicizia con Jacob Schiff, il potente amministratore delegato della banca Kuhn Loeb &amp; Co., che lo assistette finanziariamente nei suoi scontri titanici con il suo rivale, il magnate James J. Hill sostenuto da J.P. Morgan.\nAlla sua morte nel 1909, Edward Henry Harriman aveva costruito migliaia di chilometri di ferrovia in America, in Giappone e in Cina, e deteneva un sostanziale monopolio del traffico ferroviario negli Stati Uniti, controllando oltre alla Union Pacific Railroad anche la Southern Pacific, dopo averla sottratta ad un tentativo di scalata ostile da parte James Hill, in uno delle pi\u00f9 accanite battaglie finanziarie della storia di Wall Street. Il \"trust\" venne poi smantellato per iniziativa del Presidente Theodore Roosevelt, dopo che Harriman aveva rifiutato a Roosevelt un finanziamento per la sua campagna elettorale.\nNel 1880 aveva sposato Mary Wiliamson Averell, figlia di William J. Averell di Ogdensburg (New York), banchiere e proprietario della \"Ogdensburg and Lake Champlain Railroad\", che introdusse il genero nel business delle ferrovie. Anche la famiglia Averell discendeva da primi coloni inglesi stabilitisi in Nordamerica e tra gli antenati si contava anche Sarah Averill Wildes, una delle donne impiccate per stregoneria a Salem nel 1692. La coppia ebbe cinque figli, tre femmine (Mary, Cornelia e Carol) e due maschi (William Averell, nato nel 1891 ed Edward Roland, nato nel 1895). Sin dall'infanzia entrambi furono noti semplicemente come Averell e Roland.\nUna cugina di Edward, Anne Harriman, figlia dello zio Oliver, spos\u00f2 nel 1903 in terze nozze William Kissam Vanderbilt, gi\u00e0 padre di Consuelo Vanderbilt, moglie di Charles Spencer-Churchill, IX duca di Marlborough, a sua volta primo cugino di Winston Churchill.\nBrown Brothers Harriman.\n, e Willian Averell Harriman \u00e8 il direttore. La compagnia acquisisce la linea Amburgo-America e cambia nome in American Ship &amp; Commerce Corp. Nel Consiglio di Amministrazione siede Samuel F. Pryor, a capo di Remington Arms e fondatore della Union Banking Corporation. Il 7 marzo 1933, Prescott Bush nomina Max Warburg alla guida della societ\u00e0.\nCariche pubbliche e diplomatiche.\nPartecip\u00f2 a fianco del presidente Roosevelt alla conferenza dei Tre Grandi tenutasi a Teheran tra fine novembre ed inizio dicembre 1943 e alla conferenza di Jalta del febbraio 1945. Come ambasciatore a Mosca (1943-1946) svolse un ruolo cruciale per consolidare i rapporti di alleanza con l'Unione Sovietica durante la seconda guerra mondiale. Successivamente fu ambasciatore a Londra, e fu Segretario del Commercio Estero dal '46 al '48; gli incarichi sono stati posti in relazione causale con la precedente azione al fianco di Winston Churchill in occasione del viaggio nella capitale sovietica nell'agosto 1942, allo scopo di far pazientare Stalin.\nIn seguito fu incaricato della elaborazione ed applicazione del piano Marshall.\nDal 1955 al 1959 Harriman \u00e8 stato governatore dello stato di New York.\nFu poi ambasciatore itinerante del presidente John Fitzgerald Kennedy (1961) e poi al dipartimento di stato per l'estremo Oriente (1961-1965).\nFece parte del gruppo di \"uomini della Nuova Frontiera\", ribattezzati \"personaggi della Casa Bianca\", (\"White House characters\") o \"teste d'uovo\", che affiancarono il presidente Kennedy con l'incarico di controllare la politica estera americana nel periodo della Guerra fredda. In questo ruolo riusc\u00ec a raggiungere nel 1962 un accordo di neutralizzazione per il Laos per evitare momentaneamente un intervento diretto delle forze da combattimento americane in Indocina, e partecip\u00f2 nel 1963, come capo delegazione, ai colloqui con Kruscev ed i delegati russi per il trattato per la messa al bando degli esperimenti nucleari nell'atmosfera e in superficie, giungendo al successo con la firma di esso da parte delle due delegazioni (successivamente ratificato dal senato Usa).\nFu nuovamente nominato ambasciatore del presidente Lyndon Johnson (1965-1968).\nNel 1968-1969 Harriman ha diretto la delegazione statunitense ai colloqui di Parigi per la pace in Vietnam."}
{"id": "1316125", "revid": "15756", "url": "https://it.wikipedia.org/wiki?curid=1316125", "title": "Naser Ori\u0107", "text": "\u00c8 un ex ufficiale militare bosniaco, che comand\u00f2 le forze dell'Armata della Repubblica di Bosnia ed Erzegovina nell'enclave di Srebrenica, nella Bosnia orientale, durante il conflitto in Bosnia ed Erzegovina tra il 1992 e il 1995.\nBiografia.\nInizi in polizia.\nPrima dello scoppio della Guerra in Bosnia Ori\u0107 era un poliziotto e guardia del corpo del presidente serbo Slobodan Milo\u0161evi\u0107. Nel 1990 venne inviato in Kosovo come membro di una speciale unit\u00e0 della polizia del Ministero dell'Interno serbo.\nSuccessivamente, verso la fine del 1991 Ori\u0107 venne assegnato alla citt\u00e0 di Srebrenica e divenne il capo della polizia a Poto\u010dari l'8 aprile 1992.\nIl 17 aprile 1992 divenne il capo della Difesa Territoriale (TO), sempre a Poto\u010dari.\nPoco tempo dopo la TO della municipalit\u00e0 di Srebrenica fu sotto il suo comando, da quando divenne comandante in capo dello Staff della To il 20 maggio 1992.\nDurante la guerra.\nNel novembre 1992 le forze armate unite per la regione di Srebrenica furono affidate al suo comando e il 1\u00ba gennaio 1994 le unit\u00e0 che rispondevano a Ori\u0107 presero il nome di 8\u00ba gruppo operazioni del quartier generale di Srebrenica della ABiH.\nLe truppe al comando di Naser Ori\u0107 sono accusate di aver incarcerato molti serbi vicino al municipio di Srebrenica, secondo i testimoni le persone detenute avrebbero subito abusi fisici e psicologici, mentre durante la guerra con le milizie serbo-bosniache le truppe avrebbero bruciato diversi villaggi abitati da serbi uccidendone gli abitanti dopo averli torturati in numero fra le mille e le tremila unit\u00e0.\nOri\u0107 aveva il compito di difendere la citt\u00e0 dall'esercito serbo comandato da Ratko Mladi\u0107, i combattimenti fra i due schieramenti proseguirono anche quando Srebrenica fu dichiarata zona sicura dalle Nazioni Unite.\nNel maggio del 1995 Ori\u0107 torn\u00f2 a Sarajevo, lasciando Srebrenica in mano a soldati olandesi.\nIl Processo.\nAccuse.\nAlla fine del conflitto Ori\u0107 \u00e8 stato incriminato dal Tribunale penale internazionale per l'ex-Jugoslavia per i seguenti motivi:\nCrimini commessi individualmente\nCrimini commessi come comandante\nSvolgimento del processo.\nNaser Ori\u0107 venne arrestato il 10 aprile 2003 e trasferito all'Aia il giorno dopo.\nNel 2006, venne condannato a 2 anni per non aver impedito, in qualit\u00e0 di comandante, l'uccisione di 5 civili serbo-bosniaci e la tortura di 11 prigionieri tra la fine del 1992 e l'inizio del 1993. \u00c8 stato invece prosciolto da ogni altra accusa come crimini contro l'umanit\u00e0 o l'aver distrutto infrastrutture civili oltre le reali esigenze belliche.\nComunque, avendo gi\u00e0 passato 3 anni nella prigione dell'Aia, alla fine del processo venne rilasciato.\nSuccessivamente nel 2008, su richiesta del capo procuratore un Carla del Ponte che riteneva la sanzione troppo leggera, si svolse il processo d'appello che si concluse con la totale assoluzione da tutte le accuse."}
{"id": "1316126", "revid": "767487", "url": "https://it.wikipedia.org/wiki?curid=1316126", "title": "Aule turbolente", "text": "Aule turbolente (\"School Daze\") \u00e8 un film del 1988, diretto da Spike Lee. \u00c8 stato il primo musical prodotto e diretto da un regista afroamericano.\nTrama.\nUna serie di fotografie mostrano il glorioso passato del Mission college, un campus universitario per afroamericani situato nel sud degli Stati Uniti.\nIl giovane studente Slice Vaughn \"Dap\" Dunlap \u00e8 impegnato politicamente contro l'apartheid in Sudafrica. Inoltre \u00e8 il leader dei Da Fellas, un gruppo di idealisti che lotta contro le confraternite e i finanziamenti del college in Sudafrica.\nJulian \"Grande Fratello Almighty\" Eaves ha la pelle pi\u00f9 chiara di Slice, ed \u00e8 il leader dei Gamma Phi Gamma, la confraternita pi\u00f9 importante del college. I Gamma Phi Gamma sono convinti che tra loro e i bianchi non ci siano molte differenze, e inseguono il sogno americano: diventare ricchi e famosi.\nDurante la festa per il ritorno al college degli ex allievi si svolge il rito di iniziazione per le matricole delle confraternite, i Gammites, detti anche Wannabe, (aspiranti Gamma) e i Jigaboons (loro rivali). Sono presenti anche le reginette delle confraternite. Jane Toussaint \u00e8 la regina dei Jigaboons, ed \u00e8 anche la fidanzata di Julian. Rachel Meadows \u00e8 la regina dei Gamma Rayes ed \u00e8 anche la donna di Slice.\nIniziano canti e balli, che si trasformano presto in un duello tra le due confraternite. Questo preoccupa molto il preside McPherson, che riceve inoltre forti pressioni da parte del direttore amministrativo Cedar Cloud, affinch\u00e9 Slice e i suoi finiscano le loro proteste quotidiane.\nLe cose si complicano quando Rachel comunica a Slice l'intenzione di entrare in una confraternita. Inoltre anche Mezza Pinta, il cugino di Slice, decide di diventare un Gamma. Per tutto il tempo dell'iniziazione, Mezza Pinta viene chiamato Numero Uno e porta sulla fronte un'enorme G, inoltre affronta una serie di umiliazioni come mangiare cibo per cani, non parlare con il cugino e lavarsi le mani nel WC. Inoltre \u00e8 costretto a perdere la verginit\u00e0 con Jane, convinta da Julian che crede che essa rifiuter\u00e0, e che quindi Mezza Pinta fallir\u00e0 la prova decisiva. Ma Jane, tra le lacrime, accetta di stare con Mezza Pinta per dimostrare il suo amore verso Julian, che quando viene a sapere della cosa la lascia.\nMezza Pinta, euforico per la sua entrata nei Gamma, racconta tutto a Slice. Questi \u00e8 profondamente disgustato. Si arrampica all'alba sul tetto del college urla disperatamente: \"\u00abWake Up! Wake Up!\u00bb\" (Svegliatevi!). Tutti gli studenti si svegliano e stanno a sentirlo in silenzio. Si avvicina anche Julian e i due dicono alla macchina da presa: \"\u00abPer favore, svegliatevi\u00bb\".\nScene eliminate.\nAlla prima proiezione del film per la Columbia Pictures era presente una sequenza in cui le Gamma Rayes cantavano \"Don't Let Nobody Turn You Around\", una canzone del movimento per i diritti civili. Quando part\u00ec la canzone il pubblico presente inizi\u00f2 a lamentarsi. Spike Lee decise cos\u00ec di eliminare la scena.\nProduzione.\nIl budget del film fu di 6.500.000 $.\nIl progetto del film era presente nelle intenzioni di Spike Lee gi\u00e0 alla fine degli anni settanta, durante l'ultimo anno al Morehouse College. L\u00ec scrisse una sceneggiatura intitolata \"Homecoming\", che sviluppava le tematiche gi\u00e0 presenti nel suo primo cortometraggio \"\", ed era ispirata ai quattro anni passati da Lee al college. Il progetto fu abbandonato a causa delle difficolt\u00e0 finanziarie. Un progetto simile, cos\u00ec complesso e costoso, per un regista alle prime armi poteva essere deleterio. Lee si convinse quindi ad accantonarlo, per dedicarsi a \"Lola Darling\". Dopo il grande successo di quest'ultimo, Lee si convinse a riprendere in mano la sceneggiatura. Scrisse cos\u00ec una nuova versione, che per\u00f2 ancora non conteneva la forma definitiva. \"\u00abNon sono partito con il proposito di fare un musical. In effetti il soggetto del film mi ha obbligato a fare questa scelta\u00bb\". dichiar\u00f2 il regista.\nDecisa la forma del film, Lee chiese a suo padre Bill di poter utilizzare le musiche di \"Colored College\", un'opera composta negli anni settanta. Il padre accett\u00f2, cos\u00ec inizi\u00f2 la genesi del film.\nLee chiam\u00f2 Giancarlo Esposito, e gli parl\u00f2 del progetto. L'attore chiese i nomi degli altri attori e Lee gli rispose che gli interpreti sarebbero stati Vanessa Williams, e Larry Fishburne. Esposito accett\u00f2, quindi Spike Lee si rec\u00f2 alla Morehouse e film\u00f2 un incontro di football americano, sperando di poterla inserire nel film. Inoltre gir\u00f2 altro materiale, ma passarono sei mesi prima di poter iniziare le riprese vere e proprie del film, che fu rititolato \"School Daze\".\nNel gennaio 1987 l'avvocato di Spike Lee lo chiam\u00f2 per comunicargli che la Island Pictures, che aveva distribuito \"Lola Darling\", non aveva la somma concordata per distribuire il nuovo film, che fu cos\u00ec proposto alla Columbia, che accett\u00f2.\nQuando gi\u00e0 si stava preparando l'inizio delle riprese gli amministratori della Morehouse vollero leggere il copione, ma Lee si rifiut\u00f2. Per questo motivo i dirigenti non concessero l'autorizzazione alle riprese sul campus. La proibizione comprendeva anche le scene girate da Lee mesi prima. Spike Lee dichiar\u00f2: \"\u00abMi criticarono per non aver lavato i panni sporchi in famiglia, oppure dissero che mi ero inventato tutto. Ma non possiamo negare che esistano tensioni razziali all'interno della comunit\u00e0 afroamericana\u00bb\".\nSceneggiatura.\nIn origine la sceneggiatura narrava di un piccolo college per afroamericani in lotta per non essere assorbito dalle altre universit\u00e0 a maggioranza bianca. Lee modific\u00f2 il copione, fino a far diventare il film uno sguardo sui diversi schieramenti circa gli investimenti dell'universit\u00e0 nel Sudafrica oppresso dall'apartheid. Inoltre Lee inser\u00ec uno sguardo molto critico verso le tensioni presenti nella comunit\u00e0 afroamericana, tra chi ha la pelle pi\u00f9 scura e chi pi\u00f9 chiara. \"\u00abNoi abbiamo semplicemente usato un college storicamente nero come microcosmo dell'America nera, sperando di evidenziare quelle cosiddette differenze che io trovo meschine. Differenze che dipendono dalla classe sociale, dalle sfumature della pelle, dal tipo di capelli\u00bb\".\nCast.\nAi provini si presentarono molti attori e attrici, compresi Ving Rhames e Eriq La Salle, in seguito divenuti famosi grazie a film come \"Pulp Fiction\" e a serie televisive come \"E.R. - Medici in prima linea\". Lee voleva attori versatili, capaci di cantare, recitare e ballare, e che dimostrassero l'et\u00e0 di uno studente del college. Tra chi non ebbe la parte ci fu anche Tracy Camilla Johns, la protagonista di \"Lola Darling\", poich\u00e9 era debole nel canto e nella danza.\nSpike Lee aveva gi\u00e0 in mente i protagonisti del film. Erano gli attori precedentemente scritturati per \"The Messenger\", film mai iniziato risalente al 1984. Cos\u00ec Laurence Fishburne accett\u00f2 subito il ruolo di Slice, mentre Giancarlo Esposito, afroamericano dalla pelle chiara figlio di un italiano, fu scelto per interpretare il rivale Julian. Ci fu anche chi rinunci\u00f2, come Vanessa Williams, che doveva interpretare il ruolo di Jane. Per la parte fu scelta quindi la diciassettenne Tisha Campbell, che a detta della responsabile del casting Robi Reed \"\u00abci aveva letteralmente strabiliati\u00bb\". Al termine delle riprese del film, la madre della Campbell, che era anche la sua manager, la convinse a querelare Spike Lee, perch\u00e9 le quattro attrici avevano firmato un contratto identico, riguardo al compenso, quando era chiaro che la Campbell era la protagonista. La causa si concluse con un patteggiamento che frutt\u00f2 all'attrice 25.000 dollari.\nSpike Lee scrittur\u00f2 anche alcuni attori che aveva apprezzato a teatro, come Samuel L. Jackson e Bill Nunn, che in seguito diverranno volti ricorrenti nei film del regista. Il fatto che Lee stesse girando un musical con attori afroamericani port\u00f2 alcuni di essi a far di tutto pur di parteciparvi. Roger Guenveur Smith rinunci\u00f2 cos\u00ec a una vacanza alle Barbados, per presentarsi a Los Angeles. Fu scelto grazie ad una barzelletta spinta, che gli fece guadagnare il ruolo di uno dei ragazzi che aspirano ad entrare nella confraternita.\nOltre a dare una possibilit\u00e0 ad attori giovani, Lee chiam\u00f2 anche Ossie Davis, artefice della serie televisiva di grande successo, \"Ossie &amp; Ruby\". Pur di partecipare al film, Davis accett\u00f2 una riduzione del suo compenso.\nRiprese.\nIl giorno precedente l'inizio delle riprese, Spike Lee invit\u00f2 sul set il reverendo Jesse Jackson, allora candidato alle presidenziali, per benedire la produzione. In quell'occasione Jackson chiese al regista di girare uno spot pubblicitario per la sua campagna elettorale e, una volta terminate le riprese, Lee lo fece. Lo spot si intitola \"Jesse Jackson Drugs - New York State Primary\".\nUna volta iniziate le riprese, Lee fece debuttare Barry Alexander Brown come montatore. Brown aveva gi\u00e0 lavorato con Spike Lee in \"Lola Darling\", dove era stato accreditato come tecnico del suono ma in realt\u00e0 aveva dato una mano al montaggio.\nQuando Spike Lee studiava alla Morehouse aveva preparato e girato in Super 8 un balletto di quattro minuti, sulle note di \"At the End of the Rainbow\". Da allora aveva sognato di dirigere un musical. \"Aule turbolente\" fu l'occasione giusta, e quella di \"Straight and Nappy\" \u00e8 considerata la sequenza pi\u00f9 elaborata del film.\nGi\u00e0 dal primo giorno di riprese Spike Lee adott\u00f2 una precisa strategia per tenere sotto controllo tutti gli attori, e per essere sicuro che essi entrino al meglio nella loro parte: divise cos\u00ec gli attori a seconda della confraternita di cui avrebbero fatto parte. Inoltre, per essere sicuro di creare una vera rivalit\u00e0 tra i gruppi, fece sistemare gli attori di carnagione pi\u00f9 scura in un albergo malfamato e quelli di carnagione pi\u00f9 chiara in un albergo di lusso. Ma Fishburne e Esposito rifiutarono di attenersi alla direttiva e molti attori si offesero per il comportamento del regista. Spike Lee sostenne: \"\u00abGli attori erano molto giovani e non volevo si creassero alleanze troppo strette. Se fossero nate delle amicizie autentiche quel sentimento si sarebbe avvertito anche nel film\u00bb\".\nPoco prima dell'uscita del film la Columbia cambi\u00f2 presidente. Il nuovo arrivato propose a Lee di procrastinare la data di uscita, per evitare sovrapposizioni con \"Action Jackson\", un film d'azione. Spike Lee reag\u00ec molto male, poich\u00e9 lo infastidiva l'insinuazione che il pubblico afroamericano non sapesse cogliere le differenze tra due film cos\u00ec diversi.\nIl regista nulla pot\u00e9 fare per quanto riguarda la durata del film. La sua intenzione era di farlo durare 145 minuti, ma dovette scendere a 121 minuti.\nAccoglienza.\nAlla fine Spike Lee ebbe la meglio, e il film usc\u00ec nella data da lui scelta, il 14 febbraio 1988 ad Atlanta. Dopo alcune critiche negative, il film fu distribuito solo negli Stati Uniti, con scarsi investimenti promozionali. In Europa usc\u00ec direttamente in videocassetta.\nIl film incass\u00f2 complessivamente 14.545.844 $, riuscendo ad essere il film dal miglior incasso per quanto riguarda la Columbia nel 1988.\nLe reazioni del pubblico statunitense furono differenti, a seconda della maggioranza bianca o nera.\nCritiche.\nIl film non fu accolto bene dalla critica. Alex Patterson scrisse: \"\u00abQuasi un dramma politico, quasi una commedia, quasi un musical, un film che non riesce a decidere cosa vuole essere\u00bb\". Il critico del \"Washington Post\" lo defin\u00ec \"\u00abun film arrogante, serioso e sessista\u00bb\".\nIn Italia il film fu pi\u00f9 apprezzato. La rivista \"Segnocinema\" scrisse: \"\u00abUn film difficile per la sua assoluta non disponibilit\u00e0 a sfruttare gli stereotipi del mondo nero. Spike Lee conosce molto bene il suo popolo e quindi si pu\u00f2 permettere il lusso di fotografarlo anche, per non dire soprattutto, nei suoi momenti peggiori\u00bb\". Per Furia Berti \"\u00ab\"Aule turbolente\" \u00e8 un film che scardina tutti gli schemi mentali sul razzismo e sugli afroamericani. Ha il coraggio di mostrare che i neri non sono un'unica massa indistinta e sorridente, ma sono divisi in classi sociali esattamente come i bianchi\u00bb\".\nColonna sonora.\nLa colonna sonora del film contiene i seguenti brani:"}
{"id": "1316127", "revid": "124933422", "url": "https://it.wikipedia.org/wiki?curid=1316127", "title": "Sam Harris", "text": "Nei suoi scritti, e nel suo podcast dal titolo \"Making Sense,\" Harris affronta una vasta gamma di tematiche, in particolare religione, ateismo, etica, filosofia della mente, meditazione, psichedelici, politica e terrorismo. \n\u00c8 l'autore del libro \"La fine della fede\" (2004), che ha vinto nel 2005 il PEN/Martha Albrand Award. Ha scritto anche \"Lettera a una nazione cristiana\" (2008), una sorta di risposta alle critiche mosse al suo primo libro. Altre saggi tradotti in italiano sono \"Il Paesaggio Morale\" e , scritto con Maajid Nawaz. \n\u00c8 considerato uno dei principali esponenti del nuovo ateismo, insieme a Hitchens, Dawkins e Dennett.\nBiografia.\nDopo accese critiche riguardo agli attacchi alle credenze religiose, Harris \u00e8 molto cauto nel rivelare particolari sulla sua vita privata. Ha dichiarato di essere stato cresciuto da un padre quacchero e da una madre ebrea e di essersi rifiutato di diventare Bar mitzvah. Durante lo show \"Real Time\" del comico Bill Maher, Sam Harris ha per\u00f2 dichiarato di essere stato cresciuto in una famiglia in cui la religione non veniva semplicemente presa in considerazione. Ha frequentato la Stanford University ma dopo aver iniziato a fare uso di MDMA (comunemente chiamata \"ecstasy\") e LSD ha abbandonato l'universit\u00e0 per dedicarsi allo studio di Buddhismo e meditazione, e ha letto centinaia di libri sulle religioni. Dopo undici anni \u00e8 tornato a Stanford per completare gli studi in filosofia. Attualmente ha anche il dottorato in neuroscienze dalla UCLA. Ha utilizzato la risonanza magnetica funzionale per condurre delle ricerche sulle origini neurologiche della credenza, dello scetticismo e dell'incertezza.\nConcezione del mondo.\nSam Harris parla chiaramente e apertamente dei pericoli nella societ\u00e0 creati dalle credenze religiose. Sottolinea in maniera particolare il problema dell'Islam con un occhio di riguardo al tema del terrorismo internazionale; ma denuncia fermamente tutte le religioni come pericolose, e come ostacolo per l'avvicinamento a ci\u00f2 che lui considera altamente istruttivo, ossia la spiritualit\u00e0 e l'etica. Harris racconta di aver scritto \"The End of Faith\" \u2014 libro di cui Richard Dawkins, professore alla Oxford University, ateo come Sam Harris, dice che dovrebbe \"sostituire la Bibbia in tutti gli Hotel\" \u2014 il 12 settembre 2001, il giorno dopo gli attentati alle Torri Gemelle.\nDibattito sull'intolleranza.\nHarris ammette di difendere una forma di intolleranza, ma distinguendola dalle persecuzioni religiose; ha promosso un \"dibattito sull'intolleranza\", in cui le convinzioni personali sono supportate dall'evidenza e dove l'onest\u00e0 intellettuale \u00e8 richiesta cos\u00ec come le convinzioni o le miscredenze religiose. Harris sottolinea l'esigenza di raccogliere le nozioni popolari, le quali ostacolano le aperte critiche alle religioni, alle credenze e cerimonie. Secondo Harris queste sono regole essenziali, che sostengono il progresso in ogni campo della conoscenza. Per esempio, spiega come pochi chiederebbero \"rispetto\" per punti di vista in fisica o storia; invece pretendiamo l'evidenza, i riscontri, e chi fa il contrario \u00e8 emarginato in queste materie. Perci\u00f2, Harris spiega come la deferenza riservata alle ideologie religiose porta ad uno standard diverso rispetto a quelli applicati agli altri campi della conoscenza; e questo dopo i fatti dell'11 settembre \u00e8 diventato un grande rischio.\nLa religione in America.\nHarris concentra la sua attenzione nelle questioni religiose degli Stati Uniti. Egli analizza varie statistiche, come il numero di americani che credono che Cristo torner\u00e0 entro i prossimi 50 anni, o come quelle secondo cui il creazionismo dovrebbe essere insegnato a scuola, o quelle che sostengono che Dio abbia letteralmente promesso la terra di Israele agli ebrei. A suo dire queste opinioni non sono un caso isolato e le descrive come incompatibili con la pianificazione di un futuro sostenibile per questo pianeta. Sottolinea come secondo la profezia biblica, un generale Armageddon, ossia la lotta finale tra il bene e il male, sar\u00e0 avvenimento necessario prima della Seconda venuta, ossia il ritorno glorioso di Ges\u00f9 alla fine dei tempi. Harris spiega come un numero significativo di americani considererebbe una Guerra nucleare nel Medio Oriente come un presagio della fine dei tempi. Il filosofo evidenzia inoltre come alcune delle persone che fanno proprie queste teorie eleggono o sono state elette Presidenti degli Stati Uniti e Membri del Congresso, rendendo poco probabile l'elezione di persone che discordano con queste idee. Per quanto riguarda il fatto che l'ex Presidente George W. Bush pubblicamente invocava Dio nei suoi discorsi riguardo agli affari interni o internazionali, Harris ci invita a pensare come reagiremmo se invece il Presidente invocasse Zeus o Apollo.\nIslam.\nHarris sostiene che il tab\u00f9 delle critiche alle religioni protegga quella che lui ritiene la pi\u00f9 grande minaccia alla civilizzazione, vale a dire il mondo Musulmano. Egli critica la generale risposta dell'Occidente alle atrocit\u00e0 del terrorismo, come la risposta ai fatti dell'11 settembre: difatti il mondo occidentale ritiene l'Islam \"religione pacifica\", ma contemporaneamente dichiara \"Guerra al terrorismo\". Harris ritiene la prima affermazione dichiaratamente falsa e la seconda senza senso. Dunque, dice, dovremmo chiaramente ammettere che la civilizzazione dell'Occidente \u00e8 incompatibile con l'Islam che, secondo lui, predica una dottrina politica e religiosa, non un messaggio di pace: il Corano e le \"\u1e24ad\u012bth\" riportano chiare incitazioni all'omicidio degli infedeli, azioni che secondo i testi sono ricompensate con il Paradiso islamico. Specificamente questa metafisica del martirio, o \"jih\u0101d\", \u00e8 posta come la fonte maggiore di pericolo. Alcuni sostengono che queste nozioni riguardino le correnti \"estremiste\" dell'Islamismo, ma secondo Harris questa posizione non \u00e8 plausibile alla luce degli episodi di violenza in tutto il mondo, esplosi per esempio nel 2006, come conseguenza della pubblicazione delle caricature di Maometto sul Jyllands-Posten. Harris sostiene che i musulmani debbano prepararsi all'utilizzo dell'ethnic profiling come strumento nella lotta al terrorismo, se pu\u00f2 essere dimostrato che esiste un correlazioni statistica tra l'appartenenza all'Islam e la propensione al comportamento terrorista.\nModerazione.\nSebbene Harris accetti il fatto che sostituire l'estremismo religioso con la moderazione sarebbe un passo avanti, ha riservato delle critiche accese agli stessi religiosi moderati. Il primo problema, secondo Harris, \u00e8 che la moderazione religiosa pu\u00f2 nascondere il fondamentalismo: sotto la bandiera della moderazione il rispetto e la tolleranza sono sacri, perci\u00f2 si ostacolano gli attacchi allo stesso estremismo; la religione moderata dunque \u00e8 il contesto in cui il fondamentalismo religioso non pu\u00f2 essere adeguatamente combattuto. In secondo luogo, Harris sostiene che \u00e8 ormai assurdo aspettarci uguale rispetto per tutti i conflitti nelle credenze religiose, visto che la rivendicazione della verit\u00e0 assoluta \u00e8 intrinseca a quasi tutte le credenze religiose; inoltre, una religione che pretende la falsit\u00e0 di tutti gli altri sistemi religiosi non pu\u00f2 nutrire genuini sentimenti di accettazione e tolleranza per la diversit\u00e0 religiosa, dunque la moderazione religiosa poggia su basi intellettuali molto deboli. Terzo punto, la moderazione \u00e8 una cattiva \"teologia\" perch\u00e9 gli estremisti sono, in un certo senso, nel giusto: Dio realmente vuole mandare a morte gli omosessuali e distruggere gli infedeli, se si leggono i testi sacri. Harris afferma che i moderati religiosi (e alcuni secolaristi) appaiono ciechi alla realt\u00e0 di ci\u00f2 a cui i fondamentalisti credono. Dunque, i moderati sostengono che gli attacchi suicidi possono essere attribuiti ad una serie di fattori sociali politici ed economici.\nEtica e moralit\u00e0.\nHarris descrive il collegamento tra la fede e la moralit\u00e0 come un mito, non supportato dall'evidenza statistica. Evidenzia come, per esempio, le zone della Scandinavia, ritenute tra le pi\u00f9 secolarizzate e laiche della societ\u00e0 occidentale, siano tra le pi\u00f9 generose nel supportare il Terzo Mondo. Harris va oltre evidenziando che, lungi dall'essere una fonte di intuito morale, la religione \u00e8 un travestimento del buon comportamento morale; attribuisce ad essa l'errore di staccare il concetto di moralit\u00e0 dai problemi dell'attuale sofferenza umana. Cita come esempi l'impatto dell'AIDS dovuto alla proibizione della Chiesa cattolica dell'utilizzo del preservativo e il tentativo da parte della lobby religiosa negli Stati Uniti di impedire la ricerca tramite le cellule staminali embrionali. In una maniera pi\u00f9 controversa Harris ha partecipato ad una discussione a favore dell'utilizzo della tortura in ambito giudiziario sotto certe condizioni: egli motiva le sue idee sostenendo che dovremmo accettare anche se in maniera riluttante l'uso della tortura nello stesso modo in cui accettiamo i danni collaterali della guerra. Infatti Harris sostiene che per esempio l'omicidio di civili innocenti, dovrebbe darci molta pi\u00f9 preoccupazione della tortura di un sospetto terrorista.\nNell'opera \"Il Paesaggio Morale\", ha sostenuto la tesi secondo la quale la conoscenza scientifica pu\u00f2 determinare i valori umani, trascinando l'umanit\u00e0 fuori dal relativismo morale senza bisogno di credenze soprannaturali. L'opera ha attirato molte critiche, soprattutto dal mondo della filosofia, che ha spesso accusato Sam Harris di scientismo. \nSpiritualit\u00e0.\nIn conclusione, Harris desidera la rinascita della spiritualit\u00e0 per il dominio della ragione umana e prende ispirazione dalla pratica (ma non dalle credenze metafisiche) delle religioni orientali, in particolare dalla pratica della meditazione. Ponendo grande attenzione al fenomeno empirico dell'esperienza cosciente, descritta da Ind\u00f9 e Buddhisti, crede che sia possibile rendere evanescente il nostro essere e scoprire un nuovo stato di benessere personale. Inoltre Harris ritiene che questi stati mentali dovrebbero essere oggetto di ricerche scientifiche, senza per\u00f2 coinvolgere le superstizioni che spesso accompagnano le pratiche meditative nel contesto religioso.\nCritiche.\nHarris \u00e8 stato criticato da alcuni suoi colleghi del \"The Huffington Post\"; in particolare, RJ Eskow lo ha accusato di fomentare l'intolleranza religiosa, che \u00e8 tanto dannosa quanto il fanatismo che vorrebbe debellare. Margaret Wertheim ha delle posizioni simili ma Harris ha ricevuto sostegno da Nina Burleigh e da Richard Dawkins. Nel maggio del 2006 \u00e8 stato attaccato da un articolo di Meera Nanda per il \"New Humanist\", in cui si dice che il suo affondo contro l'estremismo religioso \u00e8 debole; inoltre Nanda sostiene che Harris critichi la religione per ci\u00f2 che sembra essere il suo vero obiettivo, ovvero la celebrazione dello Dzogchen Buddhista e della spiritualit\u00e0 Advaita Vedanta Ind\u00f9 a lui tanto cari. Infine, Nanda afferma che il suo proposito per un'analisi critica della spiritualit\u00e0 sia in realt\u00e0 una ricetta per l'autoritarismo. Scott Atran lo ha criticato per aver usato ci\u00f2 che considera un approccio non-scientifico riguardo l'analisi della credenza religiosa nello studio della psicologia negli attacchi suicidi. Nella conferenza \"\" del 2006, Atran ha accusato Harris di aver creato una \"caricatura dell'Islam\". Inoltre in una discussione online per il sito \"Edge.org\" ha criticato Harris e altri per l'uso di metodi non scientifici e controproducenti per gli obiettivi stessi nella lotta contro il dogmatismo e la fede.\nNel gennaio del 2007 Harris ha ricevuto altre critiche da John Gorenfeld che scrive per \"AlterNet\": egli ha accusato Harris di dar credito ad alcune ricerche sul paranormale, in alcune aree quali la reincarnazione e la xenoglossia e lo ha criticato anche per la sua difesa della tortura in ambito giuridico. Questa critica \u00e8 stata anche sostenuta da Robert Todd Carroll che scrive nel \"Skeptic's Dictionary.\"\nPer tutta risposta Harris ha chiarito le sue posizioni nel suo sito web, negando di aver difeso alcune posizioni nel modo definito da Gorenfeld. Poco dopo, Harris ha dibattuto a lungo con Andrew Sullivan nel forum \"Beliefnet\".\nNell'aprile del 2007 Harris ha discusso con il pastore evangelico Rick Warren per \"Newsweek\" magazine e un mese dopo ha partecipato ad un dibattito con il corrispondente per il Medio Oriente del \"New York Times\" Chris Hedges."}
{"id": "1316128", "revid": "767487", "url": "https://it.wikipedia.org/wiki?curid=1316128", "title": "Jos\u00e9 Luis Mart\u00ed", "text": "Caratteristiche tecniche.\n\u00c8 stato principalmente un centrocampista mediano, regista di centrocampo.\nCarriera.\nMart\u00ed inizia la propria carriera nelle giovanili del Maiorca e della formazione B, per poi debuttare in Primera Divisi\u00f3n nella stagione 1999-2000. Nel 2000 passa in Segunda Divisi\u00f3n con il Tenerife dove milita per 2 stagioni. Nel 2002 viene acquistato dal , col quale comincia a giocare regolarmente. Dal 2006 al 2007 conquista 5 titoli in 15 mesi. Dopo essere stato ceduto in prestito per sei mesi al Real Sociedad, nel luglio 2008 ha firmato col suo primo club, il Maiorca, con cui gioca fino alla stagione 2014-2015.\nStatistiche.\nPresenze e reti nei club.\n\"Nelle seguenti statistiche non sono incluse le presenze nelle seconde squadre.\""}
{"id": "1316129", "revid": "767487", "url": "https://it.wikipedia.org/wiki?curid=1316129", "title": "Flamin' Groovies", "text": "I Flamin' Groovies furono un gruppo rock &amp; roll fondato nel 1965 a San Francisco, California, conosciuti anche con il nomignolo di The Groovies.\nAttivo per un quarto di secolo, con dieci diverse formazioni, \u00e8 stato tra i pi\u00f9 importanti gruppi musicali rock che ha prodotto l'area di San Francisco.\nStoria.\nNato con il nome di \"Chosen Few\" il gruppo era formata inizialmente dagli statunitensi Cyril Jordan (1948), George Alexander (1946), Tim Lynch (1946), Roy Loney (1946) a cui si aggiunse Ron Greco. Il gruppo cambia nome in \"Lost &amp; Found\" e comincia ed esibirsi nei piccoli locali della Baia con cover di The Kinks, Beatles, Rolling Stones e The Byrds. A seguito dell'uscita dal gruppo di Alexander e dell'allontanamento dal mondo della musica di Greco per qualche anno (riapparir\u00e0 nei Crime), i \"Lost &amp; Found\" si sciolgono. Jordan, Lynch e Loney riformano il gruppo dopo un viaggio in Olanda nell'estate del 1966. Il nome \u00e8 quello definitivo: \"The Flamin' Groovies\". Danny Mihm era il nuovo batterista.\nI quattro faticano a trovare un accordo discografico, perci\u00f2 decidono di fondare una propria etichetta, la \"Snazz\" per pubblicare il loro il primo album \"Sneakers\". Erano gli anni del primo punk, e la Epic, stupefatta dalla capacit\u00e0 di vendere pi\u00f9 di 2000 copie con il solo passaparola, mise i Groovies sotto contratto. Da questo esperimento ne nacque \"Supersnazz\" che vedeva la produzione di Steve Goldman. Il disco per\u00f2 non consegu\u00ec i successi commerciali sperati dalla band, che revoc\u00f2 il contratto per inadempienza delle clausole in conseguenza al lancio commerciale inadeguato dell'album di responsabilit\u00e0 della Epic.\nDi qui l'idea di riproporre il vecchio sound in giro per la Baia di San Francisco. Il progetto si basa sulla gestione del vecchio Fillmore West di Bill Graham. Nel club suonarono Grateful Dead, MC5, Pink Floyd, Alice Cooper ed Iggy Pop, ma fra gruppi che si rifiutano di suonare e manager che fuggono con i soldi dei concerti, l'iniziativa si riveler\u00e0 una delusione. La band si trasferisce a New York. Qui incontrarono Richard Robinson ottenendo un contratto con la Buddha Records. Il rapporto discografico dura due anni, il tempo di registrare buoni album quali \"Flamingo\" e \"Teenage Head\".\nTuttavia, gli esiti commerciali sono scarsi e l'etichetta annulla il contratto. Loney si allontana per disaccordi musicali, mentre Lynch \u00e8 arrestato per possesso di droga. Nel 1972 i Groovies intraprendono un tour in Francia ed Inghilterra con i nuovi Jim Farrell e Chris Wilson (tutti e due ex Loose Gravel). Dopo i dissidi riguardanti la pubblicazione di un nuovo album con la United Artists Records, i Groovies si rifiutano di completare il lavoro e tornano in California. Nel 1974 la Skydog Records, etichetta indipendente, pubblica in Francia un loro singolo e un EP live del 1971 intitolato \"Grease\". Negli USA, invece, il famoso promoter Greg Shaw stampa un singolo su etichetta Bomp! Records. Mihm \u00e8 sostituito alla batteria da David Wright.\nI Groovies tornano in Inghilterra nel 1975 per registrare \"Shake Some Action\", disco basato su un beat-rock leggero e gradevole con brani pescati dal repertorio di Lennon/McCartney, The Charlatans, Lovin' Spoonful e Chuck Berry. Due anni dopo Mike Wilhelm (ex Charlatans e Loose Gravel) prende il posto di Farrell. Si tratta di un periodo soddisfacente per tutti i componenti della band. I Groovies proseguono la loro epopea nel 1978 registrando \"Now\" e \"Jumpin' in the Night\", simili a \"Shake Some Action\". Wright e Wilson lasciano il gruppo dopo l'ennesimo fallimento discografico, questa volta avvenuto in Francia. Il cantante entrer\u00e0 poi nei Barracudas.\nNel 1983, nonostante gli aiuti dei vecchi Loney e Mihm, nonch\u00e9 del tastierista Mark Dunwoody, i Groovies sono ridotti a Jordan e Alexander. con Paul Zahl alla batteria e Jack Johnson alla chitarra, il gruppo incide una decina di canzoni. Nel 1986, dopo un tour in Australia, Peter Noble, fan della band e titolare della casa discografica AIM Records, pubblica il singolo \"Way over My Head/Shakin\". Nel 1987 registrano \"One Night Stand\", energica rivisitazione di vecchi brani del gruppo. In settembre effettuano un tour europeo e suonano davanti a 70.000 persone a Barcellona. Si tratta dell'ultimo tour della band che si scioglie nel 1990. Dopo aver fatto parte di diverse formazioni, Loney dar\u00e0 vita ad un comeback che rompe un silenzio di dieci anni. Di qui nascer\u00e0 una delle sue migliori prove musicali, \"Drunkard in the Think Tank\"."}
{"id": "1316136", "revid": "599013", "url": "https://it.wikipedia.org/wiki?curid=1316136", "title": "Jos\u00e9 Luis Marti", "text": ""}
{"id": "1316137", "revid": "184509", "url": "https://it.wikipedia.org/wiki?curid=1316137", "title": "Jos\u00e9 Luis Marti Soler", "text": ""}
{"id": "1316139", "revid": "156281", "url": "https://it.wikipedia.org/wiki?curid=1316139", "title": "Shenzen", "text": ""}
{"id": "1316143", "revid": "599013", "url": "https://it.wikipedia.org/wiki?curid=1316143", "title": "Maximiliano Pellegrino", "text": "\u00c8 il fratello minore di Mauricio, anche lui calciatore.\nCarriera.\nPellegrino esordisce tra le file del V\u00e9lez S\u00e1rsfield nel 1999. Nella sua prima stagione disputa 11 partite nel campionato argentino.\nRimarr\u00e0 nella squadra di Liniers per otto stagioni, conquistando anche la fascia di capitano e il \"Torneo Clausura\" nel 2005.\nIl 31 agosto 2007 lascia il suo paese natale per approdare in Europa e firma un contratto con l'Atalanta, che nella stagione successiva decide di acquistarlo a titolo definitivo.\nIl 24 giugno 2010 viene ceduto in prestito al , dopo la retrocessione del club bergamasco.\nEsordisce con la maglia cesenate il 28 agosto 2010 allo Stadio Olimpico contro la (0-0). Con la squadra romagnola disputa 31 partite (30 in campionato e 1 in Coppa Italia), molte delle quali da titolare.\nScaduti i termini del prestito al e scaduto anche il contratto che lo lega all', il 21 luglio 2011 il calciatore trova l'accordo con il Col\u00f3n, e si accasa cos\u00ec al club argentino. Il suo esordio con la squadra di Santa Fe risale al 23 agosto 2011 contro il Club Olimpo, subentrando nella ripresa al compagno Bastia.\nStatistiche.\nPresenze e reti nei club.\n\"Statistiche aggiornate al 2 luglio 2012.\""}
{"id": "1316145", "revid": "287204", "url": "https://it.wikipedia.org/wiki?curid=1316145", "title": "Nuoto ai Giochi della XXVIII Olimpiade - Staffetta 4x100 metri stile libero femminile", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 2 batterie di qualificazione. Le prime 8 squadre si sono qualificate per la finale.\n2\u00aa batteria.\nDSF : Nery Mantey Niangkouara, Zoi Dimoschaki, Martha Matsa, Eleni Kosti"}
{"id": "1316149", "revid": "383359", "url": "https://it.wikipedia.org/wiki?curid=1316149", "title": "Peso uruguaiano", "text": "Il Peso \u00e8 la valuta dell'Uruguay gi\u00e0 dal 1835. La valuta attuale, nota come \"peso uruguayo\" (codice ISO 4217: \"UYU\") \u00e8 in circolazione dal 1993 ed \u00e8 suddivisa in 100 cent\u00e9simos.\nStoria.\nPeso, 1835-1975.\nDopo l'indipendenza dalla Spagna e dal Brasile l'Uruguay us\u00f2 inizialmente le monete argentine. Nel 1835 emise la prima moneta propria che fu il peso, uguale all'8 real argentini e dal 1840 fu suddiviso in 100 cent\u00e9simo, mentre alcune banconote erano ancora espresse in real.\nIl 1862, il peso (chiamato \"peso fuerte\") fu legato all'oro con il cambio di 1 peso = 1556,149 milligrammi. In seguito il peso fu fissato al franco francese con un cambio di 1 peso = 5 franchi. Dopo aver abbandonato il gold standard nel 1929, fu fissato il cambio con il dollaro statunitense nel 1941, con 1,9 pesos = 1 dollaro, che dur\u00f2 sino al 1944.\nNuevo peso, 1975-1993.\nA causa dell'alta inflazione, il \"nuevo peso\" sostitu\u00ec il peso con un cambio di 1 nuevo peso = 1000 pesos nel novembre 1973. Anche il nuevo peso era suddiviso in 100 cent\u00e9simo. Il codice 4217 per questa valuta era UYN.\nPeso uruguayo, 1993-.\nA seguito di ulteriore inflazione il \"peso uruguayo\" sostitu\u00ec il nuevo peso, di nuovo con un cambio di 1000 ad 1, il 1\u00ba marzo, 1993.\nMonete.\nPeso.\nNel 1840 furono coniate monete di rame da 5, 20 e 40 cent\u00e9simo, seguite dalla moneta d'argento da un 1 peso nel 1844. Le monete di rame furono coniate fino al 1857. Nel 1869 furono coniate monete di bronzo da 1, 2 e 4 cent\u00e9simo, con quelle d'argento da 10, 20 e 50 cent\u00e9simo. Nel 1901 furono immesse monete di cupronichel da 1, 2 e 5 cent\u00e9simo. Le monete in bronzalluminio da 10 cent\u00e9simo furono introdotte nel 1930 ed il rame sostitu\u00ec il cupronichel per le monete da 2 e 5 cent\u00e9simo tra il 1943 ed il 1951. Le dimensioni delle altre monete d'argento fu ridotto nel 1942 e 1943 e le ultime monete d'argento furono emesse nel 1954. Nel 1953 furono introdotti i 10 cent\u00e9simo in cupro-nickel e quelle in bronzo-nickel da 2, 5 e 10 cent\u00e9simo furono emesse nel 1960, l'ultimo anno di queste denominazioni. Nel 1965, uscirono i 20 e 50 cent\u00e9simo in alluminio, 1, 5 e 10 peso in alluminio-bronzo. Le monete da 1, 5 e 10 peso furono anche coniate in nickel-bronzo nel 1968, seguite dalle monete in cupro-nickel da 20 e 50 peso il 1970 e da 100 peso il 1973.\nIl Peso Uruguayano al cambio vale:\n- 1 Euro = 26.5436 Peso Uruguaiano;\n- 1 Peso Uruguaiano = 0.0377 Euro;\n- 1 Dollaro USA= 19.3340 Peso Uruguaiano;\n- 1 Peso Uruguaiano = 0.0517 Dollari USA.\nNuevo peso.\nIl 1976 furono coniate in alluminio-bronzo monete da 10, 20 e 50 cent\u00e9simo e da 1 nuevo peso, seguite l'anno successivo da quelle in alluminio da 1, 2 e 5 cent\u00e9simo. Il 1980 ed il 1981, termin\u00f2 l'emissione del cent\u00e9simo e furono coniati i 1, 5 e 10 nuevo peso in cupro-nickel. In seguito all'inflazione furono coniate monete in acciaio inox da 1, 5, 10, 50, 100, 200 e 500 nuevo peso.\nPeso uruguayo.\nIl 1994 furono coniate monete in acciaio da 10, 20 e 50 cent\u00e9simo e di ottone da 1 e 2 peso uruguayo. Le monete da 5 e 10 peso uruguayo sono state immesse in circolazione rispettivamente nel 2003 e nel 2000. Le monete in circolazione sono:\nBanconote.\nPeso.\nNel 1835 furono emesse tratte di debito pubblico con valori da 400, 500, 2000 e 5000 peso. Banconote del tesoro seguirono nel 1855 con biglietti da 2 e 4 real, 1, 5, 10, 25, 50 e 100 peso. Varie banche, compreso il \"Banco Italiano\", il \"Banco de Londres y Rio de la Plata\" ed il \"Banco Oriental\", emisero carta-moneta durante gli anni 1860 e 1870, oltre alla \"Junta de Cr\u00e9dito P\u00fablico\" che emise banconote per 20 e 50 cent\u00e9simo, 1, 5, 10, 20, 50 e 100 peso il 1870 ed il governo, che emise banconote da 20 e 50 cent\u00e9simo e da 1, 2, 5, 10, 20, 50 e 100 peso il 1875. Nel 1868, imitando la valuta postale degli Stati Uniti, il governo emise biglietti da 1, 5, 10, 15 e 20 cent\u00e9simo che portavano immagini di francobolli postali.\nNel 1887 il \"Banco Nacional\" inizi\u00f2 ad emettere carta-moneta, producendo valori da 10, 20 e 50 cent\u00e9simo e da 1, 2, 5, 10, 20, 50, 100, 200 e 500 peso. Nel 1896 il \"Banco de la Rep\u00fablica Oriental del Uruguay\" intraprese la produzione di carta-moneta emettendo biglietti da 50 cent\u00e9simo e da 1, 5, 10, 50, 100 e 500 peso. Biglietti da 20 cent\u00e9simo furono emessi come misura d'emergenza nel 1918. Le banconote da 1000 peso furono introdotte il 1935.\nNel 1967 inizi\u00f2 l'emissioni il \"Banco Central del Uruguay\". Le sue prime emissioni furono la sovrastampa di precedenti banconote da 10, 50, 100, 500 e 1000 peso mentre i valori minori furono sostituiti da monete. Queste sovrastampe furono seguite lo stesso anno da emissioni regolari di biglietti da 50, 100, 500, 1000, 5000 e 10\u00a0000 peso.\nNuevo peso.\nNel 1975 furono prodotte banconote provvisorie sovrastampando le precedenti banconote in peso con i nuovi valori in \"nuevo peso\". Queste banconote valevano 50 cent\u00e9simo e 1, 5, e 10 nuevo peso e furono prodotte usando le banconote da 500, 1000, 5000 e 10\u00a0000 peso. Banconote regolari furono emesse sempre nel 1975 con valori da 50 e 100 \"nuevo peso\". Il 1978 furono introdotti i 500 ed i 1000 nuevo peso, seguiti dai 5000 nuevo peso il 1983, dai 200 nuevo peso il 1986, dai 10\u00a0000 nuevo peso il 1987, dai 2000, 20\u00a0000 and 50\u00a0000 nuevo peso il 1989, dai 100\u00a0000 nuevo peso il 1991 e dai 200\u00a0000 e 500\u00a0000 nuevo peso il 1992.\nPeso uruguayo.\nNel 1994 sono state emesse banconote dal valore di 20, 50, 100, 500 peso; e nel 1995 sono state emesse le banconote di 200, 1000 peso; quella da 2000 \u00e8 stata emessa nel 2003. Le banconote in circolazione sono:"}
{"id": "1316155", "revid": "149485", "url": "https://it.wikipedia.org/wiki?curid=1316155", "title": "XXVI Universiade", "text": "La XXVI Universiade estiva (2011\u5e74\u4e16\u754c\u5927\u5b78\u751f\u590f\u5b63\u904b\u52d5\u6703) si \u00e8 svolta a Shenzhen in Cina, dal 12 al 23 agosto 2011.\nProcesso di assegnazione.\nIl Comitato Esecutivo della FISU assegn\u00f2 le Universiadi 2011 a Shenzhen il 16 gennaio 2007 a Torino.\nLe altre candidate erano:\nProgramma.\nIl programma dell'Universiade di Shenzhen 2011 prevedeva 24 sport:"}
{"id": "1316161", "revid": "599013", "url": "https://it.wikipedia.org/wiki?curid=1316161", "title": "Obadele Thompson", "text": "Biografia.\nNato a Saint Michael, Thompson frequenta l\"'Harrington College\" (il pi\u00f9 famoso e prestigioso istituto dell'isola), per poi beneficiare di una borsa di studio dall'Universit\u00e0 del Texas a El Paso, negli Stati Uniti d'America, dove ottiene a pieni voti una laurea in economia e commercio.\nNel 1994 stabilisce il nuovo record del mondo \"juniores\" sui 200 metri ed alle Olimpiadi di Atlanta del 1996 sfiora la medaglia di bronzo, finendo quarto nella finale della medesima specialit\u00e0 (vinta da Michael Johnson con un nuovo mirabolante record del mondo).\nDurante gli anni 1990 Thompson si conferma sempre atleta di alto livello nelle discipline veloci, terminando ancora quarto sia nella finale dei 100 metri che in quella dei 200 metri, ai Campionati del mondo di Siviglia nel 1999.\nFinalmente Thompson riesce a conquistare una medaglia, quella di bronzo, alle Olimpiadi di Sydney del 2000, concludendo al terzo posto la finale dei 100 metri dietro Maurice Greene e Ato Boldon. Nei 200 metri ottiene invece l'ennesima quarta piazza. Con la medaglia di bronzo conquistata sui 100 m diventa il primo sportivo di Barbados a vincere una medaglia olimpica.\nNell'aprile del 1996, Thompson si rende autore di un'impresa insolita e spettacolare. Durante un meeting di atletica a El Paso, in Texas, corre la gara dei 100 metri nel tempo pi\u00f9 basso di sempre (fino al 2008, dove, sempre aiutato dal vento, Tyson Gay ha fatto registrare il tempo di 9,68 secondi), ovvero in 9,69 secondi. La IAAF per\u00f2 non omologa il risultato, che non figura quindi n\u00e9 come record mondiale n\u00e9 come primato personale per Thompson, dato che nell'occasione l'atleta era stato aiutato, oltre che dall'altitudine della localit\u00e0 americana, da un vento favorevole di oltre 5\u00a0m/s (quando il limite imposto per l'omologazione di una prestazione \u00e8 invece di 2,0\u00a0m/s).\nIl suo primato personale ufficiale sui 100 metri \u00e8 di 9,87 secondi, ottenuto a Johannesburg, in Sudafrica, nel 1998. Il suo record sui 200 metri \u00e8 invece di 19,97 secondi, fatto segnare a Yokohama, in Giappone, nel 2000.\nDopo le Olimpiadi del 2000, Thompson viene insignito dell'onorificenza di ambasciatore nazionale dello sport dal primo ministro Owen Arthur.\nIl 24 febbraio 2007, Thompson sposa la famosa atleta statunitense Marion Jones, dalla quale ha un figlio nel luglio dello stesso anno."}
{"id": "1316171", "revid": "92046", "url": "https://it.wikipedia.org/wiki?curid=1316171", "title": "Ntoni Gambazza", "text": ""}
{"id": "1316176", "revid": "287204", "url": "https://it.wikipedia.org/wiki?curid=1316176", "title": "Kirsten Vlieghuis", "text": "Specializzata nello stile libero ha vinto due medaglie di bronzo alle Olimpiadi di Atlanta 1996."}
{"id": "1316181", "revid": "486946", "url": "https://it.wikipedia.org/wiki?curid=1316181", "title": "FISU", "text": ""}
{"id": "1316187", "revid": "228587", "url": "https://it.wikipedia.org/wiki?curid=1316187", "title": "Cervino Cinemountain", "text": "Il Cervino Cinemountain \u00e8 un festival cinematografico incentrato sul cinema di montagna e avventura che si svolge annualmente nel mese di luglio nelle localit\u00e0 di Valtournenche e Breuil-Cervinia, durante il quale vengono proiettati film gi\u00e0 programmati con successo in altri festival del cinema di montagna. \u00c8 membro della International Alliance for Mountain Film, che raggruppa i maggiori festival mondiali di cinema di montagna.\nLa storia.\n\u00c8 nato nel 1998 come \"Premio ALP/Cervino - Rassegna internazionale del cinema di montagna e avventura\", su iniziativa del comune di Valtournenche, della regione autonoma Valle d'Aosta, del mensile \"Alp\" e dell'Associazione Culturale Promocinema, con l'obiettivo \u00ab [...] di esaltare e promuovere la produzione cinematografica e televisiva, documentaristica e a soggetto, con particolare riguardo all'esplorazione di nuovi orizzonti nella ricerca etnografica, alle rappresentazioni della cultura e dell'ambiente montano fino all'avventura in tutte le sue forme\u00bb.\nDalla decima edizione, nel 2007, il festival ha cambiato denominazione e formula, diventando \"Cervino CineMountain - International Filmfestival, Breuil-Cervinia Valtournenche\", e nell'organizzazione \u00e8 subentrata l'Associazione Culturale Strade del Cinema.\nAlbo d'oro.\nGli originari Premio Alp/Cervino, attribuito ad un film scelto tra i Gran Premi dell'ultima edizione dei pi\u00f9 importanti festival di cinema di montagna, e Premio Plateau Rosa, attribuito ad un film fra quelli segnalati dai direttori dei festival coinvolti, sono stati sostituiti con \"il Grand Prix des Festivals - Conseil de la Vall\u00e9e d\u2019Aoste\", che assegna il migliore dei film vincitori dei festival facenti parte dell\u2019International Alliance for Mountain Film, l\u2019Oscar dei film di montagna, e se ne sono via via aggiunti altri, con il moltiplicarsi delle sezioni (Gran Premi, lungometraggi, medio e cortometraggi, film di animazione)."}
{"id": "1316192", "revid": "74173", "url": "https://it.wikipedia.org/wiki?curid=1316192", "title": "Costituzione della Russia", "text": ""}
{"id": "1316196", "revid": "1386670", "url": "https://it.wikipedia.org/wiki?curid=1316196", "title": "Hermsdorf bei Berlin", "text": ""}
{"id": "1316197", "revid": "320578", "url": "https://it.wikipedia.org/wiki?curid=1316197", "title": "Pioggia meteorica di Gibeon", "text": ""}
{"id": "1316207", "revid": "122554253", "url": "https://it.wikipedia.org/wiki?curid=1316207", "title": "Africa francofona", "text": "Africa francofona indica tutti quegli Stati dell'Africa che adottano la lingua francese, o che comunque risentano dell'influenza culturale della Francia.\nSecondo le stime ufficiali dell'OIF al il 2006, il francese era parlato come lingua madre o come seconda lingua corrente da oltre 115 milioni di persone distribuite in 27 stati indipendenti oltre che nei due dipartimenti francesi d'oltremare della R\u00e9union e di Mayotte: ci\u00f2 fa dell'Africa il continente pi\u00f9 francofono a causa di due fattori: la forte crescita demografica degli stati africani di lingua francese e l'incremento della scolarizzazione che rende possibile l'accesso alla lingua anche alle fasce della popolazione che ne sono attualmente escluse (popolazione rurale e popolazione pi\u00f9 povera).\nUtilizzo del francese.\nIl francese, arrivato nel continente africano con la colonizzazione da parte della Francia e del Belgio, \u00e8 spesso una seconda lingua per la popolazione locale ma in alcune regioni e contesti \u00e8 diventato una lingua materna, sostituendo in tutte le funzioni comunicative le lingue locali: \u00e8 il caso del dipartimento francese della R\u00e9union e di alcune aree urbane e metropolitane come quella di Abidjan, in Costa d'Avorio.\nIn altri casi, come avviene nei paesi del Maghreb, esso \u00e8 usato come lingua principale dalle classi pi\u00f9 istruite della popolazione mentre il resto della popolazione ne ha una conoscenza come seconda lingua e lo utilizza nei contesti pi\u00f9 formali o nelle comunicazioni con gli stranieri. In altri casi ancora esso svolge la funzione di lingua franca neutrale per le comunicazioni interetniche all'interno di uno stesso Stato l\u00e0 dove non esista una lingua locale prevalente o deputata a tale scopo (\u00e8 il caso ad esempio del Gabon).\nIn tutti gli stati francofoni dell'Africa, anche laddove sopravvivono nell'uso quotidiano le lingue locali, il francese costituisce la lingua principale dell'istruzione, dei media (televisione, radio e stampa) e delle comunicazioni formali e internazionali. Ci\u00f2 fa s\u00ec che, come tra l'altro affermato pubblicamente dal presidente della Costa d'Avorio, il francese venga ormai percepito in molti casi non pi\u00f9 come la lingua importata dai vecchi colonizzatori bianchi, ma sempre pi\u00f9 come una lingua ormai appartenente a pieno titolo all'identit\u00e0 africana al pari delle lingue preesistenti.\nVariet\u00e0 e caratteristiche del francese africano.\nIl francese parlato in Africa \u00e8 andato incontro a localizzazioni e modificazioni in termini di vocabolario, strutture grammaticali e accento, che ne hanno fatto una variet\u00e0 di francese distinta da quella europea, ma sempre reciprocamente comprensibile nell'ambito dell'uso standard, in modo similare a quello che avviene con il francese canadese o, per quanto riguarda la lingua inglese, l'inglese britannico e quello americano.\nSarebbe tuttavia pi\u00f9 corretto parlare di \"francesi africani\", al plurale, in quanto tali usi variano di stato in stato e di regione in regione, a seconda dei contesti e delle stratificazioni con le lingue locali preesistenti.\nSono tuttavia ravvisabili in Africa tre variet\u00e0 principali di francese:\nSebbene, come \u00e8 stato detto, \u00e8 impossibile parlare di un \"francese africano\" standard, \u00e8 possibile ritrovare degli elementi che caratterizzano pi\u00f9 o meno tutte le variet\u00e0 di francese parlate in questo continente:\nGli stati africani e l'OIF.\nTutti gli stati francofoni dell'Africa prendono parte all'OIF, l'Organizzazione Internazionale della Francofonia, eccetto l'Algeria che ne resta al di fuori per ragioni politiche (principalmente la presenza all'interno dell'OIF del Marocco, con cui sussistono cattivi rapporti politici); hanno scelto di partecipare all'OIF anche l'Egitto, paese dove il francese e l'inglese costituiscono storicamente lingue utilizzate nel campo della cultura accademica e del commercio, nonch\u00e9 diversi paesi africani che hanno come lingua ufficiale il portoghese (Capo Verde, Guinea-Bissau, S\u00e3o Tom\u00e9 e Pr\u00edncipe come membri a pieno titolo nonch\u00e9 il Mozambico come membro osservatore) e l'inglese (Ghana, come membro associato) che si sono cos\u00ec impegnati a rafforzare l'insegnamento del francese come lingua straniera al fine di favorire gli scambi commerciali e culturali con il blocco degli stati africani francofoni."}
{"id": "1316211", "revid": "254059", "url": "https://it.wikipedia.org/wiki?curid=1316211", "title": "Gottifredo II", "text": " Fu vescovo della Diocesi di Luni tra il 1129 e il 1156. \nBiografia.\nOriginario di Carrara, in seguito alla riforma gregoriana tenne il secondo sinodo della Diocesi nel 1137 nella Chiesa di sant'Andrea e ottenne da Papa Eugenio III e Papa Anastasio IV il riconoscimento giuridico dell'ambito della diocesi e del suo ordinamento plebano. \n&lt;br&gt;Nel tentativo di riformare la vita del clero locale affid\u00f2 la Pieve di Carrara ai Canonici regolari di San Frediano di Lucca, futuri Canonici Lateranensi, insieme con tutte le sue dipendenze e ristabil\u00ec la potest\u00e0 episcopale sul Monastero di Aulla, ma perse quella sui territori di Brugnato, elevati a Diocesi, e sull'isola del Tino, che pass\u00f2 a Genova.\nNel 1135, passando Pietro il Venerabile abate di Cluny da Pontremoli per rientrare in Francia dal Sinodo di Pisa, il Vescovo Gottifredo lo accompagn\u00f2 lungo la strada dove, come scrisse in latino Pietro a Papa Innocenzo II, furono assaliti da briganti: \"il Vescovo di Luni, che dapprima trovavasi con noi, ben presto ad imitare si fece l'eclisse di luna, e quando ci lusingavamo di averlo a guida un buon tratto del viaggio, appena il potemmo aver compagno [solo] per un'intera lega\". \n&lt;br&gt;Nel 1147 il vescovo accompagn\u00f2 per un tratto anche Papa Eugenio III che attraversava il Passo della Cisa per andare in Francia a predicare la Seconda Crociata e in quest'occasione gli strapp\u00f2 la concessione sul monastero di Aulla.\nIn campo politico iniziarono a sorgere disaccordi con gli abitanti di Sarzana: nel 1140, tramite l'intercessione come mediatori dei consoli lucchesi, dopo essersi fatto riconoscere tutte le sue potest\u00e0, stipul\u00f2 con i Sarzanesi che avrebbero potuto eleggere dei consoli se questi avessero avuto prima il beneplacito del Vescovo, a cui poi avrebbero dovuto giurare fedelt\u00e0 e difendere i diritti. \nSuccessivi a questa data restano, firmate da Gottifredo II, alcuni contratti e lodi d'importanza minore. \nMor\u00ec dopo il mese di marzo del 1156."}
{"id": "1316212", "revid": "106356", "url": "https://it.wikipedia.org/wiki?curid=1316212", "title": "Gli Astronomi", "text": ""}
{"id": "1316214", "revid": "117465783", "url": "https://it.wikipedia.org/wiki?curid=1316214", "title": "Pietro (vescovo di Luni)", "text": "Biografia.\nNel 1182 fu mediatore a nome di Papa Lucio III tra l'arcivescovo di Milano ed il suo clero, nel 1183 era tra i legati papali che con l'imperatore Federico I \"Barbarossa\" sancirono la Pace di Costanza, venendo ricompensato dal sovrano (che lo defin\u00ec \"dilectum et fidelem nostrum familiaremque amicum\") con un Diploma i cui gli concedeva \"comitatum lunensem cum omni integritate honoris sui\" oltre alla \"ripam lunensis portus et portus Amelie et pedagium\" a cui si aggiunse, due anni dopo, la protezione imperiale della \"ecclesiam lunensem et personam ... venerabilis episcopi ... civitatem lunensem, cum fossatis et suburbiis et suburbanis suis ... et curtem Carrariae, cum alpibus, lapidiciniis etiam marmorum, cum montibus, nemoribus, terris, pratis, pascuisa, aquiis\". \n&lt;br&gt;Nel 1187 invece ottenne da Papa Gregorio VIII, di passaggio dalla Val di Magra la possibilit\u00e0 di trasferire la sede della cattedrale da Luni, citt\u00e0 oramai rovinosa, infestata da acque stagnanti e malariche, spettrale, povera di popolo e ricca di rovine, in una sede pi\u00f9 apposita.\nAttivit\u00e0.\nCon mano felice, godendo di tali appoggi, arricch\u00ec e rese pi\u00f9 florida la Diocesi: il 12 novembre 1180 concesse ad alcuni \"milites atque alii\" di fondare un \"burgum ... iuxta aquae Aventie et iuxta litus maris\", cio\u00e8 il futuro borgo di Avenza, di cui si riservava la totale potest\u00e0 e gran parte dei tributi, impiegando tra l'altro il titolo di \"episcopus et comes\" che gli sar\u00e0 riconosciuto ufficialmente solo tre anni dopo. Nello stesso anno riacquist\u00f2 la \"curtis\" di Soliera Apuana, nel 1184 riscatt\u00f2 quella di Bolano andata in pegno a Moroello Malaspina."}
{"id": "1316218", "revid": "1305772", "url": "https://it.wikipedia.org/wiki?curid=1316218", "title": "Justine", "text": ""}
{"id": "1316220", "revid": "1745361", "url": "https://it.wikipedia.org/wiki?curid=1316220", "title": "Turan", "text": ""}
{"id": "1316225", "revid": "6923", "url": "https://it.wikipedia.org/wiki?curid=1316225", "title": "Cerbera speed 12", "text": ""}
{"id": "1316227", "revid": "46291", "url": "https://it.wikipedia.org/wiki?curid=1316227", "title": "Thecosomata", "text": "I tecosomati (Thecosomata) sono un sottordine di molluschi gasteropodi dell'ordine Opistobranchia.\nSi tratta di animali oloplanctonici, che passano cio\u00e8 tutta la vita sotto forma di plancton galleggiando passivamente nell'ambiente pelagico."}
{"id": "1316230", "revid": "697352", "url": "https://it.wikipedia.org/wiki?curid=1316230", "title": "5S (metodologia)", "text": "La metodologia 5S racchiude in cinque passaggi un metodo sistematico e ripetibile per l'ottimizzazione degli standard di lavoro e quindi per il miglioramento delle performance operative. \nNato dalla tradizione giapponese dell'eliminazione di tutto ci\u00f2 che \u00e8 spreco (muda), l'obiettivo \u00e8 quello di eliminare tutto ci\u00f2 che non \u00e8 strettamente funzionale all'attivit\u00e0 svolta, indipendentemente dall'attivit\u00e0 stessa.\nOrigini e significato del termine.\nIl termine \"Metodo 5S\" trae spunto dalle iniziali della pronuncia occidentalizzata delle cinque parole giapponesi che sintetizzano i cinque \"passi\" che danno il ritmo alla metodologia:\nIl quinto passo (shitsuke) pu\u00f2 anche essere inteso come allargamento delle 5S da esperimenti pilota ad altre attivit\u00e0 che possono goderne.\nQuesta metodologia investe quindi un atteggiamento aziendale di miglioramento continuo, in modo che ogni giorno sia un giorno per il miglioramento e per scoprire altri Muda ed eliminarli: infatti se i primi tre passi possono essere svolti con poco sforzo, il cuore del miglioramento e del sistema \u00e8 negli ultimi due che rendono l'attivit\u00e0 costante e strutturale.\nEsempio di applicazione in azienda.\nUno degli approcci pi\u00f9 usati per rendere efficace la fase di \"seiri\" e \"seiton\" \u00e8 quello detto dei \"cartellini rossi\".\nSi segnano con dei cartellini rossi tutti gli attrezzi, materiali o qualsiasi elemento oggetto di 5S che possono risultare inutili; in seguito vengono segregati in un'area di non utilizzo immediato. A fronte di un reclamo per l'utilizzo di un materiale con cartellino, il reclamante deve addurre motivazioni evidenti che non esiste alternativa utilizzabile senza cartellino rosso; nel caso possa utilizzare un materiale o uno strumento non cartellinato, il materiale cartellinato rimane dove sta, in caso contrario viene eliminato il cartellino e tale materiale torna di uso comune.\nTutti i materiali che dopo tre-sei mesi hanno ancora il cartellino rosso possono essere eliminati. In questo modo il materiale effettivamente non usato viene prima evidenziato, poi segregato e quindi eliminato. Vengono minimizzati i rischi di un \"impeto delenda\", ma si mantiene l'approccio di pulizia complessiva. Il tempo di residenza nel \"limbo\" dei materiali cartellinati pu\u00f2 variare, ma normalmente non supera i dodici mesi.\nEsempio di applicazione nel lavoro quotidiano.\nUn altro piccolo esempio noto in letteratura \u00e8 il seguente:\nTutto quello che non avete segnato \u00e8 inutile, uno spreco."}
{"id": "1316235", "revid": "1573940", "url": "https://it.wikipedia.org/wiki?curid=1316235", "title": "Gymnosomata", "text": "I gimnosomati (Gymnosomata ) sono un sottordine di molluschi gasteropodi dell'ordine Pteropoda.\nTassonomia.\nIl sottordine comprende le seguenti superfamiglie e famiglie:"}
{"id": "1316237", "revid": "28592", "url": "https://it.wikipedia.org/wiki?curid=1316237", "title": "Assemblea federale della Federazione Russa", "text": ""}
{"id": "1316238", "revid": "125599281", "url": "https://it.wikipedia.org/wiki?curid=1316238", "title": "Sordit\u00e0", "text": "La sordit\u00e0 \u00e8 la disfunzione o lesione dell'apparato uditivo che comporta una riduzione pi\u00f9 o meno grave dell'udito. Pu\u00f2 essere causata da: malattia, esposizione eccessiva ai rumori, assunzione di determinati farmaci e antibiotici, lesioni all'orecchio. La patologia interessa il genere umano ed animale; pu\u00f2 presentarsi gi\u00e0 alla nascita oppure durante la vita, a seguito di un trauma.\nViene detta anche \u00abhandicap della comunicazione\u00bb e \u00abhandicap invisibile\u00bb, in quanto non immediatamente percepibile dall'ambiente esterno.\nLa valutazione clinica della sordit\u00e0 avviene attraverso collaborazione di un otorinolaringoiatra, audiologo, genetista clinico, e altri specialisti in quanto la sordit\u00e0 pu\u00f2 essere legata a fattori di varia natura come fattori cardiaci, neurologici, tiroidei ed altri. La storia medica, ottenuta attraverso il raggruppamento delle informazioni riguardanti il paziente e quindi con un lavoro olistico di equipe, \u00e8 fondamentale perch\u00e9 la sordit\u00e0 pu\u00f2 scaturire da elementi come la prematurit\u00e0, iperbilirubinemia, sottopeso alla nascita, meningite ed altro.\nLa diagnosi si effettua entro i primi 6 mesi di vita quando il cervello presenta ancora quella plasticit\u00e0 indispensabile all\u2019acquisizione del linguaggio che progressivamente inizia a venir meno a partire dai 3 anni di vita.\nLo sviluppo di apparecchiature audiometriche altamente specializzate ha permesso l\u2019esecuzione dello screening neonatale e l\u2019analisi della funzione uditiva nel corso della degenza post-partum entro il terzo giorno di vita. Questa novit\u00e0 ha permesso le diagnosi precoci e di conseguenza anche gli interventi.\nVi sono due tipi fondamentali di perdita di udito. Da un lato il tipo sindromico, ammontante a circa il 30% dei casi, che associa la perdita dell\u2019udito ad altre malattie comorbide o anomalie corporee, mentre il restante 70% \u00e8 di tipo non sindromico e quindi la perdita dell\u2019udito non pu\u00f2 essere associata ad altre patologie. \nLa struttura del cervello che merita maggiore attenzione \u00e8 la coclea in quanto sede fondamentale nello sviluppo dell\u2019apparato uditivo.\nSordit\u00e0 infantile.\nLe persone nate sorde o diventate tali nei primi anni di vita (sordit\u00e0 prelinguale) riscontrano difficolt\u00e0 nell'apprendere la lingua parlata, che non acquisiscono in maniera naturale ma che deve essere insegnata loro attivamente. Per favorire il successo di interventi riabilitativi sulla sordit\u00e0 congenita si ricorre, sempre pi\u00f9, allo screening uditivo neonatale: in tal modo \u00e8 possibile velocizzare operazioni di diagnosi, apparecchio acustico, impianto cocleare, preliminari ai percorsi riabilitativi ed apprendimento linguistico.\nPer l\u2019acquisizione del linguaggio ci sono diversi metodi:\nI bambini sordi seguono lo stesso sviluppo linguistico e comunicativo dei bambini udenti: hanno infatti lo stesso processo di acquisizione, compiono le stesse tappe, ad et\u00e0 confrontabili, a prescindere dalla lingua a cui sono esposti. Si osserva un parallelismo tra le tappe di un bambino udente e quelle di un bambino sordo: il bambino sordo elabora stimoli visivi ed ha un apprendimento attraverso il canale visivo-gestuale mentre il bambino udente elabora stimoli uditivi ed ha un apprendimento tramite il canale uditivo; il bambino sordo produce una sorta di lallazione manuale che richiama quello che i bambini udenti producono sul piano vocale; intorno al primo anno di vita i bambini sordi producono i primi segni cos\u00ec come i bambini udenti producono le prime parole. Intorno il primo anno di vita, i bambini sordi hanno le stesse potenzialit\u00e0 dei bambini udenti: la capacit\u00e0 dell\u2019essere umano di utilizzare il linguaggio pu\u00f2 avvenire sia attraverso il canale visivo-gestuale sia attraverso quello acustico-vocale; dipende dal contesto in cui \u00e8 immerso il bambino e dalla lingua a cui viene esposto. In sostanza, la facolt\u00e0 di linguaggio delle persone sorde \u00e8 riuscita a realizzarsi in modo spontaneo in un\u2019altra modalit\u00e0. Un bambino sordo pu\u00f2 comunque imparare a produrre e comprendere il linguaggio orale, ma \u00e8 necessaria una protesizzazione precoce e un allenamento sistematico tramite intervento logopedico, mentre il bambino udente acquisisce la lingua orale a cui \u00e8 esposto in modo naturale e senza un insegnamento specifico. \nLo sviluppo linguistico dei bambini sordi si pu\u00f2 compromettere a seconda delle tempistiche con cui vengono esposti ad un input linguistico. Diversi studi evidenziano come nei bambini sordi con genitori udenti ci sia un ritardo complessivo nello sviluppo del linguaggio e una variabilit\u00e0 individuale pi\u00f9 accentuata rispetto ai bambini udenti. Sono molteplici i fattori che influenzano l\u2019evoluzione del linguaggio nei bambini: la diagnosi tempestiva, il livello di sordit\u00e0, l\u2019eventuale tipologia di protesizzazione, la tipologia di intervento logopedico congiuntamente a fattori ambientali ed individuali.\nNon vengono messe in risalto particolari differenze nei primi 7 mesi di vita dei bambini: sia bambini sordi che udenti utilizzano gli stessi comportamenti vocali e gestuali, quindi lo sviluppo appare tipico. Dagli 8 mesi in poi invece, a causa del mancato input acustico, diminuisce la produzione di consonanti e solitamente anche la lallazione spontanea tende a sparire. A 13 mesi non compare la capacit\u00e0 di utilizzare parole e gesti come simboli decontestualizzati dal normale contesto di apprendimento. Dai 17 mesi in poi risulta particolarmente evidente la difficolt\u00e0 ad ampliare il vocabolario e formulare le prime frasi. Da questo momento in poi, nel caso in cui non sia stata gi\u00e0 accertata clinicamente, la sordit\u00e0 del bambino diventa molto pi\u00f9 evidente e impossibile da evitare per i genitori.\nTipi e livelli di sordit\u00e0.\nIl danno riportato dall'udito pu\u00f2 essere lieve, medio, grave o addirittura profondo: un soggetto in questa condizione non percepisce nemmeno suoni e rumori di elevata intensit\u00e0. L'entit\u00e0 della perdita uditiva \u00e8 espressa in decibel (dB). Si ha:\nI diversi gradi di sordit\u00e0 sono correlati, in ordine decrescente, alla possibilit\u00e0 di percepire i suoni e di sfruttare i residui acustici attraverso l'utilizzo delle protesi.\nQuando la sordit\u00e0 interessa un solo orecchio si parla di \"anacusia\", altrimenti di \"cofosi\". La sordit\u00e0 parziale \u00e8 invece nota col nome di ipoacusia, la quale pu\u00f2 essere indotta dai danni relativi ai rumori (in inglese, \"noise-induced hearing loss\" o NIHL) oppure dall'invecchiamento (ARHL, o presbiacusia).\nOltre che per l'entit\u00e0 della riduzione uditiva, l'ipoacusia viene classificata in base alla sede del danno che l'ha prodotta:\nNel caso di compresenza di una perdita uditiva di tipo trasmissiva e neurosensoriale si parla di sordit\u00e0 mista.\nEpoca d'insorgenza.\nConoscere l\u2019epoca di insorgenza della sordit\u00e0 \u00e8 di fondamentale importanza. Tanto pi\u00f9 essa sopraggiunger\u00e0 precocemente, tanto pi\u00f9 gravi saranno le conseguenze della deprivazione uditiva, tra queste soprattutto la possibilit\u00e0 di acquisire facilmente una lingua vocale. Rispetto a quest\u2019ultima le sordit\u00e0 si distinguono in:\n\u00c8 evidente come sia diversa la situazione di coloro che sono nati sordi o che hanno perso l\u2019udito prima dell\u2019acquisizione del linguaggio, rispetto a coloro che sono diventati sordi dopo aver fatto esperienza del suono e aver imparato il linguaggio. Il sordo prelinguistico rischia di subire un grave ritardo nell\u2019acquisizione del linguaggio se non si interviene precocemente con un adeguato iter logopedico.\nCause di insorgenza.\nTra le cause della sordit\u00e0 (valide anche per la sordit\u00e0 acquisita) abbiamo:\nInoltre la sordit\u00e0 pu\u00f2 essere:\nPrevalenza e prevenzione.\nOggigiorno, si conoscono pi\u00f9 di 400 sindromi associate alla perdita dell\u2019udito, ma tra quelle pi\u00f9 comuni vi sono la Sindrome di Usher la quale consiste nell\u2019associazione tra sordit\u00e0 e degenerazione dell\u2019apparato visivo. La sindrome di Pendred: dovuta ad un\u2019anomalia endocrina che provoca la malformazione dell\u2019orecchio interno e causa sordit\u00e0. Sindrome di Jervel Lange-Nielsen: associazione tra sordit\u00e0 sensori-neurale e anomalia cardiaca. In Italia, studi recenti hanno verificato che la prevalenza di persone affette da sordit\u00e0 ammonta a circa 70 mila persone equivalente a circa 1 bambino su 1000. Tra esse, circa il 50% presenta cause mentre la restante parte trova la causa in fattori ambientali, come droghe, prematurit\u00e0 embrionale e trauma. In particolare, in Italia ogni mese nascono tra i 50 e i 100 bambini sordi. \nVi sono dei criteri che vengono applicati entro i primi 28 giorni di vita che permettono di controllare i seguenti fattori di rischio:\nAltri metodi preventivi sono la vaccinazione anti-rosolia obbligatoria, determinazione del gruppo sanguigno, informazione genetica parentale per evitare sordit\u00e0 ereditaria, controllo durante la gestazione, controllo della popolazione nei primi 9 mesi di vita.\nInterventi e terapie.\nL\u2019applicazione dell'apparecchio acustico deve essere precoce (tra i 3 e i 6 mesi di vita) per ridurre al minimo il periodo di deprivazione uditiva. L\u2019applicazione dell\u2019impianto cocleare avverr\u00e0 successivamente, quando non ci saranno pi\u00f9 dubbi sulla diagnosi, e quindi non prima dei 12 mesi di vita, dopo un periodo di uso delle protesi. L\u2019uso dell'apparecchio acustico o impianto non \u00e8, in ogni caso, in grado di ripristinare al 100% il funzionamento dell\u2019orecchio. \nL\u2019uso dell\u2019impianto cocleare va sempre associato alla terapia logopedica.\nLa terapia ha come finalit\u00e0 quella di riabilitare l\u2019uso e le propriet\u00e0 del linguaggio cos\u00ec da favorire la comunicazione. Tra gli obiettivi fondamentali vi \u00e8 il superamento della fase di reazione alla sordit\u00e0 del bambino, in particolar modo per genitori udenti, attraverso percorsi di psicoterapia e osservazione della relazione caregiver-bambino. Solo in seguito sar\u00e0 possibile avviare un processo di rimarginazione delle abilit\u00e0 cognitive e sensoriali che possono aver subito un rallentamento nel loro sviluppo. In base a quando viene eseguita la diagnosi e l\u2019adattamento dell'apparecchio acustico, l\u2019intervento terapeutico si distingue in educazione quando l\u2019intervento avviene entro i 18 mesi di vita in quanto i processi di acquisizione del linguaggio non sono ancora stati compromessi, e rieducazione quando il linguaggio \u00e8 solo parzialmente strutturato. \nTheraplay.\nLa theraplay si basa sulla teoria dell'attaccamento di John Bowlby la quale ritiene di particolare importanza la relazione tra genitore e bambino per il futuro sviluppo delle interazioni del bambino. La theraplay viene usata in formati differenti quali il format individuale, familiare e di gruppo. Questi format a loro volta possono svolgersi in ambienti diversi quali centri di riabilitazione, cliniche e scuole. Di particolare interesse \u00e8 la theraplay di gruppo, un metodo basato sul gioco che incoraggia l\u2019interazione bambino-genitore e favorisce lo sviluppo dell\u2019autostima del bambino. Questo tipo di terapia \u00e8 stata supportata in quanto si adatta a vari range di et\u00e0 quindi segue il naturale sviluppo cognitivo ed emotivo dei bambini adattando le attivit\u00e0 ludiche alla fascia d\u2019et\u00e0. \nL\u2019obiettivo di questa terapia \u00e8 quello di modificare l\u2019atteggiamento del bambino e stimolare atteggiamenti di empatia, amore e azioni costruttive al fine di migliorare il benessere psicologico e la regolazione emotiva.\nIl canale comunicativo maggiormente utilizzato in theraplay \u00e8 quello tattile attraverso attivit\u00e0 di contatto tra i partecipanti.\nMusicoterapia.\nNei bambini sordi, la musicoterapia favorisce lo sviluppo linguistico , cognitivo, sociale ed emozionale in quanto pu\u00f2 essere praticata di gruppo creando automaticamente una comunit\u00e0 con interessi condivisi. Inoltre, la ricerca ha dimostrato che i bambini sordi riescono a raggiungere capacit\u00e0 ritmiche superiori rispetto ai bambini udenti in quanto essi percepiscono non il suono in s\u00e9 ma le vibrazioni che emette. \nTra i metodi utilizzati vi sono: la lettura e comprensione dei testi, il canto terapeutico, suonare strumenti, musica di gruppo, e terapia del movimento. E\u2019 evidente che tutti questi aspetti concorrono a migliorare l\u2019esperienza di vita del bambino sordo offrendo strumenti comunicativi alternativi che stimolano quelle facolt\u00e0 che possono essere state influenzate dal deficit uditivo.\nIpoacusia professionale.\nL'ipoacusia professionale o ipoacusia da rumore \u00e8 la patologia professionale pi\u00f9 frequentemente registrata in Italia e nel mondo. Dai dati INAIL la malattia professionale \u201cIpoacusia e sordit\u00e0 da rumori\u201d rappresenta circa il 40% dei casi di tutte le malattie professionali denunciate nel ramo industria, servizi e agricoltura. Si tratta di una patologia totalmente prevenibile tramite insonorizzazione, abbattimento del rumore e utilizzo di dispositivi di protezione personale."}
{"id": "1316247", "revid": "767487", "url": "https://it.wikipedia.org/wiki?curid=1316247", "title": "Evile", "text": "Gli Evile sono un gruppo musicale thrash metal britannico, nato nel 2007 a Huddersfield.\nBiografia.\nIl gruppo \u00e8 nato ai tempi della scuola per mano di Matt Drake e Ben Carter come cover band dei Metallica sotto il nome di \"Metal Militia\", a loro si aggiunsero il fratello di Drake nelle vesti di chitarrista e, dopo una breve ricerca, il bassista Mike Alexander. Il loro primo concerto fu nell'Ukranian Club (Halifax).\nNel 2006 supportano gli Exodus in un breve Tour Europeo, partecipando al palco durante \"Bloodstock Open Air 06\" e aprono a Manchester il \"Damnation Festival\".\nDopo la pubblicazione di due EP autoprodotti, \"Hallows Eve\" (2004) e \"Hell Demo\" (2006), nell'ottobre del 2006 firmano per la storica etichetta discografica Earache Records e nel 2007 pubblicano l'album di debutto \"Enter the Grave\", registrato ai \"Grave at Sweet Silence Studios\" di Copenaghen con il produttore Flemming Rasmussen (Metallica, Morbid Angel, Blind Guardian, Artillery). L'album debutta alla 33\u00aa posizione della \"U.K. Rock Albums Chart\". Nel febbraio e marzo 2008 supportano i Megadeth nel Tour Europeo \"Tour of Duty\".\nSempre nel marzo del 2008, la seconda traccia di \"Enter the Grave\", intitolata \"Thrasher\", viene resa una canzone scaricabile e giocabile (Earache Pack) nel videogioco per Xbox 360 e PlayStation 3 chiamato \"Rock Band\".\nNell'aprile del 2008 partecipano ad un altro tour europeo con gli Exodus, durante il quale gli Evile hanno saltuariamente accompagnato gli Exodus durante i cori della canzone \"Toxik Waltz\" (Da Fabulous Disaster 1988). Sempre durante questo tour (precisamente sabato 12 aprile) hanno suonato \"Enter the Grave\" insieme ad un ragazzo di 14 anni di nome Jake Priestley, che \u00e8 stato \"scovato\" dal gruppo attraverso un video, messo su YouTube dal quattordicenne stesso, in cui suonava appunto \"Enter the Grave\".\nIl 5 ottobre 2009 muore il bassista Mike Alexander in seguito ad un malore, durante il tour europeo della band in supporto ad Amon Amarth e Entombed. Il posto di bassista verr\u00e0 preso da Joel Graham.\nFormazione.\nEx componenti.\nMike Alexander - basso (2007-2009; deceduto a causa di un malore)"}
{"id": "1316248", "revid": "1714743", "url": "https://it.wikipedia.org/wiki?curid=1316248", "title": "Edgardo d'Inghilterra", "text": "Biografia.\nLa vita.\nFu il pi\u00f9 giovane figlio del re Edmondo I. Volle il soprannome \"il Pacifico\", ma di fatto fu un re pi\u00f9 forte di suo fratello maggiore, Edwing, infatti conquist\u00f2 i regni di Mercia e di Northumbria nel 958. Edgardo venne acclamato Re del nord dal conclave dei nobili di Mercia nel 958, ma ufficialmente la successione avvenne quando il fratello mor\u00ec nell'ottobre del 959. Immediatamente Edgardo richiam\u00f2 Dunstano dall'esilio e lo fece diventare vescovo di Worcester, dopo vescovo di Londra ed infine arcivescovo di Canterbury.Dunstan aveva rifiutato di incoronare Edwing perch\u00e9 disapprovava il suo stile di vita, e secondo delle storie popolari aveva come amante una certa Wulfthryth (diventata dopo monaca di Wilton), che gli diede una figlia Eadgyth nel 961. Dunstan fu uno dei principali consiglieri di Edgardo fino alla fine del suo regno.\nUn grande regno.\nIl regno di Edgardo \u00e8 stato pacifico ed \u00e8 giusto dire che \u00e8 riuscito a creare il primo vero regno Anglo-Sassone. Anche se altri predecessori si affibbiarono il titolo di fondatori \"d'Inghilterra\", Edgardo consolid\u00f2 tutto questo. Alla fine del suo regno erano poche le possibilit\u00e0 che questo si sciogliesse.\nIl \"Movimento di Riforma Monastica\" che aveva ristabilito le regole di San Benedetto alle comunit\u00e0 indisciplinate dell'Inghilterra, vide in questo periodo un grande splendore. Tuttavia gli storici sono molto dibattuti sull'importanza e i limiti del movimento.\nLa cerimonia d'incoronazione.\nEdgardo venne incoronato a Bath, ma non prima del 973, in una cerimonia imperiale vista non come inizio ma come culmine del suo regno, anche per invitare molti rappresentanti delle varie casate ed iniziare una forte diplomazia. Questa festa, ideata da Dunstan, che celebr\u00f2 l'evento con un poema inserito nelle Cronaca anglosassone, costituisce l'attuale base della cerimonia di incoronazione. Il simbolo dell'incoronazione \u00e8 un passo importante: tutti i re dell'Inghilterra vennero a legarsi con Edgardo poco tempo dopo. Sei re della Gran Bretagna, compresi quelli di Scozia e Strathclyde, hanno impegnato la loro fede, diventando signori del re sul mare e sulla terra. Le cronache dicono che successivamente si trasformarono in otto, che remarono sulla barca di Edgardo sul fiume Dee. Tale fatto non \u00e8 sicuro, ma le date e i profili della \"sottomissione di Chester\" sembra che siano corretti.\nLa morte.\nMor\u00ec l'8 luglio 975, a Winchester e fu sepolto nell'abbazia di Glastonbury. Il suo successore fu Edoardo II d'Inghilterra, detto \"il Martire\".\nDalla successione di Edgardo alla successiva conquista normanna non ci fu una successione che non venne contestata. Inizi\u00f2 una fase che si concluse con la conquista nell'XI secolo da parte di normanni e norvegesi.\nCulto.\nSant'Edgardo il Pacifico \u00e8 venerato come santo dalla Chiesa cattolica e dalla Comunione anglicana che ne celebrano la Memoria liturgica l'8 luglio.\nDiscendenza.\nEdgardo il pacifico spos\u00f2 nel 964 (o nel 965) Elfrida d'Inghilterra (\"\u00c6lfthryth\") dalla quale ebbe:\nEbbe inoltre sicuramente almeno due figli illegittimi:"}
{"id": "1316252", "revid": "1318658", "url": "https://it.wikipedia.org/wiki?curid=1316252", "title": "Luis de Mil\u00e1n", "text": "Si distinse per le sue opere per liuto e vihuela de mano. Per quanto riguarda quest'ultima, va detto che de Mil\u00e1n fu il primo in Europa a comporre per questo strumento.\nFu anche uno dei primi compositori a specificare espressamente indicazioni sul tempo delle sue composizioni.\nViaggi\u00f2 in Portogallo, dove fu alla corte di Giovanni III, al quale dedic\u00f2 il suo libro \"El Maestro\". Alcuni indizi sembrano indicare che viaggi\u00f2 anche in Italia. Tuttavia, il centro musicale che monopolizz\u00f2 le attivit\u00e0 musicali di Mil\u00e1n fu Valencia, principalmente alla corte vicereale di Ferdinando d'Aragona, duca di Calabria, e Germana de Foix, dove rimase fino al 1538.\nOpere (selezione).\n\"El maestro \u00e8\" importante a livello spagnolo poich\u00e9 il primo pubblicato in Spagna per l'insegnamento di uno strumento musicale. Sono incluse canzoni spagnole, italiane e portoghesi, oltre a \"tientos\" e padovane. Per certi versi, questo \u00e8 il libro pi\u00f9 originale tra quelli scritti dai vihuelisti. Luis de Milan \u00e8 stato uno dei primi musicisti a includere indicazioni per il tempo nelle sue intavolature, e forse il primo a dare una definizione del rubato."}
{"id": "1316264", "revid": "6923", "url": "https://it.wikipedia.org/wiki?curid=1316264", "title": "Jean Michel Bayle", "text": ""}
{"id": "1316265", "revid": "228587", "url": "https://it.wikipedia.org/wiki?curid=1316265", "title": "Fila", "text": ""}
{"id": "1316274", "revid": "125578657", "url": "https://it.wikipedia.org/wiki?curid=1316274", "title": "S.O.S. Summer of Sam - Panico a New York", "text": "S.O.S. Summer of Sam - Panico a New York \u00e8 un film del 1999, diretto da Spike Lee basato sulla storia vera del serial killer statunitense Son of Sam.\nPrimo film di Spike Lee a non vertere sulla comunit\u00e0 afroamericana ed a non presentare attori afroamericani protagonisti, \u00e8 stato presentato nella Quinzaine des R\u00e9alisateurs al 52\u00ba Festival di Cannes.\nTrama.\nNell'estate del 1977 un serial killer uccide coppiette e donne sole nel Bronx. Si chiama David Berkowitz, sente i cani parlare e si firma \"Son of Sam\". La polizia chiede l'aiuto ad alcuni mafiosi del quartiere, guidati da Luigi, che iniziano le ricerche, trasformandole presto in una vera e propria caccia alle streghe. Il loro principale sospetto \u00e8 Ritchie, un punk che lavora in un locale gay di Manhattan. Il suo migliore amico \u00e8 Vinny, sposato con Dionna, assiduo frequentatore di discoteche e adultero. Sar\u00e0 proprio Vinny a consegnare Ritchie ai mafiosi, che iniziano a picchiarlo proprio quando la polizia ha appena arrestato casualmente il vero serial killer.\nProduzione.\nSceneggiatura.\nIl film fu scritto dagli attori Victor Colicchio e Michael Imperioli, dei quali quest'ultimo poi ne present\u00f2 la sceneggiatura - intitolata originariamente \"Anarchy in the Bronx\" - a Spike Lee, con cui in precedenza gi\u00e0 aveva avuto esperienze lavorative, in occasione della prima del film del regista \"Girl 6 - Sesso in linea\", nel 1996.\nNelle intenzioni dei due, il film sarebbe dovuto venir diretto da Colicchio ed interpretato, in veste di protagonista, da Imperioli; i due cos\u00ec presentarono il copione a diverse case di produzione, che per\u00f2 rifiutarono. Pensando che il film diventasse sempre pi\u00f9 impegnativo per essere diretto da lui, Colicchio si tir\u00f2 indietro ed Imperioli si rivolse conseguentemente a Spike Lee, offrendogli la regia, che accett\u00f2. Lee inizi\u00f2 dunque a rivedere l'intero copione, aggiungendo di suo pugno diverse scene o modificandone altre.\nL'idea del film part\u00ec da una storia vera, come ebbe a dichiarare Imperioli: \"\u00abNel 1977 un amico del mio socio era un punk. Anche Victor Colicchio suonava in un gruppo punk in quegli anni, e quel suo amico si era preso un sacco di botte dalla gente del suo quartiere, che lo aveva sospettato degli omicidi commessi da Son of Sam\u00bb\". Il personaggio di Ritchie, cos\u00ec fu ispirato a quel ragazzo.\nCast.\nIl ruolo di Ritchie, che nella prima stesura della sceneggiatura risultava essere il protagonista assoluto della pellicola, originariamente doveva essere interpretato dallo stesso Imperioli, che per\u00f2 nel frattempo era entrato a far parte del cast fisso de \"I Soprano\", spingendolo dunque a rinunciare al ruolo per l'impossibilit\u00e0 di far coincidere i due impegni. Ritchie fu cos\u00ec interpretato da Adrien Brody, mentre ad Imperioli venne affidato un piccolissimo ruolo, quallo del proprietario del locale gay in cui Ritchie s'esibisce. Brody per\u00f2 cre\u00f2 problemi sul set fin dall'inizio delle riprese, a causa perlopi\u00f9 dei suoi modi stravaganti e da primattore.\nJohn Leguizamo, che il regista ebbe modo di conoscere l'anno precedente quando riprese per la TV il suo spettacolo teatrale \"Freak\", fu scelto invece per interpretare il personaggio di Vinny, a cui per\u00f2, rispetto al copione originario, venne ampliato considerevolmente il ruolo nella storia - fino a farlo diventare praticamente il protagonista - a causa delle problematiche generate da Brody sul set, che rendeva ormai difficili le regolari riprese del film.\nLa moglie di Vinny, Dionna, fu interpretata da Mira Sorvino, vincitrice dell'Oscar come miglior attrice non protagonista nel 1996, per \"La dea dell'amore\", di Woody Allen. La Sorvino aveva la reputazione di essere un'attrice difficile, ma per Spike Lee il suo lavoro sul set fu impeccabile: \"\u00ab\u00c8 stata magnifica\u00bb\", asser\u00ec il regista.\nLee propose a John Turturro, suo grande amico e interprete di molti suoi film, un ruolo ma questi s'era preso in quel momento un periodo di riposo sabbatico e pertanto declin\u00f2 l'offerta. Lee allora gli chiese se fosse stato disposto a dare in un paio di scene la propria voce al cane che, nel corso della pellicola, tormenta il serial killer, spingendolo a mietere sempre pi\u00f9 vittime. \"\u00abSono morto dal ridere, ma alla fine ho accettato\u00bb\", disse l'attore.\nLo stesso Spike Lee figura nel cast della pellicola, con il piccolo ruolo di un giornalista televisivo che, in alcune scene simildocumentaristiche che intervallano la narrazione principale, intervista svariate persone sui delitti del killer, come ad esempio alcuni afroamericani. \"\u00abQuel ruolo mi ha offerto l'occasione di farmi crescere i capelli e sfoggiare una pettinatura afro\u00bb\", disse il regista.\nRiprese.\nLe riprese del film durarono sessantasei giorni. Nella prima stesura del copione l'azione si svolgeva tutta nel Bronx, ma nella versione definitiva vi vennero girate anche scene ambientate nel Queens ed a Manhattan.\nIl Bronx accolse molto bene la troupe, a differenza di quanto accaduto a Bensonhurst, quartiere di Brooklyn, per le riprese di \"Jungle Fever\" del 1991. \"\u00abGli italiani ci accolsero a braccia aperte. Le signore mi invitavano a pranzo e mi cucinavano qualche bel piatto italiano\u00bb\", disse il regista.\nLa direzione della fotografia fu affidata a Ellen Kuras, alla sua seconda esperienza con Spike Lee, dopo il documentario \"4 Little Girls\". Lee disse alla Kuras che il film doveva dare una percezione di caldo e umido, motivo percui le consigli\u00f2 di guardare il suo \"Fa' la cosa giusta\".\nLee volle girare in qualit\u00e0 di prologo ed epilogo del film degli interventi del giornalista del \"New York Daily News\" Jimmy Breslin, che all'epoca dei delitti segui per conto del proprio giornale la vicenda e che oltretutto fu persino il destinatario di alcune delle deliranti lettere dell'assassino, affinch\u00e9 fornisse al pubblico dapprima un'introduzione al contesto in cui si muove la pellicola ed infine una sua degna chiusa. \"\u00abAbbiamo dato a Jimmy lo spazio per un esame complessivo della storia, per chiarire che si trattava di un fatto di cronaca, non di una vicenda inventata.\u00bb\", disse Spike Lee.\nPer la sequenza in discoteca che di fatto apre l'intreccio vero e proprio del film, che vede Vinny e Dionna ballare affiatatamente, Lee voleva evitare di cadere in un inevitabile rimando all'iconocit\u00e0 de \"La febbre del sabato sera\". \"\u00abAbbiamo due persone che ballano e che sono talmente innamorate da dimenticare completamente tutti gli altri, quindi abbiamo cercato di evidenziare visivamente l'idea che stiano letteralmente ballando da soli\u00bb\", disse Spike Lee.\nLa scena in cui Dionna si separa da Vinny fu girata in piano sequenza, con la macchina a mano, e improvvisata dagli attori. \"\u00abNessuno si aspettava che Mira si mettesse a tirare i dischi fuori dalla finestra. Si \u00e8 messa a buttare di tutto ed \u00e8 stata semplicemente magnifica\u00bb\", disse Spike Lee.\nQuando la stampa diede la notizia dell'inizio delle riprese del film, i familiari delle vittime di Berkowitz espressero alcune preoccupazioni. \"\u00abNon intendevamo affatto mancare di rispetto alle famiglie delle vittime. Non so come si erano messi in testa che il film parlasse di Berkowitz. Ma chiunque veda il film si accorge che non \u00e8 assolutamente cos\u00ec. Quando poi il film \u00e8 uscito nelle sale, nessuno si \u00e8 pi\u00f9 lamentato\u00bb\", asser\u00ec il regista.\nAccoglienza.\nIl film usc\u00ec nelle sale cinematografiche statunitensi il 2 giugno 1999, incassando in totale 19.288.130 $.\nCritiche.\nLe recensioni del film furono contrastanti, tra l'entusiasmo e la delusione.\nColonna sonora.\nLa colonna sonora del film fu curata da Terence Blanchard, che convinse Lee ad usare per la prima volta in un suo film strumenti elettronici e sintetizzatori.\nLa colonna sonora comprende i seguenti brani, tutti successi degli anni settanta:"}
{"id": "1316275", "revid": "1652635", "url": "https://it.wikipedia.org/wiki?curid=1316275", "title": "Crocs", "text": "La Crocs Inc. (nel NASDAQ \"CROX\") \u00e8 una compagnia statunitense fondata da Lyndon Hanson, Scott Seamans, e George Boedecker nel luglio 2002. Ha sede a Boulder (Colorado), e commercializza sotto il proprio marchio una sorta di zoccoli in plastica leggera (realizzati precedentemente dalla canadese Foam Creations Inc).\nLa prima vendita di 200 modelli avvenne nel novembre 2002, presso una fiera navale.\nNonostante una campagna pubblicitaria modesta, la vendita si \u00e8 sviluppata anche al di fuori degli Stati Uniti. La linea dei prodotti \u00e8 infatti nota per il \"design\" originale e la comodit\u00e0, infatti sono preferiti soprattutto l'estate quando la calzatura si mantiene fresca e non crea cattivi odori all'interno, grazie al materiale che \u00e8 studiato proprio per tali fini.\nProdotti e brevetti.\nNel 2006 la Crocs ha acquistato la Foam Creations e con essa il brevetto proprietario della resina schiumosa \"croslite\", realizzata in etilene vinil acetato (spesso indicato con la sigla EVA), la quale dovrebbe garantire dei benefici podologici.\nL'azienda detiene 4 brevetti riconosciuti dagli Stati Uniti riguardanti caratteristiche diverse della sua produzione calzaturiera, ed ha anche indetto azioni legali contro 11 compagnie a cui imputa una violazione.\nLa linea di prodotti conta vari modelli, venduti in tinte unite di diversi toni oppure in combinazioni di due colori."}
{"id": "1316287", "revid": "88740", "url": "https://it.wikipedia.org/wiki?curid=1316287", "title": "Marsheaux", "text": "Le Marsheaux sono un duo synthpop femminile greco, formato da Marianthi Melitsi e Sophie Sarigiannidou (originarie di Salonicco), il cui stile si rif\u00e0 alla musica elettronica dei primi anni ottanta. Il nome Marsheaux deriva dalle prime sillabe dei nomi delle due componenti.\nBiografia.\nNel 2003 Marianthi e Sophie decidono di formare il gruppo, animate dalla voglia di far rivivere il sound dei sintetizzatori analogici e delle drum machine degli anni ottanta. Il loro singolo di debutto, una cover di \"Popcorn\" di Gershon Kingsley rivisitata in una chiave pi\u00f9 dark, ottiene numerosi passaggi radiofonici in Grecia e nell'Europa continentale.\nNel 2004 le Marsheaux firmano un contratto con l'etichetta Undo Records e pubblicano il loro primo album di studio, \"E-bay Queen\", caratterizzato da influenze di gruppi storici come The Human League, Orchestral Manoeuvres in the Dark e Depeche Mode. Un elemento chiave per la promozione del disco risult\u00f2 il fatto che tutte le parti vocali fossero esclusivamente in inglese, che permise all'etichetta di proporlo anche sul mercato britannico e statunitense. \"E-bay Queen\" \u00e8 stato accolto positivamente dalla critica internazionale.\nNel dicembre del 2006, sempre sotto l'egida della Undo Records, pubblicano il loro secondo album \"Peek a boo\", distribuito a livello mondiale, ma principalmente in Grecia, Regno Unito e USA.\nOltre alle loro produzioni originali, le Marsheaux si specializzano nel remix di brani di altri artisti, come ad esempio Moby, grazie anche alla loro capacit\u00e0 di multistrumentiste.\nNel gennaio del 2015 pubblicano \"A Broken Frame\", album cover dell'omonimo lavoro dei Depeche Mode.\nFormazione.\nEntrambe inoltre sono regolarmente \"guest DJ\" nei club di Atene."}
{"id": "1316292", "revid": "729019", "url": "https://it.wikipedia.org/wiki?curid=1316292", "title": "Giovanni Valentini (combattente)", "text": "Biografia.\nNacque a Modigliana il 30 dicembre 1906, figlio di Vincenzo e Teresa Fosconi. Dopo aver conseguito il diploma di maestro di scuola elementare a Forlimpopoli, e la successiva abilitazione a Bologna, svolse l'incarico a Sarsina, poi a Novi di Modena, e infine nel paese natale dal 1934 al 1937, dove nel 1924 fu cofondatore del reparto scout Arruolatosi nel Regio Esercito, nel 1931 fu ammesso a frequentare il corso per allievi ufficiali di complemento a Salerno, e l'anno successivo fu promosso sottotenente ed assegnato in servizio all'11\u00ba Reggimento fanteria \"Casale\". Posto in congedo il 31 gennaio 1933, fu richiamato in servizio presso l'11\u00ba Reggimento fanteria, per un periodo di 15 giorni, nel corso del 1936. Promosso tenente a scelta il 1 luglio dello stesso anno, nel gennaio 1937 fu trasferito in servizio, dietro sua domanda, presso la Milizia Volontaria Sicurezza Nazionale. Mobilitato per le esigenze della guerra di Spagna part\u00ec volontario in forza alla 735\u00ba Battaglione CC.NN., inquadrato nel Corpo Truppe Volontarie. Con il grado di capomanipolo assunse il comando di un plotone della 3\u00aa Compagnia, inquadrata nella 2\u00aa Divisione CC.NN. \"Fiamme Nere\". Cadde in combattimento sul Monte Picones il 15 agosto 1937, durante i combattimenti sulle Asturie contro le truppe repubblicane spagnole.\nInizialmente decorato di Medaglia d'argento al valor militare, con Regio Decreto del 18 gennaio 1940, a pochi mesi dall'ingresso del Regno d'Italia nella seconda guerra mondiale, venne insignito della Medaglia d'oro al valor militare alla memoria."}
{"id": "1316298", "revid": "1982", "url": "https://it.wikipedia.org/wiki?curid=1316298", "title": "Miro di Galizia", "text": ""}
{"id": "1316299", "revid": "1516566", "url": "https://it.wikipedia.org/wiki?curid=1316299", "title": "Enrico Tazzoli", "text": ""}
{"id": "1316302", "revid": "178920", "url": "https://it.wikipedia.org/wiki?curid=1316302", "title": "Corrierino", "text": ""}
{"id": "1316308", "revid": "767487", "url": "https://it.wikipedia.org/wiki?curid=1316308", "title": "Bamboozled", "text": "Bamboozled \u00e8 un film del 2000, scritto e diretto da Spike Lee.\nIl titolo del film \u00e8 tratto da un discorso di Malcolm X: \"\u00abVi hanno raggirati, fuorviati, imbrogliati\u00bb\" (la parola \"bamboozled\" significa infatti questo).\n\u00c8 il primo film di Spike Lee girato interamente in digitale.\nTrama.\nPierre Delacroix (pseudonimo di Peerless Dothan) \u00e8 un giovane autore televisivo afro-americano che lavora per la Cns, una rete televisiva che rifiuta puntualmente tutte le sue iniziative atte a proporre programmi intelligenti per un pubblico afroamericano. Il direttore della rete \u00e8 Dunwitty, un uomo bianco sposato con una donna afroamericana che afferma di essere pi\u00f9 nero di Pierre.\nStufo di tutti i rifiuti subiti, Pierre decide di far rinascere il \"minstrel show\", ossia quegli spettacoli in voga nella seconda met\u00e0 del XIX secolo in cui persone bianche si truccavano il volto di nero, apparendo come caricature razziste. Pierre spera che la trasmissione venga rifiutata, facilitando cos\u00ec il suo licenziamento.\nCon sua somma sorpresa, il programma viene accettato, con il titolo \"Mantan's New Millennium Minstrel Show\", quindi Pierre inizia a cercare i protagonisti. Offre cos\u00ec i ruoli a due artisti di strada, Manray e Womack. Quest'ultimo \u00e8 sorpreso e sconvolto dalla proposta, mentre Manray ne \u00e8 entusiasta. I due cos\u00ec vengono scritturati per il programma e iniziano le prove, fino alla prima televisiva. Pierre, ancora sconvolto che la sua idea sia stata accettata, si dice sicuro che il programma sar\u00e0 un flop. Invece la trasmissione si trasforma in un enorme successo e Manray e Womack diventano delle star. Pierre cambia completamente opinione sul suo programma, e inizia a difenderlo definendolo satira. L'unica a non essere ancora d'accordo \u00e8 Sloan, la sua assistente, che \u00e8 inorridita dal fatto che Pierre abbia rispolverato un programma razzista.\nLo spettacolo di Pierre sale alla ribalta delle cronache, e arriva anche alle orecchie dei Mau Mau, un gruppo rap composto da sei ragazzi neri e un bianco che si dice nero come loro e si fa chiamare 1/16th Blak. Essi sono infuriati per il contenuto razzista e promettono una dimostrazione violenta.\nIntanto il successo dello spettacolo continua e aumenta il protagonismo di Manray. Ci\u00f2 \u00e8 notato soprattutto dall'amico Womack, che rinuncia cos\u00ec allo show. Inoltre Manray inizia a frequentare Sloan, e la cosa non garba a Pierre, innamorato di lei. Questi arriva perfino a dire a Manray che Sloan, per ottenere il lavoro, ha fatto sesso con lui.\nSloan inizia a collezionare cimeli, manifesti, film e fotografie dell'epoca dei \"minstrel\", per dimostrare a Pierre quanto fossero razzisti e denigratori verso gli afroamericani questi spettacoli, ma Pierre rifiuta di guardare tutto questo. Manray, stufo della situazione e capito di essere sfruttato, decide di non dipingersi pi\u00f9 la faccia di nero. Inizia l'ennesima puntata dello show, ma lui si mostra al pubblico con il suo vero volto. Il pubblico e i dirigenti della rete si rivoltano contro di lui, e Pierre \u00e8 costretto a licenziarlo.\nUscito dallo studio, Manray viene rapito dai Mau Mau. Portatolo in un posto segreto, il gruppo annuncia un'esecuzione in diretta via internet, su una webcam, per contestare il razzismo del programma. La polizia tenta di rintracciare da dove provenga la trasmissione, ma Manray viene ucciso prima della scoperta del covo. Dopo l'omicidio, i Mau Mau tentano la fuga, ma vengono eliminati dai poliziotti accorsi, tranne 1/16th Blak, che viene soltanto arrestato nonostante continui ad asserire di essere nero come gli altri.\nSconvolta e furiosa, Sloan si reca da un perplesso Pierre, chiedendogli di vedere la videocassetta che ha preparato sui \"minstrel show\". All'ennesimo rifiuto di Pierre, Sloan lo minaccia con una pistola. Ormai esasperata, gli spara e lo ferisce allo stomaco, quindi fugge. Ferito, Pierre finalmente infila la videocassetta nel videoregistratore e guarda il nastro mentre muore.\nIl film si conclude con un montaggio di sequenze tratte da reali \"minstrel\" e da film che denigrano gli afroamericani.\nProduzione.\nL'idea di \"Bambooozled\" era nella mente di Spike Lee presente dal 1980, anno in cui gir\u00f2 un cortometraggio intitolato \"The Answer\", che narrava di un regista afroamericano a cui venivano offerti 50.000 $ per girare un remake di \"La nascita di una nazione\". Nel corto, Lee inser\u00ec alcune delle immagini pi\u00f9 razziste del film di David Wark Griffith. \"\u00abIl protagonista di The Answer e Pierre Delacroix si somigliano molto. E anche in Bamboozled ho inserito scene da La nascita di una nazione\u00bb\", disse Spike Lee.\nScrivendo la sceneggiatura, Spike Lee affront\u00f2 la rappresentazione degli afroamericani nella cultura popolare statunitense. \"\u00abL'immagine degli afroamericani \u00e8 stata sabotata. Basta pensare ad Al Jolson, all'avanspettacolo dei cosiddetti minstral\u00bb\", asser\u00ec il regista.\nIl film inizia con Pierre Delacroix che si rivolge direttamente alla macchina da presa e comunica agli spettatori che quella che vedranno \u00e8 una satira. \"\u00abVolevo che fosse chiaro fin da principio che il film \u00e8 una satira. E ciononostante alcuni sono riusciti comunque ad equivocare\u00bb\", disse Lee.\nLa natura del copione e i precedenti risultati al botteghino dei film di Spike Lee complicarono l'ottenimento del budget. Il produttore Joe Kilik propose cos\u00ec a Lee di girare il film in digitale, come fatto dal regista danese Lars von Trier. Lee chiam\u00f2 cos\u00ec Ellen Kuras, direttore della fotografia, e gli propose di girare tutto il film con l'ausilio di telecamere digitali. La Kuras non fu entusiasta della proposta, poich\u00e9 era abituata a girare in pellicola, ma quando Lee chiar\u00ec che una minima parte del film sarebbe stata girata in pellicola, la Kuras accett\u00f2. Cos\u00ec la parte dedicata al \"Mantan's New Millennium Minstrel Show\" fu girata in 16 mm, per distinguere le sequenze dello show dal resto del film.\nPer le ricerche sul film, Lee acquist\u00f2 molti cimeli dell'epoca dei \"minstrel\". \"\u00ab\u00c8 un modo per ricordarmi di come ci vedevano, e di come ci vedono ancora oggi, a dispetto di quanto \u00e8 cambiato\u00bb\", disse il regista.\nCast.\nUno dei primi attori scelti da Spike Lee fu Jada Pinkett Smith, che torn\u00f2 ad interpretare un film dopo aver avuto due bambini da Will Smith. \"\u00abNon ero ancora pronta per tornare al lavoro, ma l'ho fatto per Spike Lee. Nessuno riesce a dire no a lui...\u00bb\", asser\u00ec l'attrice. In un primo momento, Pierre doveva essere interpretato proprio da Will Smith, marito della Pinkett Smith, ma questi scelse di interpretare \"La leggenda di Bagger Vance\", di Robert Redford, quindi il ruolo fu interpretato da Damon Wayans, fratello di Keenen Ivory Wayans, il creatore della serie \"Scary Movie\".\nPer il ruolo degli attori del \"Mantan's Show\", Lee scelse Savion Glover e Tommy Davidson. Il primo \u00e8 un vero ballerino, mentre Davidson \u00e8 un comico di cabaret.\nDurante le prove, Lee e Wayans decisero di dare a Pierre un accento britannico, come se fosse un bianco. \"\u00abIl grande problema di Pierre Delacroix \u00e8 la schizofrenia, che in certa misura affligge tutti gli afroamericani. E lo si vede quando suo padre gli dice: 'Cazzone, quell'accento dove l'hai preso? Sei mio figlio, cazzone. Non venire a parlare qui con me con quell'accento del cazzo'\u00bb\", disse il regista.\nIl ruolo di Dunwitty, il capo di Pierre, fu affidato a Michael Rapaport, e Lee gli mise in bocca dichiarazioni di appartenenza alla razza afroamericana. Con autoironia, il regista inser\u00ec anche un dialogo in cui Dunwitty sbotta: \"\u00abSpike Lee pu\u00f2 baciarmi il culo! Aveva ragione Tarantino!\u00bb, riguardo all'uso del termine \"negro\"\u00bb\". Effettivamente nel film la frase incriminata \u00e8 ripetuta molte volte, tanto da far dichiarare a Samuel L. Jackson: \"\u00abL'impressione dei primi quindici minuti del film \u00e8 che Spike abbia deciso di superare chiunque altro nella frequenza con cui fa dire la parola 'negro' a un personaggio\u00bb\".\nPer interpretare il gruppo dei Mau Mau, Spike Lee chiam\u00f2 dei veri esponenti della cultura hip hop, come Mos Def, Canibus, Dj Scratch, Charli Baltimore, muMs da Schemer e Mc Search.\nA un certo punto del film, il successo del \"Mantan's New Millennium Minstrel Show\" \u00e8 tale che lo vede persino l'allora Presidente degli Stati Uniti d'America, Bill Clinton. \"\u00abAvevamo trovato un filmato d'archivio nel quale il presidente Clinton guardava la tv, e dato che lui \u00e8 un personaggio pubblico l'abbiamo usato\u00bb\", spieg\u00f2 Lee.\nRiprese.\nIl budget del film fu di 10 milioni di dollari.\nPer effettuare le riprese del film, Lee us\u00f2 undici videocamere, posizionate in vari punti del set. L'alto numero di materiale girato in digitale port\u00f2 ad eliminare molte scene durante il montaggio. Secondo il montatore del film, Sam Pollard, Lee in sala montaggio si dimostr\u00f2 nervoso, tanto da far montare una scena a Barry Alexander Brown, suo vecchio montatore.\nAccoglienza.\n\"Bamboozled\" usc\u00ec negli Stati Uniti il 6 ottobre 2000, incassando complessivamente 2.274.979 $ e risultando uno dei flop pi\u00f9 brucianti nella carriera del regista afroamericano. Il film comunque si rifece ampiamente nel mercato dell'home video, risultando il film di Lee che ha riscosso pi\u00f9 successo in DVD.\nSpike Lee accus\u00f2 dell'insuccesso la New Line Cinema, che distribu\u00ec il film negli Stati Uniti. \"\u00abNon hanno creduto nel mio film e quindi non hanno aggiunto nessun investimento a quello iniziale\u00bb\", disse il regista.\nCritiche.\nLe recensioni del film furono per la maggior parte negative e ci\u00f2 fu motivo di grande rammarico per Spike Lee. \"\u00abIl film \u00e8 stato equivocato: qualcuno ha pensato che parlasse solo degli afroamericani, ma Bamboozled parla della disumanizzazione e del degrado generato dalla televisione e dal cinema\u00bb\", comment\u00f2 il regista.\nColonna sonora.\nLa colonna sonora del film \u00e8 composta dai seguenti brani:"}
{"id": "1316309", "revid": "834", "url": "https://it.wikipedia.org/wiki?curid=1316309", "title": "Ponte Verrazzano-Narrow", "text": ""}
{"id": "1316310", "revid": "120915473", "url": "https://it.wikipedia.org/wiki?curid=1316310", "title": "Piagnoni", "text": "A Firenze venivano chiamati Piagnoni i seguaci del frate domenicano Girolamo Savonarola dove piagnoni stava per bigotti.\nStoria.\nRadunatisi intorno al frate gi\u00e0 prima della morte di Lorenzo il Magnifico, furono acerrimi avversari dei Palleschi, partigiani dei Medici. Nel 1494 furono tra i fautori della cacciata di Piero de' Medici e della restaurazione della repubblica fiorentina perch\u00e9 contrari alla tirannia politica signoriale e favorevoli a un governo di larga partecipazione popolare. Nemici dei piaceri e della mondanit\u00e0, ma anche generosi e votati alla carit\u00e0 verso il prossimo, sostenevano con Savonarola una riforma della Chiesa improntata alla pi\u00f9 stretta austerit\u00e0 religiosa.\nPerfetto esempio del rigorismo morale dei Piagnoni \u00e8 il fal\u00f2 delle vanit\u00e0 del Carnevale del 1497 che Giorgio Vasari descrive cos\u00ec: \nQuando Savonarola perse la presa sui fiorentini e il popolo in armi si rivers\u00f2 al convento di San Marco per arrestarlo, i Piagnoni si asserragliarono nell'edificio per difenderlo: \nNonostante la fine di Savonarola e il ritorno dei Medici in citt\u00e0 i Piagnoni continuarono a lottare contro la signoria cittadina e ritornarono alla carica nel 1527 quando i Medici furono di nuovo espulsi da Firenze e per la seconda volta venne dichiarata la repubblica.\nMarco Foscari, in quell'anno ambasciatore di Venezia a Firenze, in una relazione al Senato veneto ne traccia un profilo accurato:\nSi dispersero definitivamente nel 1530 con il collasso militare dell'esperimento repubblicano e l'instaurazione del ducato di Alessandro de' Medici."}
{"id": "1316311", "revid": "194688", "url": "https://it.wikipedia.org/wiki?curid=1316311", "title": "Coopvoce", "text": ""}
{"id": "1316316", "revid": "287204", "url": "https://it.wikipedia.org/wiki?curid=1316316", "title": "Prealpi Lombarde", "text": "Le Prealpi Lombarde costituiscono il settore dei rilievi montuosi prealpini italiani e svizzeri compresi tra il Lago Maggiore a ovest, il fiume Adige ad est, la pianura padana a sud e la catena principale alpina a nord (Alpi Lepontine ed Alpi Retiche). Secondo altri criteri, il confine orientale non \u00e8 l'Adige, ma il Lago di Garda. \nAltri due grandi bacini lacustri (lago di Como e lago d'Iseo) dividono le Prealpi lombarde in tre aree: le Prealpi Luganesi (varesine e comasche) tra il Ceresio e il Lario; le Alpi e Prealpi Bergamasche (o Orobie) tra il Lario e il Sebino; le Prealpi Bresciane e Gardesane tra il Sebino e l'Adige.\nClassificazione.\nSecondo la Partizione delle Alpi e la SOIUSA, le Prealpi Lombarde interessano, oltre al territorio lombardo, anche porzioni del territorio elvetico (Canton Ticino), veneto e trentino (Prealpi Giudicarie). \nSecondo altre suddivisioni, come quella delle Alpi italiane adottata dal Club Alpino Italiano e dal Touring Club Italiano, i rilievi ad est del lago di Garda fanno parte delle Prealpi Venete. Segue la classificazione del Club Alpino e del Touring Club anche la suddivisione didattica tradizionale delle Alpi.\nLa Partizione delle Alpi considera le Prealpi Lombarde come un'unica sezione delle Alpi Centrali (la numero 14) e le suddivide cos\u00ec:\nLa SOIUSA divide in tre sezioni le Prealpi Lombarde, chiamandole:\nPrealpi Luganesi.\nLe Prealpi luganesi (o lombarde occidentali) si estendono tra il lago Maggiore a ovest, la linea Locarno-Bellinzona-Gravedona a nord, il lago di Como-lago di Lecco a est e la pianura padana a sud. Essendo situate ad ovest della linea lago di Lecco-lago di Como-passo dello Spluga-Reno, fanno parte delle Alpi Nord-occidentali, e comprendono due sottosezioni: Prealpi varesine e Prealpi comasche.\nLe aree protette delle Prealpi luganesi sono il parco Regionale Campo dei Fiori, il parco del Monte Barro e la riserva naturale Sasso Malascarpa.\nPrealpi Varesine.\nLe Prealpi varesine si estendono tra il lago Maggiore ed il lago di Lugano-val d'Agno (Svizzera) e sono delimitate a nord dal piano di Magadino, a sud dalle colline del varesotto. Si possono identificare due catene principali: Tamaro-Gambarogno-Lema e Piambello-Campo dei Fiori-Nudo. La prima, a nord del fiume Tresa, \u00e8 dominata dal gruppo del monte Tamaro (1967\u00a0m); altre cime importanti sono il monte Gradiccioli (1936\u00a0m), il monte Magno (1640\u00a0m), il monte Lema (1621\u00a0m) e il monte Paglione (1554\u00a0m). La seconda catena raggiunge quote meno elevate: le cime pi\u00f9 importanti sono il monte Nudo (1235\u00a0m), il monte Piambello (1129\u00a0m) ed il Campo dei Fiori (1226\u00a0m).\nPrealpi Comasche.\nLe Prealpi Comasche (o Lariane) sono delimitate dal Lago di Lugano e dalla val d'Agno ad ovest, dalla val Morobbia e dalla valle di San Iorio a nord, dal lago di Como ad est, dalle colline della Brianza a sud. Le Prealpi comasche sono in media pi\u00f9 elevate e pi\u00f9 impervie delle Prealpi varesine. Possono essere suddivise in tre catene principali: Gino-Camogh\u00e8-Fiorina; Tremezzo-Generoso-Gordona; catena del Triangolo lariano.\nLa prima catena si trova a nord della Valle di Porlezza e comprende le cime pi\u00f9 alte delle Prealpi luganesi: il Pizzo di Gino (2245\u00a0m), il Camogh\u00e8 (2226\u00a0m), il monte Garzirola (2116\u00a0m) ed il Monte Bregagno (2107\u00a0m). Nella seconda catena, nella zona di Intelvi, non si raggiungono i 2000 metri di quota: la vetta pi\u00f9 elevata \u00e8 il monte Generoso (1701\u00a0m), che supera di poco il monte di Tremezzo (1700\u00a0m). Il Triangolo lariano \u00e8 compreso tra i due rami del lago di Como e le colline della Brianza. La vetta pi\u00f9 alta \u00e8 il monte San Primo (1685\u00a0m); altre vette importanti sono il monte Palanzone (1436\u00a0m), il monte Preaola (1417\u00a0m) ed i Corni di Canzo (1373\u00a0m).\nA sud, le Prealpi comasche digradano nei dolci rilievi collinari della Brianza, in cui, come nel caso delle Prealpi varesine, le glaciazioni hanno creato alcuni piccoli bacini lacustri (lago di Pusiano, lago di Annone e lago di Alserio).\nAlpi e Prealpi Bergamasche.\nLe Alpi e Prealpi Bergamasche (o Orobie o lombarde centrali) sono comprese tra il fiume Adda (tra il passo dell'Aprica ed il lago di Como) e la valle di Corteno a nord, la val Camonica ed il lago d'Iseo a est, la pianura padana a sud ed il lago di Lecco-Lago di Como a ovest.\nSono tradizionalmente suddivise nelle Alpi Orobie vere e proprie e nelle meno elevate Prealpi Bergamasche, e rappresentano la sezione pi\u00f9 elevata ed estesa delle Prealpi lombarde. La maggior parte del territorio delle Alpi e Prealpi Bergamasche \u00e8 tutelato dal parco delle Orobie Valtellinesi e dal parco delle Orobie Bergamasche.\nAlpi Orobie.\nLe Alpi Orobie sono separate a sud dalle Prealpi Bergamasche da una serie di valli secondarie della val Brembana, val Seriana e val Camonica: la Valsassina, la Valtorta, la val Secca, la val Canale, la val Nembo, la val di Scalve e la val Paisco.\nSullo spartiacque si trovano le vette pi\u00f9 elevate di tutte le Prealpi lombarde: il Pizzo di Coca (3050\u00a0m), il Pizzo Redorta (3037\u00a0m) ed il Pizzo di Scais (3039\u00a0m) nel gruppo del Coca; il monte Telenek (2753\u00a0m), il monte Sellero (2743\u00a0m) e il monte Torsoleto (2708\u00a0m) nel gruppo del Telenek; il monte Masoni (2663\u00a0m) ed il Pizzo dei Tre Signori (2554\u00a0m). Altre cime importanti sono la Cima Vallocci (2510\u00a0m), la Cima Tonale (2544\u00a0m), la Cima Campaggio (2502\u00a0m) ed il Pizzo di Rodes (2831\u00a0m) nel versante valtellinese; il Pizzo del Diavolo di Tenda (2914 m), il monte Pradella (2626\u00a0m), il monte Cabianca (2601\u00a0m) ed il Pizzo Tornello (2687\u00a0m) nel versante bergamasco.\nOltre al parco delle Orobie Valtellinesi ed al parco delle Orobie Bergamasche, le aree protette delle Alpi Orobie sono la riserva naturale Valle di Sant'Antonio e la riserva naturale orientata Bosco dei Bordighi.\nPrealpi Bergamasche.\nA sud delle Alpi Orobie si staccano alcune dorsali secondarie che scendono gradualmente verso la pianura e dividono tra di loro il lago di Lecco, la val Brembana, la val Seriana e la val Camonica). Su queste dorsali si innalzano alcuni massicci calcareo-dolomitici, caratteristici del panorama orobico.\nI principali gruppi montuosi sono le Grigne (2410\u00a0m), il Resegone (1875\u00a0m), lo Zuccone Campelli (2159\u00a0m) ed il monte Sornadello (1580\u00a0m) tra il Lario ed il Brembo; il Pizzo Arera (2512\u00a0m), la Cima di Menna (2300\u00a0m), il monte Secco (2267\u00a0m) ed il monte Alben (2019\u00a0m) tra il Brembo ed il Serio; la Presolana (2521\u00a0m), il monte Par\u00e8 (1641\u00a0m), il Pizzo Formico (1637\u00a0m), il Pizzo Camino (2492\u00a0m) e la Concarena (2549\u00a0m) tra il Serio e l'Oglio.\nFanno parte delle Prealpi Bergamasche il parco dei Colli di Bergamo, la riserva naturale Valle del Freddo, la riserva naturale Boschi del Giovetto di Palline e il parco delle Grigne.\nPrealpi Bresciane e Gardesane.\nLe Prealpi bresciane e gardesane (o lombarde orientali) sono delimitate a ovest dal lago d'Iseo e dalla val Camonica, a nord dal passo di Crocedomini e dalle valli Giudicarie, a est dal fiume Adige e a sud dalle colline bresciane e veronesi. Secondo la classificazione SOIUSA (e la tradizionale Partizione delle Alpi) rientrano quindi nelle Prealpi lombarde anche i rilevi compresi tra il lago di Garda e l'Adige, i quali, pur essendo in territorio veneto e trentino, fanno parte a tutti gli effetti delle Prealpi gardesane. Al contrario, secondo la suddivisione delle Alpi italiane adottata dal Club Alpino Italiano e dal Touring Club Italiano, i rilievi ad est del lago di Garda fanno parte delle Prealpi venete.\nPrealpi Bresciane.\nIl ristretto settore delle Prealpi Bresciane \u00e8 delimitato dal bacino del Sebino ad ovest e dalla val Sabbia ad est. Il suo limite settentrionale \u00e8 convenzionalmente fissato lungo la valle del fiume Caffaro, che culmina al passo di Crocedomini (1892\u00a0m), a nord del quale vanno a spegnersi i contrafforti meridionali del gruppo dell'Adamello.\nSi possono individuare due catene principali, separate dalla val Trompia: Setteventi-Muffetto-Guglielmo a ovest e Dosso Alto-Monte Palo a est. Nella prima si trovano le cime pi\u00f9 elevate delle Prealpi Bresciane: il monte Colombine (2215\u00a0m), il monte Matto (2200\u00a0m) ed il montre Fr\u00e0 (2160\u00a0m). Altre vette importanti sono il monte Muffetto (2060\u00a0m) ed il monte Guglielmo o \"G\u00f6lem\" (1957\u00a0m). Ad est della val Trompia le vette pi\u00f9 elevate sono il Dosso Alto (2065\u00a0m) e la Corna Blacca (2006\u00a0m) a nord del passo delle Piazze; il monte Palo (1462\u00a0m), il Corno di Sonclivo (1351\u00a0m) ed il monte Doppo (1217\u00a0m) a sud.\nLe aree protette delle Prealpi bresciane sono il monumento naturale Altopiano di Cariadeghe, il monumento naturale regionale del Masso di arenaria rossa del Permico e la riserva naturale Piramidi di Zone.\nPrealpi Gardesane.\nLe Prealpi Gardesane sono limitate a ovest dalle valli Giudicarie, a nord dal fiume Sarca, a est dal fiume Adige e a sud dalle colline bresciane e veronesi. Si possono suddividere in tre catene principali: Prealpi Gardesane Sud-occidentali e Prealpi Giudicarie a ovest del Benaco, Prealpi Gardesane Orientali a est del lago.\nLa prima si trova a sud della val di Ledro e della val d'Ampola; le cime pi\u00f9 importanti sono il monte Cablone (1977\u00a0m), il monte Tremalzo (1975\u00a0m), la Cima Spessa (1820\u00a0m), il monte Manos (1517\u00a0m) ed il monte Pizzocolo (1582\u00a0m). Gran parte del suo territorio fa parte del parco regionale dell'Alto Garda Bresciano. Le Prealpi Giudicarie si trovano interamente nella provincia di Trento, a nord della val di Ledro-val d'Ampola, a sud-ovest del fiume Sarca e a est delle valli Giudicarie. Le vette principali sono il monte Cadria (2254\u00a0m), il monte Tofino (2156\u00a0m) ed il monte Altissimo (2127\u00a0m).\nA est del lago di Garda si elevano la catena del monte Baldo (2218\u00a0m), di cui fa parte anche il monte Altissimo di Nago (2078\u00a0m), il gruppo del monte Stivo (2059\u00a0m) ed il gruppo del monte Bondone (2160\u00a0m). La catena del monte Baldo \u00e8 separata dai due gruppi dalla valle di Loppio.\nOltre al parco regionale dell'Alto Garda Bresciano, le Prealpi gardesane ospitano i biotopi del lago d'Idro, del lago di Loppio, del lago d'Ampola, della Lomasona, del monte Brione, delle Marocche di Dro e della torbiera di Fiav\u00e9; la riserva naturale integrale Lastoni Selva Pezzi, la riserva naturale integrale delle Tre Cime del Monte Bondone e la riserva naturale integrale Gardesana Orientale."}
{"id": "1316320", "revid": "1616757", "url": "https://it.wikipedia.org/wiki?curid=1316320", "title": "Prealpi Bresciane", "text": "Le Prealpi Bresciane sono un gruppo montuoso delle Prealpi Bresciane e Gardesane, interessando nella Regione Lombardia la Provincia di Brescia.\nClassificazione.\nSecondo la SOIUSA sono una sottosezione alpina con la seguente classificazione:\nLa Partizione delle Alpi le inseriva nella grande sezione delle Prealpi lombarde.\nL'AVE le inserisce nelle Alpi dell'Adamello e della Presanella formando cos\u00ec il gruppo n. 49 di 75 delle Alpi Orientali.\nDelimitazioni.\nIl ristretto settore delle Prealpi Bresciane \u00e8 delimitato dal bacino del Sebino a ovest e dalla val Sabbia a est. Il suo limite settentrionale \u00e8 convenzionalmente fissato lungo la valle del fiume Caffaro, che culmina al passo di Crocedomini (1800\u00a0m), a nord del quale vanno a spegnersi i contrafforti meridionali del gruppo dell'Adamello.\nSuddivisione.\nLe Prealpi Bresciane si suddividono in due supergruppi, quattro gruppi e due sottogruppi:\nLa Val Trompia ed il Passo del Maniva separano la Catena Bresciana Occidentale da quella Orientale.\nAree protette.\nLe aree protette delle Prealpi Bresciane sono il monumento naturale Altopiano di Cariadeghe, il monumento naturale regionale del Masso di arenaria rossa del Permico e la riserva naturale Piramidi di Zone. Inoltre, il settore pi\u00f9 meridionale del Parco dell'Adamello comprende un'area, seppur molto ristretta, che rientra nelle Prealpi Bresciane."}
{"id": "1316321", "revid": "287204", "url": "https://it.wikipedia.org/wiki?curid=1316321", "title": "Teddy Lucic", "text": ""}
{"id": "1316322", "revid": "6923", "url": "https://it.wikipedia.org/wiki?curid=1316322", "title": "Egmont (casa editrice)", "text": "Egmont \u00e8 un'azienda danese fondata da Egmont Harald Petersen nel 1878, con sede centrale a Copenaghen, in Danimarca. Inizialmente semplice casa editrice, ha in seguito esteso la sua attivit\u00e0 a numerosi altri media.\nLa Egmont produce settimanali, riviste, fumetti, libri, programmi televisivi, libri di testo, giochi e altro materiale multimediale destinato all'intrattenimento. Ha filiali in 23 paesi, e circa 3800 dipendenti. Il fatturato nel 2005 \u00e8 stato di 1,17 miliardi di euro, mentre nel 2006 \u00e8 stato di 1,24 miliardi di euro. Ha anche creato la \"Fondazione Egmont\", che si occupa di investire i guadagni in opere sociali e culturali.\nStoria.\nInizialmente gestita dal solo Petersen (diciassettenne all'epoca della fondazione), la Egmont si limitava a stampare testi, ma in seguito inizi\u00f2 ad occuparsi anche della \"creazione\" delle storie.\nDopo la Seconda guerra mondiale, la Egmont acquist\u00f2 una licenza dalla Disney, e nel 1948 inizi\u00f2 a pubblicare in Svezia la rivista a fumetti \"Kalle Anka &amp; C:o\" (Kalle Anka \u00e8 il nome svedese di Paperino). In seguito si occupa anche di libri (nel 1963 acquisisce la casa editrice danese \"Aschehoug\") e di televisione (controlla il 50% della rete norvegese \"TV2\").\nNel 1991, nel Regno Unito, la Egmont acquista la Fleetway (branca di IPC Media specializzata nei fumetti), ribattezzandola \"Fleetway Editions\". La Fleetway viene definitivamente assorbita dalla Egmont nel 2000, dopo aver abbandonato molte delle sue testate classiche (come ad esempio \"2000 AD\", rivista famosa soprattutto per i fumetti del Giudice Dredd, ceduta alla Rebellion Developments): in seguito si limiter\u00e0 a pubblicare ristampe e fumetti in licenza (ad esempio quelli di Sonic).\nSempre in Regno Unito opera un'altra filiale di Egmont, \"Egmont Publishing\", che stampa principalmente libri per bambini (ad esempio quelli di \"Winnie-the-Pooh\").\nIn Italia la Egmont ha acquistato dalla Rcs MediaGroup il settimanale \"Corriere dei Piccoli\" (ribattezzato \"Corrierino\") nel 1994."}
{"id": "1316327", "revid": "3358", "url": "https://it.wikipedia.org/wiki?curid=1316327", "title": "Pensiero sistemico", "text": "I precursori.\nIl pensiero sistemico trae le sue origini dalla filosofia greca, in particolare da Aristotele e dai primi pitagorici, i quali concentravano le proprie riflessioni sulla forma e sostanza delle cose. Queste riflessioni furono poi riprese nei primi anni del '900 da alcuni studiosi che iniziarono ad elaborare alcune teorie sulla dicotomia struttura-sistema degli esseri viventi.\nIl XX secolo.\nLa prima opera incentrata sul pensiero sistemico fu la \"Tectolog\u00eca\" elaborata da Aleksandr Bogdanov, la quale rappresentava il primo tentativo di dar vita ad una scienza delle strutture, basata sulla formulazione di principi di organizzazione, che consentivano di comprendere le strutture dei sistemi viventi e non viventi. Bogdanov individu\u00f2, quindi, tre tipologie diverse dei sistemi: sistemi organizzati, sistemi disorganizzati e sistemi neutri. Nella teoria di Bogdanov i due processi di organizzazione fondamentali sono la formazione e la regolazione.\nContemporaneamente a Bogdanov un altro studioso, il mineralogista Vladimir Vernadskij, studiava i sistemi viventi e il loro rapporto con il mondo fisico circostante. In particolare, prese come oggetto del proprio studio la biosfera, intesa come sistema vivente, caratterizzata dalla forte interconnessione tra tutti gli esseri viventi che la popolano e che, attraverso processi di scambio, ne alimentano la vita. Inoltre, Vernadskij sostiene che un qualsiasi sistema vivente pu\u00f2 essere sempre e comunque considerato un sub-sistema di un sistema pi\u00f9 esteso.\nSolo tra gli anni quaranta e cinquanta del ventesimo secolo fu elaborata da Ludwig von Bertalanffy la teoria generale dei sistemi, che doveva essere considerata come base comune per tutte le discipline scientifiche. I concetti fondamentali di tale teoria sono l'apertura e la chiusura dei sistemi viventi, l'omeostasi, l'autoregolazione e l'equi-finalit\u00e0.\nContribuirono alla teoria generale dei sistemi due studiosi cileni, Humberto Maturana e Francisco Varela, i quali introdussero l'innovativo concetto di autopoiesi nello studio dei sistemi, utilizzabile anche come discrimine tra esseri viventi e non viventi."}
{"id": "1316331", "revid": "170204", "url": "https://it.wikipedia.org/wiki?curid=1316331", "title": "Prealpi Bresciane e Gardesane", "text": "Le Prealpi Bresciane e Gardesane (dette anche \"Prealpi Lombarde orientali\") sono una sezione delle Alpi, appartenenti alle Alpi Sud-orientali. Interessano principalmente la regione Lombardia e marginalmente il Veneto ed il Trentino-Alto Adige. La vetta pi\u00f9 alta \u00e8 il Monte Cadria (2.254 m s.l.m.), che supera di poco il pi\u00f9 conosciuto Monte Baldo (2.218 m s.l.m.) e il Monte Bondone (2180 m s.l.m.).\nConfini.\nLe Prealpi Bresciane e Gardesane sono delimitate a ovest dal lago d'Iseo e dalla val Camonica, a nord dal passo di Crocedomini e dalle valli Giudicarie, a est dal fiume Adige e a sud dalle colline bresciane e veronesi.\nA nord confinano con le Alpi Retiche meridionali, ad est con le Prealpi Venete, a sud con la pianura padana e ad ovest con le Alpi e Prealpi Bergamasche.\nClassificazione.\nSecondo la classificazione SOIUSA, rientrano in questa sezione alpina anche i rilevi compresi tra il lago di Garda e l'Adige, i quali, pur essendo in territorio veneto e trentino, fanno parte a tutti gli effetti delle Prealpi gardesane. Al contrario, secondo la suddivisione delle Alpi italiane adottata dal Club Alpino Italiano e dal Touring Club Italiano, i rilievi ad est del lago di Garda fanno parte delle Prealpi venete.\nSuddivisione.\nLe Prealpi Bresciane e Gardesane vengono suddivise dalla SOIUSA in due sottosezioni e cinque supergruppi:\nMonti.\nI monti principali sono:\nValichi.\nI valichi principali sono:"}
{"id": "1316332", "revid": "767487", "url": "https://it.wikipedia.org/wiki?curid=1316332", "title": "Crooklyn", "text": "Crooklyn \u00e8 un film del 1994, diretto da Spike Lee, scritto con la sorella Joie e con il fratello Cinqu\u00e9.\n\u00c8 il film pi\u00f9 autobiografico di Spike Lee, basato su alcune esperienze della sua infanzia.\nIn origine il film doveva essere il pilot di una serie televisiva per bambini, che venne rifiutata dalla produzione perch\u00e9 non conteneva nessun riferimento all'hip hop.\nIl titolo, \"Crooklyn\", \u00e8 un gioco di parole tra Brooklyn e \"crook\" (ladro, imbroglione, truffatore).\nTrama.\nNegli anni settanta, a Brooklyn, una bambina afroamericana di nove anni, Troy, osserva alcune scene di vita quotidiana. Il padre, Woody la chiama per il pranzo, soffiando dentro un corno africano. Tutta la famiglia cos\u00ec si riunisce a tavola: oltre a Troy e a suo padre ci sono la madre, Carolyn, e gli altri figli, Clinton, Wendell, Joseph e Nate.\nWoody \u00e8 un musicista e compositore. \u00c8 un purista della musica ed esegue dei concerti in piccoli teatri, disertati dal pubblico. Carolyn \u00e8 un'insegnante, e da lei dipendono le sorti economiche della famiglia.\nTroy e i suoi fratelli passano le serate a guardare in televisione cartoni animati e vecchi film, lottando contro la madre che cerca di interrompere la visione, con la scusa che \u00e8 tardi o per risparmiare corrente.\nNel quartiere l'unica droga presente \u00e8 la colla, che i ragazzi sniffano. Tra questi ci sono Snuffy e Mano Destra, che la mischiano con la benzina e per questo hanno delle forti allucinazioni. Troy ha paura dei due, che si fanno dare i soldi per la droga dai bambini. Spesso Troy li sogna, e per la paura bagna il letto.\nUna sera Wendell esce per buttare l'immondizia, ma si ferma sulle scale del palazzo e ne getta un po' nel cortile di Tony Eyes, il vicino di casa italoamericano che convive con parecchi cani. Tony si accorge di tutto ed esce minacciando di chiamare la polizia. Carolyn interviene in difesa del figlio e ne segue una lite in cui tutti urlano, fino a quando interviene Vic, un ragazzo reduce dal Vietnam, che urla ai due di stare zitti, ma Tony ripete frasi offensive, fino a quando Vic lo stende con un pugno. La vicina di casa chiama la polizia. Intanto Troy, che era uscita di nascosto per comprare dei dolci, torna e vede due poliziotti bianchi arrestare Vic tra le urla della sua ragazza. Vic e Troy si scambiano un lungo sguardo: perplesso lui, rassegnata lei.\nUn giorno Carolyn scopre che Woody ha staccato il quinto assegno in un mese. Va nel seminterrato e lo interrompe mentre sta lavorando. Lo accusa di infantilismo, egoismo e immaturit\u00e0, annunciandogli che ha diviso i conti. Ha inizio una furiosa lite tra i due. Intanto, al piano superiore, i bambini stanno guardando una partita di basket, e urlano contro l'arbitro. Carolyn sale di sopra, zittisce i ragazzi e spegne la televisione. Wendell chiede l'intervento del padre, che prende le difese dei ragazzi e innervosisce ancor di pi\u00f9 la moglie, quindi la porta di peso fuori dalla stanza. I due cadono dalle scale urlando. I bambini tentano di dividerli, infine Carolyn urla al marito di andarsene. Ma dopo un po', grazie a un mazzo di fiori e a una cena a lume di candela, i due si riappacificano.\nIn estate Troy \u00e8 mandata a passare le vacanze al sud, dalla zia Sang e dallo zio Clem, che hanno una bambina, Viola. Gli zii di Troy abitano in un quartiere pulito e ordinato, e cercano di imitare i bianchi. Troy viene cos\u00ec educata, vestita e pettinata come una bambina bianca. I rapporti con la cugina Viola sono pessimi: Viola ha la pelle pi\u00f9 chiara della sua e finge di essere stata adottata. Inoltre guarda alla televisione dei programmi diversi da quelli che Troy vede con i suoi fratelli.\nUn giorno il cane della zia muore soffocato in una poltrona letto. Dopo questo episodio, di cui nessuno ha il coraggio di accusare Troy, la bambina viene rimandata a casa, anche perch\u00e9 \u00e8 arrivata la notizia che Carolyn \u00e8 in ospedale. Le \u00e8 stato diagnosticato un cancro e morir\u00e0 presto.\nIl giorno del funerale della madre, Troy si assume la responsabilit\u00e0 della famiglia, poich\u00e9 il padre non trova ancora un lavoro stabile. Quando Snuffy prova a prendere i soldi a Joseph, Troy afferra una mazza da baseball e lo colpisce alla testa, quindi torna a giocare con gli altri bambini.\nStile.\nDal punto di vista stilistico il film \u00e8 segnato dalla messa in scena del sogno e dell'allucinazione. Il ralenti \u00e8 usato molto, pi\u00f9 che in qualsiasi film di Spike Lee fino ad allora.\nLa sequenza pi\u00f9 nota del film \u00e8 quella della vacanza di Troy al sud. Spike Lee non mont\u00f2 la lente anamorfica, e questo fa s\u00ec che durante la lunga sequenza le immagini risultino allungate e deformate. Questo per sottolineare il disagio di Troy in un mondo che non \u00e8 il suo, dove i neri vogliono somigliare ai bianchi (i cosiddetti \"wannabe\").\nProduzione.\nSceneggiatura.\nIl progetto di \"Crooklyn\" inizi\u00f2 quando Joie Lee, la sorella di Spike, decise di scrivere un soggetto ambientato negli anni settanta. \"\u00abAll'inizio l'idea non era di parlare della nostra famiglia. Attraversavo un periodo di transizione, e parlavo spesso con Cinqu\u00e9. E lui mi disse: 'Perch\u00e9 queste cose non le scrivi?' \u00c8 nato tutto da l\u00ec, dal fatto di condividere le idee con mio fratello\u00bb\", dichiar\u00f2 l'attrice. Cos\u00ec i fratelli di Spike Lee iniziarono a scrivere la sceneggiatura, dal titolo \"Hot Peaches and Butter\", senza dire niente a nessuno. Molto materiale era basato sulla loro infanzia. Secondo i piani dei fratelli Lee, Joie avrebbe diretto il film e Cinque lo avrebbe prodotto. Ma volevano anche sentire il parere del fratello, quindi gli fecero visionare il copione. Spike si disse entusiasta e accett\u00f2 di dirigere il film, perch\u00e9 dopo un film epico come \"Malcolm X\" aveva voglia di dirigere un film pi\u00f9 piccolo. \"\u00abMi sentii molto orgoglioso che Cinque e Joie avessero collaborato alla stesura della sceneggiatura\u00bb\", dichiara il regista nella sua autobiografia.\nSpike Lee sostenne che la decisione di mettere in scena la storia della sua famiglia fu approvata da tutti gli altri fratelli, mentre Joie sostiene di no. \"\u00abChris non ne fu affatto felice. Quanto a David, oggi vorrei che avesse partecipato anche lui. Allora non ho pensato troppo a coinvolgerli. Non a tutti piace che si parli di loro. Un mio zio si \u00e8 molto offeso. Ci ha accusati di aver diffamato lui e sua moglie, ma questa \u00e8 stata l'unica reazione negativa\u00bb\". David lesse per la prima volta il copione quando gli venne chiesto di fare il fotografo di scena per il film: \"\u00abLa cosa pi\u00f9 difficile \u00e8 stata leggere il copione, perch\u00e9 si ispirava a esperienze personali. Mi ha sconvolto, e ho pianto\u00bb\", dichiar\u00f2.\nApprovata la sceneggiatura, Spike Lee inser\u00ec qualche personaggio in pi\u00f9 e apport\u00f2 alcuni cambiamenti. \"\u00abLa storia che avevamo scritto noi era la versione vietata ai minori del film che poi Spike ha realizzato. Lui elimin\u00f2 molte parolacce e il tono fortemente sessuale del copione. Soprattutto il personaggio di Troy aveva molto a che fare con le sue prime esperienze sessuali. Dato che Zelda Harris era molto piccola molte parti sono state eliminate. Il film ha assunto uno stile pi\u00f9 edulcorato, da film per famiglie\u00bb\", dichiar\u00f2 Cinque Lee. Joie Lee non fu molto soddisfatta dei cambiamenti imposti dal fratello Spike, arrivando a mettere in discussione la sua autorit\u00e0: \"\u00abDopo avergli mostrato il copione, io e Cinque firmammo il contratto e gli vendemmo il soggetto. Fu molto difficile seperarmene, tanto che telefonai a Spike e gli dissi di voler fare io il film. Ma lui mi rispose che ormai il progetto era stato venduto a lui\u00bb\", dichiar\u00f2.\nRiprese.\nIl budget del film fu di 14 milioni di dollari.\nPrima dell'inizio delle riprese uno dei collaboratori abituali di Spike Lee abbandon\u00f2 il regista. Il direttore della fotografia Ernest Dickerson, che si era sentito scavalcato dal regista durante le riprese di \"Malcolm X\", rifiut\u00f2 perch\u00e9 era impegnato in un altro progetto, ma soprattutto perch\u00e9 lui e Lee non si parlavano da mesi. Inoltre, al termine delle riprese, anche Monty Ross, produttore di fiducia di Spike Lee, lo abbandon\u00f2, perch\u00e9 voleva dirigere un film.\nSul set, nonostante fosse ovvio che il film si ispirava alla famiglia Lee, la versione ufficiale era che la storia fosse pura finzione. Delroy Lindo disse che Spike Lee gli aveva detto subito che il suo personaggio non si basava su suo padre, Bill Lee. \"\u00abQuesta affermazione mi confuse un po', perch\u00e9 bastava leggere il copione per capire che quella era la famiglia di Spike. Ma da quel momento ce lo hanno ripetuto fino alla nausea: 'Questa non \u00e8 la nostra famiglia'. E io mi sono dovuto sforzare di ricordarlo\u00bb\", dichiar\u00f2 l'attore. Il motivo addotto da Spike Lee fu che quella posizione venne adottata per motivi legali, tanto che il regista dovette modificare alcuni dei personaggi scritti da Joie e Cinque, ispirati a persone reali.\nAccoglienza.\nIl film usc\u00ec negli Stati Uniti il 14 maggio 1994 e incass\u00f2 13.642.861 $, rivelandosi uno dei flop commerciali pi\u00f9 pesanti nella carriera del regista.\nCritiche.\nLa critica cinematografica statunitense non apprezz\u00f2 molto il film. Il \"New York Times\" scrisse: \"\u00abIn alcuni registi la tenerezza \u00e8 di rigore, in altri la si percepisce come stucchevole o sentimentale. Nel caso di Spike Lee, quantomeno \u00e8 stata una sorpresa\u00bb\".\nPer Fernanda Moneta \"\u00abci si pu\u00f2 rendere conto del gran lavoro di ricerca fatto dai fratelli Lee: i programmi televisivi sono quelli originali, i vestiti, le scarpe, le pettinature, persino le cantilene e i giochi dei bambini sono il frutto di una minuziosa ricostruzione storiografica. \"Crooklyn\" \u00e8 il \"Fanny e Alexander\" di Spike Lee, questo come quello, una commedia che si tinge di dramma\u00bb\".\nColonna sonora.\nLa colonna sonora del film riscosse un gran successo, e fu la colonna sonora pi\u00f9 venduta di tutti i film di Spike Lee. Le canzoni sono tutte delle hit degli anni settanta."}
{"id": "1316333", "revid": "123376182", "url": "https://it.wikipedia.org/wiki?curid=1316333", "title": "Egmont", "text": "Egmont (o Egmond) pu\u00f2 riferirsi a:"}
{"id": "1316334", "revid": "869733", "url": "https://it.wikipedia.org/wiki?curid=1316334", "title": "Trouble", "text": "Trouble (in inglese \"guaio, problema\") pu\u00f2 riferirsi a:"}
{"id": "1316335", "revid": "701660", "url": "https://it.wikipedia.org/wiki?curid=1316335", "title": "Torricola", "text": "Torricola \u00e8 la ventunesima zona di Roma nell'Agro Romano, indicata con Z. XXI.\nGeografia fisica.\nTerritorio.\nSi trova nell'area sud della citt\u00e0, a ridosso ed internamente al Grande Raccordo Anulare, fra la via Appia Nuova a est e la via Ardeatina a ovest.\nLa zona confina:"}
{"id": "1316336", "revid": "188116", "url": "https://it.wikipedia.org/wiki?curid=1316336", "title": "Cecchignola", "text": "Cecchignola \u00e8 la ventiduesima zona di Roma nell'Agro romano, indicata con Z. XXII.\nIl toponimo indica anche la zona urbanistica 12E del Municipio Roma IX di Roma Capitale.\nGeografia fisica.\nTerritorio.\nSi trova nell'area sud della citt\u00e0, a ridosso e internamente al Grande Raccordo Anulare, tra la via della Cecchignola a ovest e la via Ardeatina a est.\nLa zona confina:\nLa zona urbanistica confina:\nStoria.\nUnito nel Medioevo alla confinante tenuta di Tor Pagnotta, sin dal XIII secolo vi risulta edificato il castello e il vasto possedimento sub\u00ec numerosi frazionamenti e passaggi di propriet\u00e0 tra alcuni enti religiosi come i monasteri di Sant'Alessio, San Saba e l'Ordine di Malta, e famiglie come i Margani, i Cenci e i Borghese. Nel XV secolo parte di esso gi\u00e0 appartenente ai Capizucchi venne ceduta al cardinale Bessarione che la confer\u00ec in beneficio alla cappella dell'Immacolatella presso la basilica dei Santi XII Apostoli di Roma. Nel XIX secolo parte della tenuta pass\u00f2 alla famiglia Torlonia.\nLa zona \u00e8 percorsa dall'omonimo corso d'acqua che confluisce nel fosso di Vallerano poco prima che questi riversi le sue acque nel Tevere, di cui \u00e8 affluente di sinistra. Pi\u00f9 precisamente, il termine \"Cicomola\" \u00e8 stato riportato su alcuni documenti riguardanti i possedimenti della zona ed \u00e8 presumibile che questo nome sia un errore di trascrizione per Ciconiola, termine che potrebbe s\u00ec derivare da cicogna, ma non dall'animale, bens\u00ec dall'omonima macchina idraulica per attingere acqua dai canali.\nSociet\u00e0.\nLa citt\u00e0 militare.\nIl primo nucleo abitativo dell'attuale citt\u00e0 militare fu costruito per alloggiare gli operai impegnati nell'allestimento dell'Esposizione Universale di Roma (attuale EUR).\nSuccessivamente allo sbarco di Anzio, ci si insediarono gli eserciti alleati. \nNel 1955, su viale dell'Esercito, fu aperto il Museo storico della motorizzazione militare.\nNel 1961, con la riorganizzazione toponomastica del territorio dell'Agro romano, la citt\u00e0 militare entr\u00f2 a far parte del quartiere Giuliano-Dalmata. Nel 1977 venne compresa nella omonima zona urbanistica.\nNegli anni successivi si sono insediati svariati comandi, enti e unit\u00e0 militari fino a formare una piccola citt\u00e0 autonoma, servita da una ben distribuita rete viaria, chiusa al traffico civile.\n\u00c8 sede di diverse strutture militari, come la caserma \"Adriano De Cicco\" e la caserma \"Emanuele Filiberto\", che ospitano reparti dell'Esercito italiano e dello Stato maggiore della difesa.\nCultura.\nRicerca.\nNell'area di Casale Smeraldi ha sede la Fondazione EBRI, istituto di ricerca internazionale per lo studio del cervello, fondata nel 2001 da Rita Levi-Montalcini.\nGeografia antropica.\nUrbanistica.\nNel territorio di Cecchignola si estende la sezione orientale dell'omonima zona urbanistica 12E e una piccola sezione della zona urbanistica 11X Appia Antica Nord."}
{"id": "1316338", "revid": "1776051", "url": "https://it.wikipedia.org/wiki?curid=1316338", "title": "Battle Metal", "text": "Battle Metal \u00e8 l'album di debutto del gruppo folk metal finlandese Turisas, pubblicato il 26 luglio 2004 dalla Century Media Records.\nAntefatti e produzione.\nL'album \u00e8 formato da brani scritti dal gruppo tra il 1997 e il 2003, periodo in cui il gruppo non aveva un contratto discografico. Il gruppo registr\u00f2 le demo dei brani e inizi\u00f2 la produzione dell'album all'inizio del 2003, dopo che Mathias Nyg\u00e5rd, cantante e compositore del gruppo, ebbe completato l'anno di servizio militare; inizialmente, le registrazioni dell'album erano previste per la fine del 2003, ma il gruppo decise di posticipare la sessione di registrazione dopo aver saputo di aver a disposizione lo studio di registrazione solamente per tre settimane e mezzo. Le registrazioni effettive iniziarono nel novembre 2003 agli Steeltrack Studio di Parola, Finlandia, con l'assistenza di Olli V\u00e4nsk\u00e4 e Riku Ylitalo che registrarono, rispettivamente, le parti di violino e fisarmonica. Dopo la registrazione delle parti di batteria, a dicembre il gruppo and\u00f2 in Francia per continuare le registrazioni a Marsiglia, ai Sound Suite Studio con il produttore Terje Refsnes.\nDopo la fine delle registrazioni a Marsiglia, il gruppo torn\u00f2 in Finlandia per incidere le tracce acustiche e quelle delle percussioni; mentre il gruppo registrava le parti strumentali, Nyg\u00e5rd torn\u00f2 a Marsiglia per registrare le parti vocali. Il 31 marzo l'album era ufficialmente terminato."}
{"id": "1316339", "revid": "125580879", "url": "https://it.wikipedia.org/wiki?curid=1316339", "title": "Clockers", "text": "Clockers \u00e8 un film del 1995 diretto da Spike Lee e prodotto da Martin Scorsese, liberamente tratto dall'omonimo romanzo di Richard Price.\nIl film affronta e critica temi come la violenza, l'uso delle armi, la droga, l'AIDS, il genere musicale gangsta rap e l'impatto dei mass media sulle persone. \"\u00ab\u00c8 rivolto agli abitanti del ghetto di New York. Ho voluto tirar fuori le loro contraddizioni per far capire che nascere neri e poveri non significa necessariamente nascere gangster, spacciatori, drogati, ballerini o rapper, ma che si pu\u00f2 perfino studiare, avere un lavoro, metter su famiglia\u00bb\", asser\u00ec il regista.\nNel film Spike Lee fa sfoggio del suo virtuosismo, con una regia sofisticata e sperimentale. Ad esempio la scena dell'omicidio di Errol da parte di Tyrone \u00e8 anticipata da un videogame a tre dimensioni. O le sequenze dell'interrogatorio di Tyrone, con Klein che si inserisce nei ricordi di Tyrone e lo guida, come se fosse il regista di un film.\nFu presentato in concorso alla 52\u00aa Mostra internazionale d'arte cinematografica di Venezia.\nTrama.\nUna serie di fotografie di ragazzi e ragazze morti ammazzati apre il film.\nRonald Dunham, detto Strike, \u00e8 un giovane \"clocker\", ossia uno spacciatore di crack, a disposizione 24 ore su 24. Strike ha due grandi passioni: bere latte al cacao preconfezionato, nonostante l'ulcera che gli corrode lo stomaco, e collezionare trenini elettrici. Strike lavora per conto di Rodney Little, un losco figuro che gestisce un'attivit\u00e0 commerciale che fa da copertura al suo traffico di droga. Il rapporto tra Strike e Rodney \u00e8 come quello fra un padre e un figlio. Dal negozio di Rodney transitano anche due poliziotti bianchi: l'italoamericano Larry Mazilli e Rocco Klein, ebreo di origini italiane. Il fratello maggiore di Strike \u00e8 Victor, che \u00e8 tutto l'opposto del fratello: svolge infatti due lavori onesti, per mantenere la famiglia. Il suo stipendio ammonta a 625 dollari al mese, contro i di Strike.\nStrike inizia a essere seguito da Tyrone, un bambino dodicenne che lo imita, vestendosi e radendosi i capelli come lui. In un primo momento Strike tenta di allontanarlo, ma poi lo prende sotto la sua ala, trattandolo come un fratellino minore. Gli insegna la vita di strada e lo porta a casa sua. In un suo momento di distrazione, Tyrone gli ruba la sua pistola. Un giorno Rodney propone a Strike una promozione: deve uccidere Darryl Adams, dipendente di un fast food che fa la cresta sui guadagni di Rodney. Strike accetta, dopo che Rodney gli promette il posto di Darryl. La sera Strike si reca al fast food e attende nervosamente che Darryl esca dal negozio. Non appena questi esce, un colpo di pistola lo colpisce in pieno. Il corpo viene ritrovato crivellato di colpi, e Klein inizia le indagini.\nKlein \u00e8 sicuro che a uccidere Darryl sia stato Strike, ma tra la sorpresa generale \u00e8 Victor ad accusarsi del delitto dichiarando la legittima difesa. Confessa e viene arrestato. Ma Klein non gli crede, ed \u00e8 convinto che Victor si autoaccusi per coprire il fratello sentendosi meno accusabile grazie alla sua fedina penale pulita, e per questo il detective fa pressione su Strike, che per\u00f2 non cede. Klein \u00e8 innervosito da Strike e cerca una vendetta, sfrutta l'occasione dell'arresto di Rodney, il capo degli spacciatori, inventandosi la collaborazione di Strike, e ringraziandolo pubblicamente per il lavoro di informatore con una stretta di mano davanti alla gang e riferendo pure a Rodney.\nGli amici reagiscono insultandolo e picchiandolo. Strike sembra essere ormai a un passo dalla fine, perseguitato dalla polizia, dalla gang, ma soprattutto da Rodney.\nRodney ora crede che Strike stia collaborando con la polizia, cos\u00ec incarica Errol Barnes, un tossicodipendente sieropositivo da molto tempo al suo servizio come \"killer\", di ucciderlo. La conversazione \u00e8 ascoltata di nascosto da Tyrone, che per proteggere Strike prende la pistola che ha tenuto nascosta fino a quel momento e davanti a tutti spara a Errol, uccidendolo. Impietrito per la paura, Tyrone non fugge. Arriva Klein, che resosi conto della situazione non se la sente di rovinare per sempre la vita a un bambino e a sua madre, accorsa sul luogo del delitto disperata. Klein nasconde cos\u00ec i fatti e fornisce una versione diversa nel rapporto.\nIntanto Victor ha confessato alla madre di aver ucciso veramente lui Darryl, perch\u00e9 aveva avuto un diverbio con lui, la madre irrompe in commissariato proprio mentre i poliziotti sottoponevano Strike a un pesante interrogatorio, e testimonia. Anche Klein, finalmente, crede alla sua versione, e anche Victor viene scagionato grazie alla legittima difesa.\nStrike \u00e8 quindi definitivamente innocente e, convintosi che a New York non pu\u00f2 avere nessun futuro, lascia il quartiere e la citt\u00e0, prendendo un treno.\nProduzione.\n\"Clockers\" segn\u00f2 l'incontro, dal punto di vista artistico, tra Spike Lee e Martin Scorsese. In origine, doveva essere proprio Scorsese a dirigere il film, ma in quel momento il regista italoamericano era impegnato con le riprese di \"Casin\u00f2\". Scorsese aveva infatti comprato i diritti del romanzo di Richard Price, intitolato appunto \"Clockers\", volendo trarne un film interpretato da Robert De Niro e lavor\u00f2 cos\u00ec per circa un anno alla sceneggiatura insieme a Price, finch\u00e9 decise alla fine di girare \"Casin\u00f2\". Quindi contatt\u00f2 Lee e gli propose la regia. Lee accett\u00f2 e Scorsese divenne il produttore della pellicola. I due registi si erano gi\u00e0 incontrati nel 1986, a New York, durante una proiezione di \"Fuori orario\".\nUna delle condizioni poste dal regista afro-americano alla Universal Pictures, che aveva acquistato poi da Scorsese i diritti del libro, fu di disporre della piena libert\u00e0 di riadattare la storia. Lee, infatti, pi\u00f9 che dalla sceneggiatura di Scorsese, che aveva fatto del personaggio di Klein il protagonista assoluto, rimase maggiormente colpito dal romanzo che, per l'appunto, constava d'una narrazione polifonica basata sull'alternarsi pi\u00f9 o meno uguale dei punti di vista di Strike e Klein. \"\u00abDissi a Martin: 'Mi interessa fare il film, ma vorrei raccontarlo dal punto di vista di Strike'\u00bb\", dichiar\u00f2 il regista.\nSceneggiatura.\nLee inizi\u00f2 quindi a rivedere la sceneggiatura. Nel romanzo, il detective Rocco Klein era in piena crisi esistenziale a causa dei suoi problemi coniugali e lavorativi, questi ultimi dovuti al fatto di essere uno degli agenti pi\u00f9 anziani ancora \"per strada\" e per questo fonte di un forte senso di disagio e malessere rispetto ai colleghi (soprattutto i pi\u00f9 giovani, che sembravano non tenerlo in chiss\u00e0 che considerazione). L'unico elemento che lo faceva rinfrancare era un attore che lo seguiva come modello a cui ispirarsi per un film hollywoodiano che doveva interpretare. Nulla di tutto ci\u00f2 fu incluso da Lee nel suo film, che di fatto prefer\u00ed concentrarsi sulla storia di Strike e pi\u00f9 in generale ad ampliare e approfondire la resa scenica del difficile contesto sociale in cui si muove il giovane spacciatore. Inoltre, fu aggiunta la passione di Strike per i treni.\nScritta la sua versione, Lee fece esaminare il copione a Price che per\u00f2 non apprezz\u00f2 molto le sue modifiche. Lee gli rispose che se quella era la sua opinione potevano trovarsi un altro regista, perch\u00e9 lui voleva raccontare la storia a modo suo. Alla fine, Price accett\u00f2 le modifiche e approv\u00f2 la nuova sceneggiatura.\nLee intendeva inoltre con questo film avanzare una critica tanto dura quanto lucida del genere musicale \"gangsta rap\", all'epoca parecchio in voga presso i giovani. \"\u00abVolevo parlare della violenza. Volevo contestare la glorificazione della violenza che esiste ancora oggi nell'hip hop e che pervade l'intera scena gangsta. Volevo mostrare ci\u00f2 che realmente avviene quando una persona viene colpita da un proiettile o ferita da una coltellata. A questo fine abbiamo inserito nei titoli di testa una serie di fotografie di cronaca nera, scattate sui luoghi dei delitti di giovani afroamericani assassinati da altri afroamericani. Non abbiamo usato le foto originali, le loro immagini sono state messe in scena da attori, perch\u00e9 ci sembrava irrispettoso nei confronti delle loro famiglie\u00bb\", dichiar\u00f2 il regista.\nCast.\nSpike Lee, preso in mano il progetto, aveva subito pensato all'amico John Turturro per il ruolo di Rocco Klein, mentre Michael Imperioli doveva interpretare il ruolo del suo collega Larry Mazilli. Turturro aveva gi\u00e0 lavorato con il regista in vari film, da \"Fa' la cosa giusta\" a \"Jungle Fever\", la Universal per\u00f2 non grad\u00ec la scelta, poich\u00e9 Turturro non aveva mai fatto il protagonista di una grande produzione e, ritendola perci\u00f2 una scelta parecchio azzardata, vi pose il proprio veto. Lee chiese quindi consiglio a Scorsese, che gli sugger\u00ec il nome di uno dei suoi attori feticcio: Harvey Keitel, reduce proprio in quel periodo da una nomination all'Oscar per la sua interpretazione in \"Lezioni di piano\" di Jane Campion. La Universal approv\u00f2 la decisione, motivo per cui Turturro venne riassegnato al ruolo di Mazilli e ad Imperioli venne invece dato quello secondario del detective Jo-Jo. Turturro non grad\u00ec molto quella decisione: \"\u00abIl film sarebbe stato molto pi\u00f9 bello se io avessi interpretato Rocco e Imperioli avesse avuto il mio ruolo\u00bb\", asser\u00ec l'attore.\nPer il ruolo del protagonista, il giovane Strike, la responsabile del casting Robi Reed organizz\u00f2 delle audizioni aperte per cercare attori tra i diciassette e i ventitr\u00e9 anni, principalmente afroamericani. Il giorno dell'audizione si presentarono molti ragazzi. Uno di questi era Mekhi Phifer, un ragazzo cresciuto nel Bronx. Dopo quattro settimane, Phifer fu richiamato ed effettu\u00f2 un provino con tutti i membri principali del cast. Lee, evidenziando la sua antipatia verso il lavoro di Price, raccomand\u00f2 al ragazzo di non leggere il romanzo, bens\u00ec direttamente la sua sceneggiatura.\nSpike Lee appare in un cammeo, subito dopo l'omicidio, nei panni di un curioso a cui Klein dice: \"\u00abda te mi aspetto solo cose intelligenti\u00bb\", quindi in un'altra scena, in cui beve la stessa bevanda di Strike.\nRiprese.\nIl budget del film ammontava a 24 milioni di dollari.\nPoco prima delle riprese del film, il montatore di fiducia di Lee, Barry Alexander Brown, gli comunic\u00f2 l'intenzione di abbandonare il montaggio, poich\u00e9 aveva intenzione di esordire nella regia. Lee cos\u00ec si rivolse a Sam Pollard, che aveva montato precedentemente \"Mo' Better Blues\" e \"Jungle Fever\". Pollard inizialmente rifiut\u00f2 l'offerta, poich\u00e9 voleva dedicarsi alla produzione, ma il regista riusc\u00ed poi a convincerlo ad accettare, promettendogli che gli avrebbe fatto produrre il documentario che aveva in mente di girare sulla strage avvenuta nel 1963 in Alabama, dove a causa di una bomba in una chiesa battista morirono quattro bambine afroamericane. Lee in seguito mantenne la promessa, girando \"4 Little Girls\", che fu per l'appunto prodotto da Pollard.\nUn'altra scelta difficile fu quella del direttore della fotografia. Nel precedente \"Crooklyn\", Lee, causa dell'abbandono del fedele Ernest Dickerson, si dovette affidare ad Arthur Jafa; Lee non rimase molto soddisfatto del suo lavoro, in quanto quest'ultimo tendeva a fare di testa propria, spesso e volentieri contestando veementenente molte sue scelte di regia. Per \"Clockers\" si affid\u00f2 dunque a Malik Hassan Sayeed, che aveva gi\u00e0 lavorato con Lee per \"Malcolm X\" in veste di elettricista e che s'era gi\u00e0 fatto un po' le ossa con la direzione della fotografia d'alcuni videoclip. Lee decise cos\u00ec di metterlo alla prova, convincendosene poi dopo i suggerimenti dati da Sayeed per girare il film, che fu girato per il 75% con una pellicola Kodak invertibile ad alta velocit\u00e0. Una pellicola di quel genere era impiegata di rado e persino la Kodak inizialmente ritenne pericoloso girarne gran parte della pellicola cos\u00ec. Alla fine si risolse tutto usando luci molto forti. La scelta di Sayeed diede al film un effetto visionario, maggiore dei film girati precedentemente da Spike Lee. La scena del flashback in cui Errol costringe Rodney a commettere il suo primo omicidio fu girata in 16 mm e successivamente ingrandita, mentre per la sequenza in cui Victor lavora in un negozio non fu usata la lente anamorfica, come gi\u00e0 accaduto in \"Crooklyn\".\nDurante le riprese del film sorsero dei problemi tra Lee e Harvey Keitel, in quanto a questi non piaceva il modo di girare ogni scena di fretta e furia per poi passare subito all'altra, senza fare nemmeno qualche altro ciak supplementare, com'\u00e8 tipico nello stile del regista. Inoltre, durante una scena che veniva illuminata dall'alto, i capelli dell'attore, proprio a causa dell'illuminazione fortissima utilizzata per la fotografia, presero fuoco. Quando Keitel era sul set, perci\u00f2, l'atmosfera era parecchio tesa e, per via pure delle scene girate in vere zone malfamate della citt\u00e0, Keitel perdipi\u00f9 prese a presentarsi sul set armato con una pistola infilata nella fondina alla caviglia, per difesa personale.\nPer alcune sequenze furono utilizzati dei veri tossicodipendenti. \"\u00abLi assicurai che li avrei pagati, purch\u00e9 non mi dicessero come avrebbero speso i miei soldi. Una della ragazze era incinta. Una cosa tristissima\u00bb\", ricorda il regista nella sua autobiografia.\nL'ultima scena girata fu quella del finale, in cui Strike lascia New York.\nDurante il montaggio furono eliminate molte scene in cui era presente John Turturro. Lee se ne disse dispiaciuto nel corso del \"Charlie Rose Show\", ma era stato costretto a tagliare le scene poich\u00e9 il film sarebbe divenuto troppo lungo.\nAccoglienza.\n\"Clockers\" usc\u00ec negli Stati Uniti il 13 settembre 1995, incassando in totale $ a fronte di un budget di 24 milioni. Questo fu un risultato peggiore di \"Crooklyn\", film dal budget pi\u00f9 contenuto ma che almeno aveva chiuso in pari. \"Clockers\" comunque si rifece in seguito, grazie alle vendite internazionali e al mercato dell'home video.\nCritiche.\nIl film non fu molto gradito dalla critica cinematografica statunitense: gran parte delle recensioni furono negative e provennero da molti estimatori del libro, che accusarono Lee di aver raccontato solo met\u00e0 della vicenda.\nIl \"Washington Post\" ritenne il film confuso riguardo allo svolgimento e alle indagini sull'omicidio, ma concluse: \"\u00abClockers \u00e8 autentico e malvagio: roba da brividi\u00bb\".\nPer Fernanda Moneta \"\u00abIn questo film Lee usa con disinvoltura colori anni settanta, bianco e nero e immagini a 16 mm, riuscendo a creare un look che fa somigliare Clockers a un film di blaxploitation. Una citazione che \u00e8 strumentale, in quanto mima il linguaggio del pubblico da cui si vuol far capire, quello stesso che in \"Superfly\", lo spacciatore che lotta contro i poliziotti corrotti, vede un eroe\u00bb\".\nPer Spike Lee la causa dell'insuccesso del suo film va cercata nello stile della storia: \"\u00abAbbiamo raccontato quel tipo di vita in modo realistico. Non abbiamo descritto il protagonista come un eroe. Abbiamo peccato d'ingenuit\u00e0: pensavo che questo film sarebbe stato l'ultimo chiodo nella bara del gangsta rap\u00bb\".\nColonna sonora.\nLa colonna sonora del film contiene i seguenti brani:"}
{"id": "1316341", "revid": "112414564", "url": "https://it.wikipedia.org/wiki?curid=1316341", "title": "Idrottsf\u00f6reningen Kamraterna Sundsvall", "text": "L'Idrottsf\u00f6reningen Kamraterna Sundsvall, meglio noto come IFK Sundsvall, \u00e8 una societ\u00e0 calcistica svedese con sede nella citt\u00e0 di Sundsvall.\nStoria.\nFondato il 22 febbraio del 1895 ha vissuto importanti stagioni verso la fine degli anni settanta quando ha militato per cinque stagioni consecutive nell'Allsvenskan, raggiungendo un settimo posto, miglior risultato di sempre, nella stagione 1980.\nStadio.\nIl Baldershovs IP, che ospita oggi le partite interne, ha una capacit\u00e0 di 1.500 spettatori."}
{"id": "1316351", "revid": "1543377", "url": "https://it.wikipedia.org/wiki?curid=1316351", "title": "Dolinsk", "text": "Dolinsk () \u00e8 una cittadina dell'Estremo Oriente Russo, nell'Oblast' di Sachalin; \u00e8 il capoluogo del Dolinskij rajon. Sorge a pochi chilometri di distanza dal capoluogo Ju\u017eno-Sachalinsk, sulle coste del mare di Ochotsk.\nLa cittadina venne fondata nel 1884 con il nome di \"Galkino-Vrasskoe\" (); nel periodo 1905-1945 appartenne all'Impero del Giappone con il nome di \"Ochiai\", dopo di che ritorn\u00f2 sotto la piena sovranit\u00e0 russa venendo ribattezzata con il nome attuale e ricevendo lo \"status\" di citt\u00e0 (1946).\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1316353", "revid": "767487", "url": "https://it.wikipedia.org/wiki?curid=1316353", "title": "Dennis Danell", "text": "Danell \u00e8 morto a causa di un aneurisma cerebrale che l'ha colpito nel 2000 all'et\u00e0 di 38 anni, senza preavviso. Fino a quel momento era il solo componente originario e stabile rimasto nella band oltre al leader Mike Ness, che da quel momento rimase l'unico. Oltre al suo notevole lavoro con i Distortion, \u00e8 stato anche produttore con etichette come la Restless Records."}
{"id": "1316356", "revid": "1745361", "url": "https://it.wikipedia.org/wiki?curid=1316356", "title": "Dunvallo Molmuzio", "text": "Dunvallo Molmuzio (in gallese Dyfnwal Moelmud, ovvero \"Dyfnwal il Valoroso e Silente\", in latino Dunvallo Molmutius) \u00e8 stato un leggendario sovrano dei Britanni, secondo la \"Historia Regum Britanniae\" (cronaca pseudo-storica del 1136 ca.) di Geoffrey di Monmouth. \u00c8 ricordato come autore di un codice di leggi, le \"Leggi Molmutine\", e di un sistema di unit\u00e0 di misure.\nBiografia secondo la \"Historia Regum Britanniae\".\nGeoffrey di Monmouth scrive che Dunvallo era figlio di Cloten, re della Cornovaglia, proveniente da un ramo cadetto della casa reale di Britannia, che risaliva a Bruto, il primo re di Britannia. La linea principale si estinse nel corso della guerra civile scoppiata tra i due figli del re Gorboduc, che si contendevano la successione. Rimasto il trono vacante con l'assassinio di Porrex, dopo che questi era riuscito a sconfiggere e uccidere il rivale Ferrex, gli altri principi e re minori della Britannia scesero in campo per conquistare la corona regia per s\u00e9. Dunvallo prese parte al conflitto, prima sconfiggendo Pinner, re di Loegria, poi affrontando in battaglia Rudauco, re di Cambria, e Staterio, re di Alba; Dunvallo fece indossare ad un manipolo dei suoi guerrieri corazze coi colori nemici, di modo che questi, cos\u00ec camuffati, si infiltrarono tra le truppe avversarie e uccisero i due re rivali. Vinte le ultime resistenze, Dunvallo riunific\u00f2 e pacific\u00f2 il paese sotto il suo dominio. Durante il suo regno quarantennale dalla Britannia quasi scomparvero le faide e le lotte intestine tra i principi locali e il paese prosper\u00f2. In onore della sua opera di legislatore e pacificatore, fu eretto un tempio alla Concordia a Trinovantum, dove Dunvallo fu sepolto alla sua morte. Il suo retaggio per\u00f2 rischi\u00f2 di morire con lui, allorch\u00e9 tra i suoi due figli, Belinus e Brennius, scoppi\u00f2 un'altra guerra per la successione.\nLe \"Leggi Molmutine\".\nAl re Dunvallo fu attribuito un codice di leggi, che, rimasto in vigore per secoli, avrebbe assicurato stabilit\u00e0 e giustizia in Britannia: le \"Leggi Molmutine\". Di queste oggi non \u00e8 rimasto quasi nulla. Da ultimo vi si richiam\u00f2 il re gallese Hywel Dda (ca. 880 - 950), quando, emanando lui stesso delle norme, dichiar\u00f2 di aver superato quelle antiche risalenti a Dunvallo, ma di voler mantenere in vigore il sistema di misurazione, anch'esso attribuito a Dunvallo. Qualche informazione ci perviene da quanto scritto nella \"Historia\" di Geoffrey di Monmouth e dalla Triadi gallesi, \"riscoperte\" attorno al 1800 da Iolo Morganwg."}
{"id": "1316357", "revid": "1892728", "url": "https://it.wikipedia.org/wiki?curid=1316357", "title": "Il quartetto vocale di Homer", "text": ""}
{"id": "1316359", "revid": "640389", "url": "https://it.wikipedia.org/wiki?curid=1316359", "title": "Idrottsklubben Brage", "text": "LIdrottsklubben Brage, meglio noto come IK Brage \u00e8 una societ\u00e0 calcistica svedese con sede nella citt\u00e0 di Borl\u00e4nge. Milita in Superettan, la seconda divisione del campionato svedese.\nStoria.\nFondato nel 1925, trae origine dalla fusione tra l\"IK Blixt\", fondato agli inizi degli anni venti e il \"Domnarvets GIF\", club fondato nel 1923. Per un club medio-piccolo vanta una lunga tradizione nell'Allsvenskan, avendo disputato ben 18 stagioni, raggiungendo tre quarti posti, nella stagione 1939-1940, nella stagione 1980 e nella stagione 1981.\nHa raggiunto inoltre la finale 1980 della Svenska Cupen, persa contro il .\nIl Domnarvsvallen, che ospita le partite interne, ha una capacit\u00e0 di spettatori.\nOrganico.\nRosa 2015.\n\"aggiornata al 26 marzo 2015\""}
{"id": "1316367", "revid": "767487", "url": "https://it.wikipedia.org/wiki?curid=1316367", "title": "Unione Sportiva Triestina Calcio 2000-2001", "text": "Questa pagina raccoglie le informazioni riguardanti l'Unione Sportiva Triestina Calcio nelle competizioni ufficiali della stagione 2000-2001.\nRosa.\nLa rosa dell' per la stagione 2000-01 era cos\u00ec composta :"}
{"id": "1316368", "revid": "106356", "url": "https://it.wikipedia.org/wiki?curid=1316368", "title": "L'Anticristo (film)", "text": ""}
{"id": "1316373", "revid": "14691", "url": "https://it.wikipedia.org/wiki?curid=1316373", "title": "Big Freeze", "text": ""}
{"id": "1316376", "revid": "767487", "url": "https://it.wikipedia.org/wiki?curid=1316376", "title": "Giovanni Battista Somis", "text": "Biografia.\nSomis nasce a Torino nel 1686 e si perfeziona a Roma con Arcangelo Corelli tra il 1703 e il 1706.\nNel 1733 tiene due concerti nel Palazzo delle Tuileries di Parigi e nel 1738 \u00e8 nominato solista e direttore di corte di Torino. \nIl 26 dicembre 1740 inaugura il Nuovo Teatro Regio di Torino dirigendo la prima assoluta di \"Arsace\" di Francesco Feo con Giovanni Carestini ed Angelo Amorevoli dirigendo a Torino fino al gennaio 1763 nella prima assoluta di \"Pelopida\" di Giuseppe Scarlatti.\nFu fondatore della scuola violinistica piemontese, che annover\u00f2 Felice Giardini, Gaetano Pugnani e Giovanni Battista Viotti. Fu anche maestro di Jean-Marie Leclair, che a sua volta diede un impulso determinante alla scuola violinistica francese del XVIII secolo.\nCompose oltre 150 concerti caratterizzati dalla fusione dello stile francese ed italiano che hanno contribuito allo sviluppo del virtuosismo violinistico. L'unica sua composizione di musica vocale conosciuta \u00e8 il mottetto \"Mundi Splendidae\".\nFu suo fratello Lorenzo Somis, violinista e compositore della stessa corte torinese."}
{"id": "1316381", "revid": "446353", "url": "https://it.wikipedia.org/wiki?curid=1316381", "title": "Feldj\u00e4gerkorps", "text": "I Feldj\u00e4gerkorps sono stati un'unit\u00e0 di polizia militare della Wehrmacht tedesca durante la seconda guerra mondiale.\nFurono creati il 27 novembre 1943 con personale decorato al valore proveniente da unit\u00e0 combattenti, per essere impiegato in attivit\u00e0 di pattuglia nelle retrovie del fronte con compiti di polizia militare. Il corpo era strutturato su tre comandi Feldj\u00e4ger (I, II e III) che inquadravano ciascuno un reggimento Feldj\u00e4ger su 5 piccoli battaglioni. I Feldj\u00e4gerkorps erano direttamente alle dipendenze del Comando Supremo delle Forze Armate tedesche (OKW ed erano gerarchicamente al di sopra delle altre unit\u00e0 di polizia militare.\nOggi in Germania \u00e8 la Feldj\u00e4ger a svolgere le funzioni di polizia militare nella Bundeswehr."}
{"id": "1316389", "revid": "110157", "url": "https://it.wikipedia.org/wiki?curid=1316389", "title": "Kalisz", "text": "Kalisz (\"Kalisch\" in tedesco) \u00e8 una citt\u00e0 polacca nel voivodato della Grande Polonia.\nGeografia fisica.\nSituata sulle rive del fiume Prosna la citt\u00e0 compone una conurbazione in congiunzione con le vicine citt\u00e0 di Ostr\u00f3w Wielkopolski e Nowe Skalmierzyce. La citt\u00e0 \u00e8 un importante centro commerciale ed industriale della regione, con la presenza degli insediamenti industriali di importanti multinazionali.\nStoria.\nKalisz \u00e8 considerata la citt\u00e0 pi\u00f9 antica della Polonia, in quanto \u00e8 citata da Tolomeo con il nome di \"Calisia\" (greco \u039a\u03b1\u03bb\u03b9\u03c3\u03af\u03b1) ovvero \"Strada dell'Ambra\", situata nel territorio della trib\u00f9 dei \"Diduni\", ovvero dei Vandali nella \"Grande Germania\" lungo la Via dell'ambra. Nonostante non sia provato che la citt\u00e0 a cui fa riferimento Tolomeo sia in effetti l'antico insediamento di Kalisz, tuttavia nella zona sono stati trovati diversi manufatti che testimoniano la presenza romana sul luogo, che rappresentava comunque un importante crocevia per le carovane dirette verso il Mar Baltico.\nLa moderna Kalisz fu probabilmente edificata intorno al IX secolo come fortezza minore. Il nome stesso proviene dal celtico \"cal\" che significa \"fiume\" o dallo slavo \"kal\" che significa \"palude\". Nel 1106 Boleslao III conquist\u00f2 la citt\u00e0 e la annesse al suo dominio personale.\nIl 28\u00a0febbraio 1813 venne sottoscritto a Kalisz il trattato omonimo fra Prussia e Russia, che segn\u00f2 il definitivo cambio di alleanze della Prussia, che rientrava cos\u00ec a far parte della coalizione contro Napoleone I.\nAllo scoppio della prima guerra mondiale Kalisz, che si trovava a pochi passi dal confine russo-tedesco, venne travolta dalle armate del Kaiser. Tra il 7 ed il 20 agosto 1914 la citt\u00e0 fu rasa al suolo e, l'anno seguente, dei suoi 68.000 abitanti originari, solo 5.000 erano rimasti. Nel 1919 divenne una citt\u00e0 polacca e pot\u00e9 essere finalmente intrapresa la sua ricostruzione. Negli anni seguenti la popolazione aument\u00f2 fino alle 89.000 unit\u00e0. Nel 1939 fu di nuovo invasa dai tedeschi che ne sterminarono la numerosa comunit\u00e0 ebraica, circa 30.000 persone.\nAmministrazione.\nGemellaggi.\nKalisz \u00e8 gemellata con le seguenti citt\u00e0: "}
{"id": "1316392", "revid": "729019", "url": "https://it.wikipedia.org/wiki?curid=1316392", "title": "Dismenorrea", "text": "La dismenorrea o mestruazione dolorosa \u00e8 un'alterazione mestruale, accompagnata da disturbi generali o locali e da dolori, che interessano in genere la regione pelvica e l'addome.\nEpidemiologia.\nLa mestruazione dolorosa affligge approssimativamente l'80% delle donne in fase di ciclo mestruale e nel 30% circa dei casi pu\u00f2 impedire le normali attivit\u00e0 quotidiane, costringendo a letto per pi\u00f9 ore o giorni le persone interessate.\nEziologia.\nLa causa di una dismenorrea \u00e8 spesso difficile da definire, data anche la notevole soggettivit\u00e0 dei sintomi, tuttavia pu\u00f2 essere ricondotta o ad alterata funzione ovarica o ad altre alterazioni a carico dell'utero o infine a motivi non chiaramente patologici, di origine nervosa e ormonale.\nVi sono due diverse forme di dismenorrea: quella primitiva (che appare nelle donne che non hanno mai partorito) e una forma secondaria (frequente nelle donne che hanno gi\u00e0 partorito).\nClinica.\nIl dolore pu\u00f2 precedere la mestruazione di alcuni giorni o pu\u00f2 accompagnare il ciclo, e generalmente si affievolisce con la fine della mestruazione. In alcuni casi la dismenorrea pu\u00f2 essere accompagnata da perdite ematiche consistenti (menorragia).\nTrattamento.\nSi possono usare farmaci analgesici e antinfiammatori non steroidei, inibitori della sintesi delle prostaglandine, principali responsabili del dolore.\nPer chi fosse allergico ai principi contenuti negli antidolorifici, \u00e8 possibile ricorrere all'uso di paracetamolo o farmaci equivalenti ad esso.\nSpesso utilizzata per il trattamento della dismenorrea \u00e8 anche la pillola anticoncezionale."}
{"id": "1316393", "revid": "767487", "url": "https://it.wikipedia.org/wiki?curid=1316393", "title": "Unione Sportiva Triestina Calcio 2001-2002", "text": "Questa pagina raccoglie le informazioni riguardanti l'Unione Sportiva Triestina Calcio nelle competizioni ufficiali della stagione 2001-2002.\nRosa.\nLa rosa dell' per la stagione 2001-02 era cos\u00ec composta :"}
{"id": "1316395", "revid": "110157", "url": "https://it.wikipedia.org/wiki?curid=1316395", "title": "Nevel'sk", "text": "Nevel'sk (, in giapponese \"Honto\") \u00e8 una cittadina della Russia asiatica, situata nell'Estremo Oriente Russo nell'Oblast' di Sachalin; \u00e8 capoluogo dell'omonimo rajon.\nFondata nel 1789 sul sito di un insediamento di Ainu, ottenne lo \"status\" di citt\u00e0 nel 1946; il nome attuale le \u00e8 stato dato in onore dell'ammiraglio sovietico \"Gennadij Nevel'skoj\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1316396", "revid": "287204", "url": "https://it.wikipedia.org/wiki?curid=1316396", "title": "\u00c5tvidabergs Fotbollf\u00f6rening", "text": "L'\u00c5tvidabergs Fotbollf\u00f6rening, meglio noto come \u00c5tvidabergs FF o semplicemente \u00c5tvidaberg, \u00e8 una societ\u00e0 calcistica svedese con sede nella citt\u00e0 di \u00c5tvidaberg.\nCon una popolazione stimata di circa persone, la cittadina di \u00c5tvidaberg \u00e8 la pi\u00f9 piccola in Svezia ad aver vinto un titolo nazionale.\nStoria.\nFondato il 1\u00ba luglio 1907 come \"\u00c5tvidabergs IF\", all'inizio della stagione 1935-1936 modific\u00f2 il proprio nome in quello attuale.\nLa squadra ha raggiunto importanti vittorie durante gli anni settanta quando vinse due Allsvenskan (1972 e 1973), dopo aver perso in finale i titoli delle stagioni 1970 e della stagione 1971, anni (1970 e 1971), nei quali invece vinse due Svenska Cupen. In tempi pi\u00f9 recenti, ha raggiunto la finale 2005 della Svenska Cupen, persa contro il Djurg\u00e5rdens IF.\nStadio.\nIl Kopparvallen, che ospita le partite interne, ha una capacit\u00e0 di 8.000 spettatori."}
{"id": "1316397", "revid": "1410376", "url": "https://it.wikipedia.org/wiki?curid=1316397", "title": "Giovanni Crema", "text": "Biografia.\nSindaco di Belluno per un decennio con il Partito Socialista Italiano, diventa parlamentare dei Socialisti Italiani nel 1996 alla Camera dei deputati, dove guida la componente socialista nel gruppo misto anche dopo la trasformazione in SDI.\nDurante la XIV legislatura \u00e8 presidente della Giunta delle elezioni e delle immunit\u00e0 parlamentari del Senato. In tale veste fu da lui riscontrato che \"la verbalizzazione delle operazioni di scrutinio ha creato problemi che hanno avuto una ricaduta seria sul lavoro della Giunta: i Documenti III, nn. 1 e 2 - con cui in questa legislatura la Giunta ha proposto l\u2019annullamento delle elezioni di due senatori, ricevendo il conforto dell\u2019Assemblea - hanno fatto emergere gli errori materiali che, in fase di redazione del verbale delle operazioni ovvero di trascrizione dei risultati nel verbale circoscrizionale, possono falsare il conteggio complessivo dei voti conseguiti da ciascun candidato e, conseguentemente, portare alla erronea proclamazione di un candidato diverso da quello che avrebbe titolo ad essere eletto senatore\"; perci\u00f2 sotto la sua gestione la Giunta \"richiese quanto meno l\u2019utile trasmissione elettronica dei dati dei verbali circoscrizionali agli uffici parlamentari incaricati della verifica dei poteri, mediante un\u2019omogeneit\u00e0 di ambienti informatici\", iniziando una riflessione sull'utilit\u00e0 dell'informatica nell'apparato elettorale per la prima volta confermata \"dalla legge di bilancio per il 2018 (al comma 1123 dell\u2019articolo 1)\".\nNella XV legislatura \u00e8 componente dell'Ufficio di Presidenza della Lega delle autonomie locali.\nNel 2005 presenta la relazione parlamentare sul caso Antonveneta e le intercettazioni dei senatori: si tratt\u00f2 della prima riflessione intorno ad una guarentigia \"di difficile gestione (vista la natura di atti a sorpresa di queste misure)\", riflessione in buona parte confermata dalla successiva sentenza n. 390 del 2007 sulla Legge Boato."}
{"id": "1316399", "revid": "339392", "url": "https://it.wikipedia.org/wiki?curid=1316399", "title": "Atvidabergs FF", "text": ""}
{"id": "1316409", "revid": "111005270", "url": "https://it.wikipedia.org/wiki?curid=1316409", "title": "Tomaso Antonio Vitali", "text": "Biografia.\nFiglio di Giovanni Battista Vitali, entr\u00f2 nell'orchestra della corte estense di Modena nel 1675 per diventarne direttore nel 1707; fu anche uno dei fondatori dell'Accademia Filarmonica di Bologna. Virtuoso del violino e buon insegnante, form\u00f2 valenti violinisti (tra i suoi allievi spiccano Evaristo Dall'Abaco e Jean-Baptiste Senaill\u00e9).\nPubblic\u00f2 quattro raccolte di sonate a due e tre da camera o da chiesa, che seguono lo stile di Arcangelo Corelli e del padre.\nGli viene attribuita la celebre ciaccona in sol minore per violino e basso continuo."}
{"id": "1316413", "revid": "97230397", "url": "https://it.wikipedia.org/wiki?curid=1316413", "title": "Killdozer", "text": "Killdozer! \u00e8 un film per la televisione del 1974, diretto da Jerry London, con Clint Walker e Carl Betz. Il film \u00e8 stato omaggiato in \"Grindhouse - Planet Terror\" di Robert Rodriguez, in cui uno dei protagonisti appella il proprio motore \"Killdozer\"."}
{"id": "1316414", "revid": "767487", "url": "https://it.wikipedia.org/wiki?curid=1316414", "title": "Acacio di Beroea", "text": "Fu arcivescovo di Beroea, campione dell'ortodossia contro le eresie che si stavano diffondendo ai suoi tempi nella Chiesa orientale.\nBiografia.\nIn giovanissima et\u00e0 divenne monaco nella comunit\u00e0 di eremiti presieduta da Asterio vicino ad Antiochia di Siria. Durante il periodo della questione ariana ebbe molti guai a causa delle sue posizioni coraggiose e della sua costanza. Dopo la morte dell'imperatore Valente, nel 378, al ritorno dall'esilio, Eusebio di Samosata lo ordin\u00f2 nella sede di Beroea.\nSuccessivamente si rec\u00f2 a Roma quale legato della fazione di Melezio di Antiochia e dei \u00abPadri del Sinodo di Antiochia\u00bb per discutere di fronte a papa Damaso I la posizione teologica di Apollinare di Laodicea (apollinarismo). Mentre svolgeva questo difficile incarico, attese che i padri riuniti ad Antiochia decidessero della questione e, quindi, sottoscrisse la professione di fede sulle \u00abDue nature\u00bb. Fu soprattutto grazie ai suoi sforzi che terminarono i vari movimenti scismatici di Antiochia.\nPoco tempo dopo, nel 381, si rec\u00f2 a Costantinopoli per prendere parte al Secondo concilio ecumenico, dove enfatizz\u00f2 nuovamente le definizioni nicene e attacc\u00f2 l'eresia degli pneumatomachiani. Nello stesso anno mor\u00ec Melezio di Antiochia ed Acacio prese parte alla consacrazione di Flaviano di Costantinopoli. A causa di questa consacrazione, Acacio cadde in disgrazia presso il Papa, che scomunic\u00f2 lui ed i suoi seguaci. Questa scomunica romana prosegu\u00ec per circa dieci anni, fino al Concilio di Capua del 391 o 392, quando fu riammesso in comunione.\nNel 398 Acacio, che aveva raggiunto i 76 anni, fu nuovamente incaricato di una nuova missione presso la Chiesa di Roma. Fu prescelto da Isidoro di Alessandria per portare a papa Siricio la notizia dell'elezione alla sede di Costantinopoli di Giovanni Crisostomo e per fare quanto in suo potere per riabilitare la figura di Flaviano. In questa, come nella precedente ambasceria, dimostr\u00f2 un tatto tale da inibire ogni opposizione. Una testimonianza della stima goduta da questo personaggio presso le Chiese orientali pu\u00f2 essere trovata in Socrate Scolastico, Sozomeno e Teodoreto di Cirro, che lo descrivevano come \u00abfamoso nel mondo\u00bb.\nNonostante ci\u00f2, a causa della sua ostilit\u00e0 nei confronti di Giovanni Crisostomo e del suo trattamento di Cirillo di Alessandria nella controversia nestoriana, la sua figura resta uno degli enigmi della storia ecclesiastica. Acacio, nel comportamento, fu sempre un rigorista dichiarato e godette di grande rinomanza per la sua piet\u00e0. Sozomeno narrava che era \u00abrigido nell'osservanza di tutte le regole della vita ascetica\u00bb e che, una volta elevato all'episcopato, la sua vita fu vissuta austeramente \u00aball'aperto\u00bb. Teodoreto era costante nell'ammirazione delle sue molte qualit\u00e0 episcopali e lo definiva \u00abatleta della virt\u00f9\u00bb.\nAll'inizio dell'episcopato di Giovanni Crisostomo, nel 398, Acacio giunse a Costantinopoli, dove fu trattato con meno rispetto di quello che sperava. Qualunque fosse la natura della mancanza di rispetto, Acacio se ne risent\u00ec grandemente. La cosa certa \u00e8 che da quel giorno Acacio divenne un nemico irriducibile di Giovanni e non perse occasione per attaccarlo. L'occasione si present\u00f2 nel 403 con il sinodo \"ad quercum\". Fu uno dei famigerati \u00abquattro\u00bb dai quali Giovanni non si aspettava giustizia. Acacio, in ogni sinodo convenuto per riabilitare Giovanni, si dimostr\u00f2 suo infaticabile denigratore, arrivando a cercare di convincere della sua posizione anche papa Innocenzo I. A causa di ci\u00f2 fu nuovamente scomunicato e rest\u00f2 in questa condizione fino al 414. La sua inimicizia, tuttavia rest\u00f2 tale anche dopo la morte del suo antagonista, al punto che, nel 421, scrisse ad Attico di Costantinopoli lagnandosi del fatto che Teodoto di Antiochia aveva inserito il nome di Giovanni Crisostomo nei dittici.\nLe stesse perplessit\u00e0, considerando la sua et\u00e0 avanzata e la sua reputazione di santit\u00e0, sorgono nel comportamento che Acacio tenne nei confronti di Nestorio. Quando i suoi attacchi all'eresiarca smisero di produrre i loro effetti, si scagli\u00f2 contro Cirillo accusandolo di apollinarismo. Acacio pass\u00f2 gli ultimi anni della sua vita cercando di eliminare il nestorianesimo dalle sue terre. Mor\u00ec alla straordinaria et\u00e0 di 110 anni."}
{"id": "1316420", "revid": "186283", "url": "https://it.wikipedia.org/wiki?curid=1316420", "title": "Killdozer!", "text": ""}
{"id": "1316423", "revid": "116856735", "url": "https://it.wikipedia.org/wiki?curid=1316423", "title": "\u00c5tvidaberg", "text": "\u00c5tvidaberg \u00e8 una citt\u00e0 industriale situata nella regione di \u00d6sterg\u00f6tland, in Svezia, ed \u00e8 il centro amministrativo del comune di \u00c5tvidaberg.\nStoria.\nNel medioevo inizi\u00f2 la costruzione del villaggio di \u00c5tvidaberg, che a quel tempo era un importante centro minerario della regione. Durante il XIX secolo e l'inizio del XX secolo, la citt\u00e0 si ingrand\u00ec e quindi si industrializz\u00f2.\nNegli anni '70 del XX secolo furono costruite importanti industrie di cellulosa.\nLa citt\u00e0 \u00e8 famosa anche perch\u00e9 \u00e8 sede della squadra di calcio \u00c5tvidabergs FF, una delle pi\u00f9 forti squadre svedesi degli anni '70."}
{"id": "1316430", "revid": "287204", "url": "https://it.wikipedia.org/wiki?curid=1316430", "title": "Bahira", "text": "Biografia.\nLa storia dell'incontro di Maometto con Ba\u1e25\u012bra \u00e8 riportata nelle opere dei primi storici musulmani Ibn Hisham (morto nell'833), Ibn Sa'd (784-855) e \u1e6cabar\u012b (839-923), le cui versioni differiscono in alcuni dettagli.\nIl giovane Maometto, che allora aveva nove o dodici anni, incontr\u00f2 Ba\u1e25\u012bra nella citt\u00e0 di Bosra in Siria mentre viaggiava con una carovana meccana, accompagnando suo zio Ab\u016b \u1e6c\u0101lib. Quando la carovana pass\u00f2 accanto alla sua cella, il monaco invit\u00f2 i mercanti a una festa. Accettarono l'invito, lasciando il ragazzo a guardia del cammello. Bahira, tuttavia, insistette affinch\u00e9 tutti i carovanieri andassero con lui. Allora un evento miracoloso indic\u00f2 al monaco che Maometto sarebbe diventato un profeta.\nIl movimento di una nuvola che continuava a proteggere dai dardi solari Maometto, indipendentemente dal momento della giornata, attir\u00f2 l'attenzione di Ba\u1e25\u012bra. Il monaco rivel\u00f2 le sue visioni sul futuro di Maometto allo zio del ragazzo, avvertendolo di proteggere il bambino dagli ebrei (nella versione di Ibn Sa'd) o dai Bizantini (nella versione di al-\u1e6cabar\u012b). Sia Ibn Sa\u02bfd che al-\u1e6cabar\u012b scrivono che Ba\u1e25\u012bra trov\u00f2 l'annuncio della venuta di Maometto nei vangeli, secondo la tradizione islamica originali e non adulterati, che egli possedeva.\nL'origine etnica di Ba\u1e25\u012bra \u00e8 dibattuta. Sarebbe logico attendersi che fosse un siriaco sebbene esistano altre tradizioni che parlano di una sua origine araba, ebionita, nestoriana o gnostica nasoreana. Il suo nome deriva dal siriaco \"b\u1e25\u012br\u0101\", che significa \u201cvagliato (da Dio) e approvato\u201d.\nTradizione cristiana.\nVista la leggenda, tanto bast\u00f2 alla tradizione cristiana occidentale e orientale per far diventare Ba\u1e25\u012bra un monaco eretico, le cui convinzioni erronee avrebbero ispirato il Corano, in accordo con la duratura convinzione che l'Islam fosse una forma deviata ed eretica di cristianesimo. Ba\u1e25\u012bra \u00e8 al centro dell'Apocalisse di Ba\u1e25\u012bra, apocrifo redatto sia in arabo sia in siriaco. Alcuni arabisti sostengono che le opere di Ba\u1e25\u012bra formarono la base delle parti del Corano conformi ai principi del cristianesimo, mentre il resto fu introdotto da compilatori successivi, come \u02bfOthm\u0101n b. \u02bfAff\u0101n o ebrei e arabi contemporanei. Il nome e l'affiliazione religiosa del monaco variano nelle diverse fonti cristiane. Ad esempio, Giovanni Damasceno (\u2020 749), afferma che Maometto \"dopo aver letto l'Antico e il Nuovo Testamento e altri testi cristiani e dopo aver conversato con un monaco ariano, ide\u00f2 la propria eresia\".\nPer \u02bfAbd al-Mas\u012b\u1e25 al-Kind\u012b, che lo chiama Sergio e scrive che in seguito prese il nome di Nestorio, Ba\u1e25\u012bra era un nazoreo (o ebionita), un gruppo di ebrei cristiani di solito associato ai nestoriani. Dopo il IX secolo, i polemisti bizantini si riferiscono a lui come Baeira o Pakhyras, nomi derivati da Ba\u1e25\u012bra, e lo descrivono come un iconoclasta. Talvolta Ba\u1e25\u012bra \u00e8 considerato giacobita o ariano. Le biografie polemiche paleocristiane di Maometto sono concordi nell'affermare che il presunto analfabetismo di Maometto non implichi che egli abbia ricevuto le sue dottrine religiose dall'Arcangelo Gabriele, e spesso considerano Ba\u1e25\u012bra il maestro religioso segreto di Maometto."}
{"id": "1316434", "revid": "880848", "url": "https://it.wikipedia.org/wiki?curid=1316434", "title": "Criptoportico", "text": "Un criptoportico (dal greco \"criptos\" (nascosto) e dal latino \"porticus\"), nell'architettura dell'antica Roma, era un corridoio o una via di passaggio coperta. \nIl criptoportico pu\u00f2 essere al livello del terreno, ma di solito \u00e8 seminterrato, e supportava una struttura come un foro o una villa romana, nel quale caso fungeva da \"basis villae\", come corridoio di servizio non esposto alla vista. \n\u00c8 spesso ricoperto a volta e presenta delle aperture sia in funzione di illuminazione che per l'aerazione degli ambienti sotterranei. \nNegli scritti di Plinio il Giovane, il termine \u00e8 usato come sinonimo di cripta.\nCriptoportici forensi accessibili al pubblico si trovano ad esempio ad Aosta, Benevento, Arles, Reims, Bavay. Il criptoportico di Vicenza apparteneva ad una \"domus\" patrizia, mentre quello di Sessa Aurunca era collegato con il teatro."}
{"id": "1316435", "revid": "697352", "url": "https://it.wikipedia.org/wiki?curid=1316435", "title": "Unione Sportiva Triestina Calcio 2002-2003", "text": "Questa voce raccoglie le informazioni riguardanti l' nelle competizioni ufficiali della stagione 2002-2003.\nStagione.\nLa Triestina, fresca di promozione ai play-off dalla C1, si presenta nel campionato cadetto con l'obbiettivo di una salvezza sicura. Tuttavia, l'incredibile inizio di stagione della squadra guidata da Ezio Rossi port\u00f2 la squadra alabardata a concludere il girone d'andata in testa alla classifica. Purtroppo nel girone di ritorno la squadra sub\u00ec un brusco calo riuscendo a conquistare una sola vittoria in otto giornate. La squadra scivol\u00f2 al sesto posto e, nonostante un'unica sconfitta nelle ultime sei giornate non va oltre il quinto posto, a soli tre punti dalla storica promozione in Serie A, che mancava da oltre quarant'anni. La stagione \u00e8 comunque un successo, nella quale la Triestina riesce a battere diversi record personali: il numero di vittorie in Serie B (16) e il maggior numero di gol fatti (54), quest'ultimo primato aiutato notevolmente dalle reti di Dino Fava Passaro, secondo marcatore in assoluto stagionale della serie cadetta.\nMaglie e sponsor.\nLo sponsor tecnico per la stagione 2002-2003 \u00e8 Asics, mentre lo sponsor ufficiale \u00e8 Acegas - Aps."}
{"id": "1316437", "revid": "599013", "url": "https://it.wikipedia.org/wiki?curid=1316437", "title": "Rsm", "text": ""}
{"id": "1316441", "revid": "113208213", "url": "https://it.wikipedia.org/wiki?curid=1316441", "title": "Charles Auguste de B\u00e9riot", "text": "Biografia.\nEsordisce a nove anni in concerto andando poi a Parigi dove inizia la sua carriera concertistica. Durante le sue tourn\u00e9e europee conosce la cantante Maria Malibran che sposa nel 1836. Nel 1843 ottiene una cattedra al conservatorio di Bruxelles. Qui avr\u00e0 tra i suoi allievi Henri Vieuxtemps. Nel 1852 si ritira a causa di una malattia che lo rende cieco. B\u00e9riot \u00e8 considerato da tutti il fondatore della scuola violinistica belga e il predecessore di Eug\u00e8ne Ysa\u00ffe. Tra le sue composizioni si ricordano diversi trattati didattici e metodi, cinque raccolte di studi, i famosi dieci concerti per violino e orchestra e la raccolta Scene de ballet.\nMassone, fu membro della Loggia \"Les Amis philanthropes\" del Grande Oriente del Belgio, a Bruxelles."}
{"id": "1316442", "revid": "729019", "url": "https://it.wikipedia.org/wiki?curid=1316442", "title": "Castello di Borgholm", "text": "Il castello di Borgholm \u00e8 un castello situato fuori della citt\u00e0 di Borgholm, in Svezia, sull'isola di \u00d6land.\nStoria.\nIl castello fu costruito nella seconda met\u00e0 del XII secolo, fu poi distrutto e nei secoli successivi ricostruito.\nIl 14 ottobre del 1806 il castello fu distrutto da un incendio."}
{"id": "1316444", "revid": "100796418", "url": "https://it.wikipedia.org/wiki?curid=1316444", "title": "Senso (biologia molecolare)", "text": "In biochimica, il concetto di senso si riferisce all'orientamento estremit\u00e0-estremit\u00e0 di un singolo filamento di acido nucleico. Le convenzioni di nomenclatura degli anelli di zucchero contenuti nei nucleotidi hanno come diretta conseguenza la presenza di \"estremit\u00e0 5\u2032\" ed \" estremit\u00e0 3\u2032\". Le posizioni relative di strutture a cavallo del filamento (geni, fattori di trascrizione o polimerasi) sono solitamente definite come \"a monte\" (verso l'estremit\u00e0 5' del filamento) o \"a valle\" (verso l'estremit\u00e0 3').\nL'importanza di una tale modalit\u00e0 di nomenclatura appare evidente se si pensa al fatto che, \"in vivo\", l'unica modalit\u00e0 di sintesi di un acido nucleico segue il senso 5\u2032 \u2192 3\u2032, dal momento che la polimerasi \u00e8 in grado di attaccare un nucleotide solo all'ossidrile presente al 3'. \nTradizionalmente, le sequenze di DNA ed RNA sono scritte in senso 5\u2032 \u2192 3\u2032.\nEstremit\u00e0 3\u2032.\nL'estremit\u00e0 3\u2032 (pronuncia: \"tre primo\") di un filamento \u00e8 cos\u00ec nominata perch\u00e9 termina con l'ossidrile in posizione 3 dell'anello di furanosio. Il 3\u2032-ossidrile (o 3\u2032-OH) \u00e8 necessario per la sintesi di nuove molecole di acido nucleico, dal momento che pu\u00f2 essere \"ligato\" al 5\u2032-fosfato di un nucleotide appartenente ad un altro filamento, favorendo cos\u00ec l'unione dei due filamenti.\nIn biologia molecolare \u00e8 possibile utilizzare nucleotidi privi di 3'-OH (dideossiribonucleotidi) per interrompere la replicazione del DNA. Tale tecnica, nota come \"metodo del dideossi\", \u00e8 utilizzata per il sequenziamento del DNA attraverso il metodo di Sanger.\nL'estremit\u00e0 3\u2032 \u00e8 anche il sito di poliadenilazione degli mRNA.\nEstremit\u00e0 5\u2032.\nL'estremit\u00e0 5\u2032 (pronuncia: \"cinque primo\") di un filamento \u00e8 cos\u00ec nominata perch\u00e9 termina con il gruppo chimico situato presso il carbonio in posizione 5 dell'anello di furanosio. Se a tale carbonio \u00e8 legato un gruppo fosfato, \u00e8 possibile la \"ligazione\" con l'estremit\u00e0 3'-OH di un altro nucleotide. Se il fosfato non \u00e8 presente, essa non pu\u00f2 invece avvenire. In biologia molecolare si utilizzano le fosfatasi per rimuovere i fosfati presenti all'estremit\u00e0 5' ed evitare indesiderate ligazioni.\nL'estremit\u00e0 5\u2032 \u00e8 il sito presso cui avviene l'aggiunta di 7-metil guanosina attraverso un inusuale legame 5'-5'. Tale evento, noto come \"capping\", protegge il mRNA dalla degradazione mediata da esonucleasi."}
{"id": "1316445", "revid": "74801", "url": "https://it.wikipedia.org/wiki?curid=1316445", "title": "Croydon (borgo di Londra)", "text": "Il London Borough of Croydon \u00e8 un borgo di Londra, il maggiore per numero di abitanti, che si trova nella parte meridionale della citt\u00e0, nella Londra esterna.\nVenne istituito nel 1965, fondendo i precedenti Distretto urbano di Coulsdon e Purley ed il County Borough of Croydon.\nCroydon \u00e8 nota per essere sede di uno dei primi aeroporti civili sul suolo britannico, che serv\u00ec come principale aeroscalo di Londra fino all'apertura di Gatwick e, successivamente, di Heathrow."}
{"id": "1316446", "revid": "767487", "url": "https://it.wikipedia.org/wiki?curid=1316446", "title": "Il giorno della luna nera", "text": "Il giorno della luna nera \u00e8 un film del 1986, diretto da Harley Cokeliss e scritto da John Carpenter, con Tommy Lee Jones, Linda Hamilton e Robert Vaughn.\nTrama.\nL'agente della CIA Sam Quint lavora per il governo statunitense per recuperare una musicassetta che contiene informazioni vitali. Sam incontra Marvin Ringer, un \"killer\" che egli ha rimpiazzato e sta cercando la stessa cassetta. In un tentativo disperato di rubarla a Ringer e riportarla all'ufficiale governativo Johnson, Quint nasconde la cassetta nel prototipo di un veicolo che dovrebbe raggiungere le 300 mp/h, chiamato \"Luna Nera\", che deve essere presentato a breve a Los Angeles. Mentre il veicolo si trova parcheggiato in un garage al sicuro di Los Angeles, questo e altri veicoli ancora vengono rubati da una cerchia di ladri. Una giovane donna chiamata Nina ruba la Luna Nera, attirandosi Quint. Lei ritorna ad un magazzino che funge da quartier generale dei malfattori; il boss \u00e8 Ed Rylan. Quint deve allora iniziare ad assecondare Nina affinch\u00e9 questa lo aiuti inconsapevolmente a recuperare la \"Luna Nera\", sopravvivere e riportare indietro l'auto entro il giorno successivo.\nDistribuzione.\nHome video.\nLa Storm Video ha distribuito il DVD in Italia"}
{"id": "1316450", "revid": "44939", "url": "https://it.wikipedia.org/wiki?curid=1316450", "title": "Legame fosfodiestere", "text": ""}
{"id": "1316452", "revid": "547034", "url": "https://it.wikipedia.org/wiki?curid=1316452", "title": "Thematic apperception test", "text": "Il Thematic Apperception Test (test di appercezione tematica, TAT) \u00e8 un test di personalit\u00e0 di tipo \"proiettivo\", che fa parte della categoria dei metodi tematici costruttivi, utilizzato in psicologia e psichiatria per l'indagine della personalit\u00e0. In particolare, si valutano il contenuto dei pensieri espressi e le fantasticherie del soggetto, permettendo al clinico la conoscenza contemporanea di emozioni, atteggiamenti e processi cognitivi del soggetto. \nDopo il test di Rorschach \u00e8 il test proiettivo pi\u00f9 usato e diffuso al mondo, anche se non ha un \"sistema di siglatura\" globalmente accettato; questo pu\u00f2 in alcuni casi portare all'eventualit\u00e0 di una valutazione non strettamente validata e troppo spostata sul versante \"intuitivo\".\nEsiste una versione del TAT per bambini di et\u00e0 tra i 3 e i 10 anni, il CAT (\"Children Apperception Test\"). Essa \u00e8 per\u00f2 costituita da dieci storie di animali in situazioni diverse. \nLinee generali.\nNel 1935 Henry Murray utilizza per la prima volta il TAT in una ricerca sulla personalit\u00e0. Il TAT si basa infatti sulla teoria dei bisogni di Murray ed \u00e8 nato per confermarla. La teoria dei bisogni \u00e8 una teoria della personalit\u00e0 i cui costrutti centrali sono quelli di bisogno e pressione. I bisogni sono un'energia che organizza la percezione, il pensiero e l'azione. Essi sono classificati in primari o biologici e secondari o psicogenici. Bisogni specifici in ogni determinato momento possono essere dominanti o deboli in conflitto, fusi o sussidiari gli uni degli altri, spontanei o evocati da circostanze ambientali. Le pressioni si riferiscono alla forza sulla persona di eventi ambientali. La pressione alpha \u00e8 dovuta all'influenza su una persona di forze esterne obiettive e reali. Le pressioni beta riguardano le componenti soggettive di tali forze. Bisogni e pressioni interagiscono in combinazioni dinamiche, definite dall'autore temi.\nDal 1943 il TAT viene pubblicato nella sua forma definitiva: 31 tavole rappresentanti foto, immagini e quadri dal significato ambiguo, di cui 11 tavole vengono usate per tutti i soggetti (tra cui 1 bianca), e 20 sono specifiche per categorie di et\u00e0 e genere sessuale. \nLe tavole presentano varie situazioni di vita, con uno o pi\u00f9 personaggi e con diversi gradi di strutturazione dell'immagine. L'ambiguit\u00e0 e la poca strutturazione dello stimolo sono le caratteristiche fondamentali delle tecniche basate sulla proiezione. Il test \u00e8 individuale e secondo le indicazioni di Murray, il soggetto deve sedersi di spalle allo psicologo per favorire le libere associazioni. Si richiede di costruire una storia intorno alla figura presentata, con un passato, il presente, la conclusione, i sentimenti e i pensieri.\nL'ipotesi centrale \u00e8 che il soggetto si identifichi con il personaggio principale delle tavole, attribuendo cos\u00ec al personaggio sentimenti e bisogni che fanno in realt\u00e0 parte del suo vissuto, e che sono espressione del suo mondo interno (inconscio).\nCaratteristiche del TAT.\nNonostante nel corso degli anni siano state apportate diverse modifiche alla somministrazione e alla validazione, tre rimangono le caratteristiche centrali del TAT: \nPer quanto riguarda l'interpretazione, il TAT si presenta come situazione proiettiva nell'immaginario delle relazioni oggettuali che, attraverso la mobilitazione dell'immaginario del soggetto, evoca relazioni tra rappresentazioni di S\u00e9, rappresentazioni dell'oggetto ed i loro risvolti.\nInterpretazione.\nLa \"creazione di storie\" porta il soggetto ad operare a pi\u00f9 livelli, spazio percettivo/immaginario; processo primario\\secondario; contenuto raccontato/significante, etc. Per questo motivo, il TAT fornisce informazioni anche sulla struttura di personalit\u00e0, in quanto essa si rivela nello stile con cui viene espresso il proprio immaginario all'interno degli stimoli tematici (figura-racconto)."}
{"id": "1316454", "revid": "228587", "url": "https://it.wikipedia.org/wiki?curid=1316454", "title": "San Giovanni di Medua", "text": " \nSan Giovanni di Medua (in albanese Sh\u00ebngjin) \u00e8 una frazione del comune di Alessio in Albania (prefettura di Alessio).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Balldren i Ri, Blinisht, Daj\u00e7, Kallmet, Kolsh, Sh\u00ebnkoll, Ungrej e Zejmen a costituire la municipalit\u00e0 di Alessio.\nGeografia fisica.\n\u00c8 situata all'estremit\u00e0 settentrionale di un ampio golfo a 7\u00a0km dal capoluogo provinciale di Alessio. A sud della citt\u00e0 si trova la zona lagunare del delta del fiume Drin, che forma l'oasi naturalistica protetta Kuna-Vaini. Qui si trova un porto, aperto nel 2009, che collega la citt\u00e0 a Bari. \u00c8 un luogo dotato di un panorama gradevole e un mare pulito, circondato da montagne non molto alte ma con una roccia particolare. Negli ultimi anni la citt\u00e0 ha subito una profonda evoluzione, soprattutto attraverso lo sviluppo dell'edilizia.\nStoria.\nSecondo la tradizione, Giulio Cesare sarebbe sbarcato in questo luogo nel corso della guerra contro Pompeo. Nel 1313 la citt\u00e0 venne attestata per la prima volta con il nome di San Giovanni di Medua.\nNel periodo ottomano, siccome il centro dei commerci venne spostato a Scutari e Dulcigno, la citt\u00e0 perse sempre pi\u00f9 importanza, al pari della vicina Alessio. A partire dagli anni novanta del XX secolo il porto ha conosciuto una ripresa dei commerci e le spiagge cittadine hanno visto un crescente afflusso di turisti.\nGeografia antropica.\nLocalit\u00e0.\nIl comune \u00e8 formato dall'insieme delle seguenti localit\u00e0:\nEconomia.\nLa citt\u00e0 portuale sta vivendo dalla fine degli anni 1990 una forte conversione industriale. Con i proventi del turismo balneare \u00e8 stato investito e costruito molto. Il porto \u00e8 in sintonia con il porto di Valona, il terzo pi\u00f9 grande del paese, ma economicamente non molto importante, anche se \u00e8 l'unico a nord di Durazzo, il pi\u00f9 grande porto di Albania. Nel 2009 le merci sono state trattate merci per un peso complessivo di 369\u00a0000 tonnellate.\nIn estate la spiaggia si popola di molti albanesi provenienti dal Kosovo. La citt\u00e0 \u00e8 ancora in via di sviluppo, il che fa prefigurare che ben presto sar\u00e0 un centro molto importante sia dell'Albania del nord che dell'intero paese.\nInfrastrutture e trasporti.\nStretta tra lagune, mare e colline, San Giovanni di Medua \u00e8 accessibile solo da Alessio su una strada stretta tra la laguna e le colline. Lungo la costa a nord o sud non ci sono strade.\nAmministrazione.\nGemellaggi.\nSan Giovanni di Medua \u00e8 gemellata con:"}
{"id": "1316457", "revid": "1718925", "url": "https://it.wikipedia.org/wiki?curid=1316457", "title": "Donatella Pompadour", "text": "Biografia.\nDopo aver conseguito il diploma in ragioneria, studia recitazione con Bruno De Stefanis e Claudio Risi.\nPrima di intraprendere la carriera di attrice, lavora in alcuni fotoromanzi di \"Grand Hotel\", come testimonial pubblicitaria e in alcuni programmi televisivi: come valletta in \"Acqua calda\" (1992), regia di Gino Landi, come figurante speciale ne \"Il grande gioco dell'oca\" (1993-1994), regia di Jocelyn, entrambi trasmessi da Rai 2, e infine come modella nel programma, per la prima volta in onda su Canale 5, \"Beato tra le donne\" (1996).\nNel 1998 debutta come attrice nella miniserie tv \"Ritornare a volare\", regia di Ruggero Miti. Tra il 1998 e il 1999 cura i Collegamenti esterni di \"Goleada\", trasmissione sportiva condotta da Massimo Caputi e Ela Weber su TMC. Nel 2000 conduce su Rai Uno, insieme a Gigi Sabani ed Ela Weber, \"Sette per uno\" e poi, insieme ad Amadeus, \"In bocca al lupo!\", programmi ideati e diretti da Jocelyn.\nDopo queste esperienze di conduttrice, si dedica esclusivamente alla recitazione, entrando nel cast della soap opera di Canale 5, \"Vivere\", dove dal 2001 al 2006 \u00e8 \"Nina Castelli\", ruolo grazie al quale nel 2005 vince la \"Telegrolla d'oro\", come miglior attrice di soap opera.\nNel 2009 \u00e8 nel cast di \"Fiore di cactus\", in giro per i teatri con Franco Castellano ed Eleonora Giorgi\nHa un figlio, Lorenzo, nato nel 2006.\nNota tifosa romanista, vince nel 2016 il Premio \u201cSette Colli\u201d"}
{"id": "1316460", "revid": "890623", "url": "https://it.wikipedia.org/wiki?curid=1316460", "title": "London Borough of Ealing", "text": ""}
{"id": "1316461", "revid": "599013", "url": "https://it.wikipedia.org/wiki?curid=1316461", "title": "Charles Pasarell", "text": "Carriera sportiva.\nGiocatore destro, Charlie Pasarell frequent\u00f2 la UCLA dove vinse il torneo NCAA nel 1968 un anno dopo il suo amico e compagno di squadra Arthur Ashe; raggiunse la prima posizione della classifica americana nel 1967. Pasarell esordisce nel tennis professionistico nel 1968 e raggiunge la posizione numero 35 della classifica ATP il 3 giugno 1974. Il 2 gennaio 1984 occupava la posizione numero 513 della classifica ATP di doppio. Nel 1969 divenne famoso per aver disputato il pi\u00f9 lungo match della storia di Wimbledon contro Pancho Gonzales: il quarantunenne Gonzales vinse per 22-24, 1-6, 16-14, 6-3, 11-9 dopo una battaglia durata 5 ore e 12 minuti. Nel 2010 tale primato venne superato nel corso dell'incontro di primo turno tra John Isner e Nicolas Mahut, terminato con il punteggio di 6\u20134, 3\u20136, 6\u20137, 7\u20136, 70\u201368 in favore di Isner. Tale incontro risulta il pi\u00f9 lungo nella storia del tennis per il numero dei game disputati (183) e la durata del match sul campo (calcolata in totale in 11 ore e 5 minuti).\nNel 2013 viene introdotto nell'International Tennis Hall of Fame.\nCarriera dirigenziale.\nPasarell \u00e8 stato direttore del torneo \"Pacific Life Open\" di Indian Wells (California) fino al 2012 e commentatore televisivo per \"Tennis Channel\". \u00c8 inoltre membro della \"Intercollegiate Men's Tennis Hall of Fame\" e della \"Southern California Tennis Association Hall of Fame\"."}
{"id": "1316467", "revid": "38120", "url": "https://it.wikipedia.org/wiki?curid=1316467", "title": "Tarzan II", "text": ""}
{"id": "1316468", "revid": "1516566", "url": "https://it.wikipedia.org/wiki?curid=1316468", "title": "Enfield (borgo di Londra)", "text": "Il London Borough of Enfield \u00e8 un borgo di Londra che si trova nella parte pi\u00f9 settentrionale della citt\u00e0, nella Londra esterna.\nStoria.\nVenne istituito nel 1965, fondendo i precedenti \"Metropolitan boroughs\" di Southgate, Enfield e Edmonton.\nDiventa famoso quando la band gallese Lostprophets decide di girare qui il video della canzone \"Shinobi vs. Dragon Ninja\". In questo quartiere \u00e8 nata anche la scomparsa cantautrice Amy Winehouse. \nSino al 1988 vi ebbe sede la Royal Small Arms Factory (RSAF), che dal 1816 produceva armi e che divenne famosa nel settore all'inizio degli anni trenta per la produzione del revolver che prese il nome del sobborgo.\nA renderlo famoso \u00e8 anche il celebre Poltergeist di Enfield da cui \u00e8 stato tratto il film del 2016 \"The Conjuring - Il caso Enfield\".\nSimboli.\nLo stemma del \"London Borough of Enfield\", concesso il 15 agosto 1966, si presenta: \nLe fasce ondate di verde, di argento e di azzurro rappresentano il canale artificiale del New River, le aree verdi della Green belt e i grandi spazi aperti. La Bestia di Enfield, figura chimerica con la testa di volpe, gli artigli d\u2019aquila, il tronco di cane e il resto del corpo di leone con le zampe e la coda di lupo, \u00e8 un'arma parlante."}
{"id": "1316469", "revid": "804", "url": "https://it.wikipedia.org/wiki?curid=1316469", "title": "Gnu Octave", "text": ""}
{"id": "1316470", "revid": "122046492", "url": "https://it.wikipedia.org/wiki?curid=1316470", "title": "Episodi di Carabinieri (settima stagione)", "text": "La settima e ultima stagione di Carabinieri, formata da 28 episodi, viene trasmessa in prima visione assoluta su Canale 5 dal 18 marzo all'8 aprile 2008 per 8 episodi, per poi sospenderla per via dei bassi ascolti, ma poi viene ripresa dal 3 giugno fino al 30 luglio 2008 per i rimanenti 20 episodi.\nL'erede.\nTrama.\nI carabinieri vengono trasferiti presso la caserma di Montepulciano; infatti Morri (Maurizio Casagrande) ha portato con s\u00e9 Contini (Walter Nudo), Sonia (Roberta Giarrusso), Laura (Francesca Chillemi), Mura (Alessandro Partexano) e Roman\u00f2 (Andrea Roncato). Un improvviso blackout manda in tilt l'intera citt\u00e0. I Carabinieri entrano subito in azione pattugliando le strade di Montepulciano. Durante il black out un anziano muore cadendo nella tromba dell'ascensore: Giacomo (Walter Nudo) e Stefania (Chiara Ricci) accorrono sul posto. Tutto fa sembrare l'accaduto un incidente, ma Stefania non ne sembra convinta. Viene allora chiamato un tecnico che conferma i dubbi del Carabiniere: i comandi dell'ascensore sono stati manomessi in modo da provocare l'incidente costato la vita all'anziano signore. Le piste possibili sono soltanto due: la vendetta o l'eredit\u00e0. Una svolta decisiva alle indagini arriva con l'apertura del testamento che vede la giovane badante rumena come erede dei beni e dell'appartamento mentre alla nipote spettano solo i gioielli di famiglia. Magda Stepien, la badante, viene cos\u00ec arrestata, ma la sua colpevolezza non convince Giacomo che con Stefania rintraccia una registrazione sulla segreteria telefonica del notaio, e scoprendo cos\u00ec che la voce registrata dall'accento russo non era di Magda ma della stessa nipote che cercava di incastrarla per impossessarsi dell'intera eredit\u00e0. Convocata in caserma impiegher\u00e0 poco a confessare.\nUno strano sospetto.\nTrama.\nLa caserma di Montepulciano \u00e8 gi\u00e0 pronta per il prossimo caso: infiltra cos\u00ec Edoardo, con i panni di un industriale con il vizio del gioco, in una bisca clandestina, al fine di controllare un certo Morganti, un pregiudicato appena arrivato nella cittadina. Al tavolo da gioco far\u00e0 per\u00f2 una brutta scoperta: padre Paolo (Paolo Villaggio) \u00e8 uno dei partecipanti vestito in abiti borghesi, decide cos\u00ec di annullare l'operazione. Il maresciallo Morri decide cos\u00ec di interrogare il sacerdote, ma le risposte non lo convincono e ordina di tenerlo d'occhio per un po' di tempo. Le scoperte sono sconvolgenti: prima lo vede incontrarsi con Morganti che gli chieder\u00e0 i soldi in malo modo, poi con Mariangela Guerra alla quale offrir\u00e0 del denaro. Mariangela \u00e8 la proprietaria di un'importante azienda vinicola sull'orlo della bancarotta a causa dell'ultima cattiva raccolta e della donazione ingente fatta dal marito prima di mollare tutto e rinchiudersi in convento. Interrogato nuovamente padre Paolo confesser\u00e0 di sentirsi in colpa per la situazione in cui si trova la donna e aver per questo giocato a carte cercando di vincere qualcosa da donarle. La situazione gli \u00e8 per\u00f2 sfuggita di mano e ha perso ormai 10000\u20ac. Morri organizza cos\u00ec un secondo tentativo di cattura che, questa volta, assicura Morganti e i suoi complici alla giustizia.\nIntimi segreti.\nTrama.\nAl centro benessere Wellness continuano svariati attentati compiuti da ignoti teppisti. Giacomo e Stefania incontrano la proprietaria Anna Bacci, separata con una figlia diciassettenne, per spingerla a sporgere denuncia. La donna si mostra contraria, per\u00f2, ad agire per via legali e per via di questa sua riluttanza il maresciallo Morri pensa che sia stata lei a causare i danni al suo centro per incassare i premi assicurativi. In seguito, grazie alla scoperta del distributivo di profilattici vuoto e di un locale del centro estraneo alle autorit\u00e0, il comandante pensa che in quell'attivit\u00e0 possano svolgersi attivit\u00e0 clandestine di tipo sessuale. Francesca Rossini riesce ad infiltrarsi come cliente del centro benessere e scopre le attivit\u00e0 illecite. Intanto Contini, scopre dalla figlia della Bacci, che la donna aveva una relazione extraconiugale con un uomo che ora non fa altro che ricattarla e chiederle soldi. I carabinieri di Montepulciano, facendo alcune ricerche sull'uomo, scoprono che non \u00e8 altro che uno gigol\u00f2. Edoardo, intanto, che si era infiltrato come massaggiatore nel centro benessere, subito dopo che Sergio, l'amante di Anna, viene arrestato per la sua professione di gigol\u00f2, scopre che anche la donna \u00e8 coinvolta in quel giro di prostituzioni ed entrambi vengono arrestati. Intanto in caserma arriva il colonnello Di Chiara, uomo che il maresciallo Stefania Virgili sembra conoscere. Stefania esce con la pattuglia in compagnia di Federico. I due fermano un uomo per un controllo. Alla vista, in macchina di quest'ultimo di un fucile, i due chiamano il comando. L'uomo cerca di scappare e allora Stefania, nel tentativo di fermarlo, spara apparentemente colpendo nulla. Non appena per\u00f2, il polverone alzato dalla velocit\u00e0 con cui il fuggitivo \u00e8 scappato sparisce, Girelli e Virgili trovano davanti a loro una visione agghiacciante: pare che Stefania, con quello sparo, abbia colpito una passante che ora \u00e8 a terra priva di sensi.\nLo sparo.\nTrama.\nIl maresciallo Virgili e i suoi colleghi sono preoccupati per le sorti di Assunta Pozzi, la donna che Stefania ha ferito in strada con un colpo di pistola. La donna si risveglia dal coma, ma si teme che possa riportare danni permanenti. Il caso viene affidato al colonnello Di Chiara, una vecchia fiamma di Stefania, quando era nei Ros. Arriva una segnalazione di un tentativo di furto nella villa di Leonardo Fasani, il pi\u00f9 ricco imprenditore agricolo della zona. Gli agenti Claudio e Federico scoprono che Assunta Pozzi \u00e8 la cameriera dei Fasani e che la sera dell'incidente sarebbe dovuta essere in villa per assistere al figlio dei Fasani. Giacomo \u00e8 insospettito dal fatto che la donna fosse in strada e non accanto al piccolo, in casa. Federico scopre che la targa dell'automobile fermata al posto di blocco prima dell'incidente \u00e8 stata assegnata dalla motorizzazione ad un camion; Laura e Roman\u00f2 scoprono che gli operai dell'azienda agricola di Fasani scioperano per i massicci licenziamenti. Giacomo accompagna Stefania all'ospedale per far visita alla donna ormai fuori pericolo, ma la vedono allontanarsi in macchina col marito, che Stefania riconosce essere il fuggiasco del posto di blocco. Si intensificano i sospetti, sul fatto che siano stati loro a tentare la rapina, confermati da Mura e Roman\u00f2 i quali scoprono che il marito di Assunta \u00e8 stato il primo operaio licenziato. L'improvvisa scomparsa del figlio dei Fasani offre ai carabinieri, la risoluzione del caso: i coniugi Pozzi hanno rapito il bambino a scopo di lucro; raggiunti nel casolare di campagna vengono arrestati. Per Stefania il pericolo \u00e8 passato: decade l'accusa di abuso d'arma da fuoco e Di Chiara complimentandosi con lei, le confessa si essersi trasferito a Montepulciano per rivederla. In caserma, intanto, mentre Giacomo e Paola stanno chiacchierando, la donna avverte un malore e immediatamente sviene.\nTerapie alternative.\nTrama.\nIn un centro di medicina naturale viene scoperto un truffatore senza competenza che non sapendo le erbe che somministrava ha fatto interrompere due gravidanze\nUn ring per Giacomo.\nTrama.\nIn seguito ad un incidente dove viene ritirata la patente a Margherita e al sindaco, Stefania e Giacomo trovano un pugile ferito e lo portano al pronto soccorso. Nel corso delle indagini si scopre che il ragazzo non era stato malmenato bens\u00ec aveva perso conoscenza e in seguito caduto. Se all'inizio la colpa era caduta sul suo compagno, poich\u00e9 questo ragazzo era gay, poi si scopre che questo traffico di anabolizzanti proveniva dalla palestra frequentata dal ragazzo, la quale era aiutata dal dottore della ASL. Dopo aver concluso le indagini vediamo Paola che cerca di chiarire con Giacomo il quale non ne vuole proprio sapere e allo stesso tempo Stefania siede al tavolo con il colonnello Di Chiara. \nRapine in villa.\nTrama.\nUna serie di furti nelle ville di campagna nei dintorni di Montepulciano chiama in azione i Carabinieri; dopo la festa per l'anniversario di matrimonio un'anziana coppia \u00e8 stata narcotizzata e derubata di una preziosa tela. A partire dagli unici indizi, un'azienda di catering e una misteriosa utilitaria parcheggiata nel parco della villa, viene seguita la pista che porta all'incriminazione dell'insospettabile Germano, il simpatico proprietario del bar della piazza. Convinti della sua innocenza, i Carabinieri dovranno riuscire a dimostrare la sua estraneit\u00e0 ai fatti catturando il vero ladro.\nDonne e veleni.\nTrama.\nLa scoperta di una conceria clandestina e delle convenienze locali.\nUno strano incidente.\nTrama.\nUn incidente provoca un'amnesia temporanea al comandante.\nUna presenza inquietante.\nTrama.\nArresto di una coppia di usurai.\nSalto nel vuoto.\nTrama.\nDopo il tentato suicidio di una tossicomane, amica di Laura Flestero, si indaga sugli spacciatori.\nLa migliore terapia.\nTrama.\nFurto di gioielli nelle terme di Chianciano \nMissione speciale.\nTrama.\nIn missione a Malta in cui sospettano di una persona per traffico di armi in Africa. Giacomo e Stefania si fingono marito e moglie.\nVentiquattro ore.\nTrama.\nGiacomo e Stefania scoprono che il traffico d'armi viene smistato da Juri: mentre Giacomo (Walter Nudo) cerca di ritardare di far partire la nave, Stefania \u00e8 sotto tiro, perch\u00e9 il trafficante ha scoperto che lei era una agente del ROS.\nIntanto a Montepulciano si scopre una macchinetta delle fototessere che d\u00e0 tagli di droga sbagliati.\nScomparso.\nTrama.\nLa scomparsa di un dentista in depressione dopo la nascita della figlia.\nLa forza della tradizione.\nTrama.\nIl bravio rischia di saltare dopo alcuni tentativi di sabotaggio.\nIn vino veritas.\nTrama.\nL'azienda vinicola del sindaco rischia la chiusura con l'accusa di gravi sofisticazioni.\nLa donna in viola.\nTrama.\nUn'ondata di mistero e terrore turba gli animi della tranquilla cittadina di Montepulciano: qualcuno giura di aver visto il fantasma della Baronessa di Torre Alta tornare nel suo antico palazzo per attuare una tremenda vendetta. L'arrivo dall'Australia dell'unica erede del palazzo, a cui sembrano rivolte le minacce del fantasma, getta nuova luce sul caso svelando gli occulti interessi che si celano dietro al macabro splendore del luogo. Sollecitato dalla Virgili, anche il Maresciallo Contini dovr\u00e0 tentare di affrontare i propri fantasmi e lasciare Paola ma una tragica notizia colpisce lui e tutti i colleghi della Caserma: l'Appuntato Orlandini, infatti, annuncia la morte del Brigadiere Marco Tosi.\nCaccia all'uomo.\nTrama.\nSconvolti dalla tragica morte del brigadiere Marco Tosi, ucciso da un pregiudicato in fuga, i colleghi dell'Arma avviano una serrata caccia all'uomo: l'assassino \u00e8 ferito e si nasconde in zona. Oltre alla moglie Caterina distrutta dal dolore i pi\u00f9 colpiti dalla morte del collega sono Baldi che ha assistito all'omicidio e si rimprovera di non essere stato capace di salvarlo e Sonia Martini legata a Tosi da profonda amicizia. Le indagini rivelano che un vecchio compagno di cella del fuggiasco vive nella zona e le ricerche si concentrano intorno alla sua casa. L'eccessivo coinvolgimento emotivo di Sonia non sfugge ad Edoardo che riesce a fermarla dal compiere un'azione precipitosa. Sonia confortata da Laura e da Padre Paolo nota lo strano atteggiamento del frate che sembra nascondere qualcosa. La delicata operazione di sorveglianza del Frosini non sembra portare a risultati apprezzabili finch\u00e9 l'uomo non viene intercettato in compagnia di una tranquilla impiegata. Le indagini svelano che nel passato della donna c'\u00e8 un soggiorno a Roma proprio nel quartiere dove ha vissuto il fuggiasco. Mentre i colleghi indagano Sonia sorvegliando Padre Paolo fa una scoperta: il nascondiglio del fuggitivo. Accecata dell'odio per l'assassino Sonia sta' per compiere un passo falso, ma l'intervento del Colonnello Di Chiara risolver\u00e0 la situazione. Stefania rassegnata dall'incapacit\u00e0 di Contini di lasciare Paola si riavvicina a Di Chiara.\nIl cameriere.\nTrama.\nL'improvvisa scomparsa del genero \u00e8 un duro colpo per il Maresciallo Morri che tenta di trovare la tranquillit\u00e0 dedicandosi alla figlia Caterina e alla nipotina Giulia. Consapevoli della difficile situazione del loro superiore, i suoi sottoposti tentato di ovviare al suo momentaneo scarso attaccamento al lavoro applicandosi con grande partecipazione ad un nuovo caso, ovvero una serie di truffe telematiche ai danni di possessori di carte di credito che denunciano di aver subito furti per centinaia di euro attraverso acquisti mai fatti. Scartata l'ipotesi della clonazione delle carte di credito, che dai tabulati bancari risultano essere tutte autentiche, i carabinieri scoprono che gli acquisti truffaldini risultano tutti accreditati ad una societ\u00e0 informatica la cui titolare unica risulta essere Monica Grandi, la donna delle pulizie della caserma, la quale rivendica la sua totale estraneit\u00e0. La scoperta che i pi\u00f9 recenti acquisti risultano fatti con le carte di credito di alcuni clienti di un noto ristorante del luogo offrono agli investigatori una nuova pista da seguire. Per indagare sulla truffa il colonnello Di Chiara propone alla Virgili una cena da infiltrati ma richiamato da altri incarichi deve cedere il posto al Maresciallo Contini. La scoperta nella lista dei truffati c'\u00e8 anche Edoardo che recentemente ha portato Roberta al ristorante spinge gli agenti ad una indagine pi\u00f9 ravvicinata. Un insospettabile cameriere stagionale cui il titolare ha affidato l'accesso al POS per il pagamento dei conti viene bloccato mentre tenta l'ennesima truffa. Morri sembra aver recuperato l'interesse al lavoro; Baldi, invece, vuole lasciare l'Arma, ma Contini riuscir\u00e0 a convincerlo di farsi trasferire in missione all'estero per poter ritrovare interesse per il suo lavoro; Sonia, a causa del suo comportamento impulsivo durante il caso sulla morte di Tosi, si trasferisce e Contini si dimostrer\u00e0 ancora una volta indeciso e confuso sui suoi sentimenti.\nGuido.\nTrama.\nMentre Edoardo Mariani confessa a Roberta di sentirsi in colpa per il suo ruolo di amante clandestino, il marito della donna, lo stimato avvocato Merli, finisce al centro di una grave indagine. Una adolescente ha denunciato un tentativo di stupro da parte di un automobilista cui aveva chiesto un passaggio e le prime indagini sembrano inchiodare proprio Merli. Il Maresciallo Morri per\u00f2 non sembra convinto della sua colpevolezza e pensa che si tratti di una trappola organizzata da qualche nemico del legale e avvia un'indagine pi\u00f9 approfondita. Roberta disperata per le sorti del marito chiede ad Edoardo, che accetta, di aiutarla nel tentativo di provare l'innocenza di Merli, ma il ritrovamento delle sue impronte sull'auto dell'avvocato la stessa usata da Roberta fanno s\u00ec che Morri lo allontani dall'indagine. Il confronto tra l'adolescente e l'avvocato sembra confermare la tesi della ragazza, ma un'intuizione di Morri porta su altre piste. Tra gli indiziati ci sono la giovane assistente dell'avvocato che all'improvviso lascia il lavoro, il proprietario di un'azienda che ha perso una causa istruita da Merli e il dirigente di una multinazionale accusato di molestie sessuali da una ragazza difesa dal legale. Edoardo agendo di sua iniziativa decide di seguire la ragazza che ha denunciato il marito della sua amante e scopre che la madre lavora come impiegata presso l'azienda di uno degli indiziati. Sottoposta ad un pressante interrogatorio la ragazza confessa di essere stata convinta dalla madre ad accettare la proposta del dirigente di fingersi vittima del tentato stupro in cambio di denaro e la promessa di un futuro da modella.\nNon torno a casa.\nTrama.\nMentre \u00e8 in viaggio in pullman per andare a Firenze dalla madre malata l'agente Giorgio Orlandini deve dare prova del suo coraggio e della sua destrezza. Uno squilibrato, salito sul pullman per inseguire la moglie, tiene in ostaggio lui e gli altri passeggeri minacciandoli di morte. Giorgio dapprima tenta di far ragionare l'uomo ma invano e si rende conto di dover passare all'azione. Tra i passeggeri c'\u00e8 un malato di cuore che si sente male ma il pazzo impedisce all'autista di fermarsi e continua interrogare la moglie sospettata ingiustamente di tradirla. Giorgio ne'impossibilit\u00e0 di contrastarlo fisicamente riesce in maniera rischiosa a mettersi in contatto con la caserma con il telefono di servizio ma i colleghi non riescono a decifrare il messaggio inviato; Virgili con una brillante intuizione capisce la situazione. I carabinieri inseguono il pullman a bordo del quale Orlandini \u00e8 sempre pi\u00f9 in difficolt\u00e0 essendo stato scoperto dallo squilibrato che lo sospetta anche di essere l'amante della moglie. Gli agenti riescono a fermare e dopo una trattativa l'uomo riesce ad ottenere un'auto per fuggire con la moglie, ma Orlandini con una mossa a sorpresa riesce a bloccarlo. Lavorando fianco a fianco di Virgili il Maresciallo Contini le dichiara il suo amore ma, sebbene innamorata, Stefania gli resiste: la possibilit\u00e0 di un ritorno di Paola \u00e8 ancora forte.\nFantasmi del passato.\nTrama.\nUna vecchia ferita nella coscienza dell'agente Roman\u00f2 ricomincia a sanguinare quando il giovane figlio di un pregiudicato, da lui ucciso vent'anni addietro durante una sparatoria, viene incriminato per spaccio di stupefacenti. Convinto della sua innocenza e deciso a riscattarsi dall'errore commesso in giovent\u00f9, l'agente si lancer\u00e0 in una rischiosa impresa solitaria per portare alla luce la verit\u00e0 sul caso. Lasciato da Paola, il maresciallo Contini tenta di avvicinarsi a Stefania ma lei non cede e pur di non lasciarsi coinvolgere accetta il pressante corteggiamento del Colonnello Di Chiara.\nIl chakra.\nTrama.\nLa bizzarra denuncia del furto di un chakra fatta da Monica Grandi a carico dell'affascinante esperta di esoterismo Adriana Bazler conduce gli agenti alla cattura di un sedicente medium colpevole di truffa e ricatto. Finalmente libero dal legame con Paola, il maresciallo Contini approfitta della collaborazione con la Virgili per convincerla dell'onest\u00e0 dei suoi sentimenti ma lei, diffidente, per non farsi coinvolgere accetta di uscire ancora una volta con il Colonnello Di Chiara.\nFurto in sacrestia.\nTrama.\nI carabinieri della caserma di Montepulciano l'indagine sul furto di una preziosa tela della chiesa di Padre Paolo si rivela particolarmente delicata poich\u00e9 l'unica indiziata \u00e8 la madre della collega Francesca Rossini, di passaggio nella cittadina per una visita alla figlia. Mentre Edoardo Mariani \u00e8 finalmente libero di ufficializzare la relazione con Roberta che si \u00e8 separata dal marito, Giacomo Contini deve reprimere i suoi sentimenti per Stefania che, temendo un ritorno di Paola, si sforza di mantenere le distanze.\nLuci rosse.\nTrama.\nLe autorit\u00e0 civili e religiose di Montepulciano diventano il bersaglio di un misterioso fotografo che minaccia lo scandalo attraverso la diffusione di fotografie \"compromettenti\". Quando alla minaccia, si aggiunge il ricatto, i Carabinieri danno inizio ad un'indagine serrata che li condurr\u00e0 alla cattura di un giovane determinato a vendicare un grave torto subito dal padre. Per l'agente Petri l'indagine si riveler\u00e0 l'occasione giusta per trovare l'amore, mentre per il maresciallo Contini sar\u00e0 l'ennesima occasione mancata per dichiararsi alla Virgili.\nIl caso di Chiara.\nTrama.\nIl colonnello Di Chiara finisce al centro dell'indagine sull'omicidio della sua domestica, una giovane indiana trovata morta in casa sua. Tutto sembra cospirare contro di lui ma la fedelt\u00e0 dei colleghi e l'assoluta fiducia in lui da parte del maresciallo Virgili riusciranno a condurlo in salvo e a fare luce sull'oscura vicenda familiare che ha causato la morte della giovane immigrata. Consapevole dell'angoscia provata dalla Virgili nel corso dell'indagine il maresciallo Contini trover\u00e0 finalmente il coraggio di dichiararle il suo grande amore.\nPericolo a scuola.\nTrama.\nLa positiva conclusione della vicenda che ha coinvolto il Colonnello Di Chiara offre a Stefania l'occasione per chiarire che tra loro \u00e8 ormai tutto finito. Il maresciallo Contini non ne \u00e8 per\u00f2 ancora del tutto convinto e la Virgili tenter\u00e0 di convincerlo durante la collaborazione ad una nuova indagine: un caso di spaccio di droga in una scuola dove \u00e8 stato trovato un pacco di pasticche di ecstasy. Un'indagine in cui l'avvenente agente Rossini, infiltrata nei panni di insegnante di educazione fisica, rischier\u00e0 di diventare la vittima di un gruppo di ragazzi assetati di trasgressione.\nAlla fine della puntata Stefania e Giacomo si chiariscono e si baciano."}
{"id": "1316471", "revid": "339392", "url": "https://it.wikipedia.org/wiki?curid=1316471", "title": "Il Re Leone 3 - Hakuna Matata", "text": ""}
{"id": "1316487", "revid": "6923", "url": "https://it.wikipedia.org/wiki?curid=1316487", "title": "Societ\u00e0 Italiana per il Traforo Autostradale del Frejus", "text": "Sitaf - Societ\u00e0 Italiana per il Traforo Autostradale del Frejus SpA \u00e8 una azienda italiana che opera nel settore della gestione in concessione di tratte autostradali.\n\u00c8 l'ente esercente concessionario dell'ANAS e dell'ASTM per l'Autostrada A32 e per il Traforo del Frejus (scadenze concessioni nel 2049), per un totale di 94\u00a0km che nel 2008 le hanno permesso di ottenere ricavi autostradali per 108 milioni.\n\u00c8 stata costituita il 29 ottobre 1960 a Torino."}
{"id": "1316489", "revid": "122450384", "url": "https://it.wikipedia.org/wiki?curid=1316489", "title": "Rometta Apuana", "text": "Rometta Apuana nota comunemente come \"Rometta\" ed in antichit\u00e0 come \"Ulmeta\" \u00e8 una frazione del comune di Fivizzano, in provincia di Massa-Carrara.\nGeografia fisica.\nRometta Apuana \u00e8 situata nella regione storica della Lunigiana, lungo la sponda destra del torrente Aulella. Sorge ad a sud-ovest dal capoluogo Fivizzano, presso il confine con il comune di Aulla.\nStoria.\nLa testimonianza pi\u00f9 antica riguarda la chiesa dedicata ai santi Pietro e Paolo, situata nel borgo antico, citata in un documento del 1126. Nella parte sommitale del paese si conservano i resti di fortificazione risalenti al XIII secolo: come riporta un documento del 1231, infatti, il vescovo di Luni Guglielmo e Pietro di Bernardino, della famiglia dei Bianchi d'Erberia, concessero a Venanzio, abate di San Caprasio di Aulla di fortificare l'abitato.\nMonumenti e luoghi d'interesse.\nPi\u00f9 che di una torre si tratta di un vero e proprio palazzo, articolato su quattro piani di circa 40\u00a0m\u00b2 ciascuno. Nel palazzo \u00e8 da individuarsi il castello, eretto dall'Abate Venanzio nell'interesse ed a tutela dei possedimenti vescovili nella Valle dell'Aulella.\nInfrastrutture e trasporti.\nRometta \u00e8 attraversata dalla Strada statale 63 del Valico del Cerreto, sulla quale sono svolte autocorse di collegamento con Aulla a cura di CTT Nord.\nComune con la frazione di Soliera, \u00e8 inoltre presente una fermata ferroviaria servita dai treni che percorrono la ferrovia Lucca-Aulla.\nBibliografia.\nGallo N., Guida Storica-Architettonica dei castelli della Lunigiana toscana, Prato, 2002, pp.\u00a0205\u2013208."}
{"id": "1316490", "revid": "125270733", "url": "https://it.wikipedia.org/wiki?curid=1316490", "title": "Miloslav Me\u010d\u00ed\u0159", "text": "Alle Olimpiadi di Seul del 1988 ha vinto la medaglia d'oro in singolare e quella di bronzo in doppio, difendendo i colori della Cecoslovacchia, e ha disputato due finali del Grande Slam. Ha raggiunto il 4\u00ba posto nel ranking ATP sia in singolare, nel febbraio del 1988, che in doppio, nel marzo 1988.\nVanta inoltre altri 10 titoli in singolare e 9 in doppio nel circuito maggiore, nonch\u00e9 la World Team Cup vinta con la Cecoslovacchia nel 1987. Il titolo pi\u00f9 prestigioso in doppio \u00e8 quello vinto in coppia con Tom\u00e1\u0161 \u0160m\u00edd alle finali Masters del 1987. Nel 2020 \u00e8 stato inserito dalla ESPN nella lista degli otto migliori giocatori che non hanno mai vinto un torneo del Grande Slam. Si \u00e8 ritirato a soli 26 anni per problemi alla schiena. Dopo il ritiro \u00e8 stato allenatore della squadra slovacca di Coppa Davis dal 1994 al 2017.\nBiografia.\nImpara a giocare tra i 6 e i 7 anni dal padre, che era tennista di un club locale. Mecir era conosciuto dagli appassionati di tutto il mondo con il soprannome italiano \u201cgattone\u201d per i movimenti felpati, l'imprevedibilit\u00e0 e l\u2019atteggiamento indolente che aveva in campo. Un altro soprannome era \"Swede killer\", ammazza svedesi, per la regolarit\u00e0 con cui sconfiggeva gli svedesi, molti dei quali erano in quel periodo tra i migliori tennisti del mondo; l'unica eccezione era Stefan Edberg, che ha vinto 10 dei 15 incontri disputati con Me\u010d\u00ed\u0159. Spirito libero e introverso, giocava senza coach e alle riunioni mondane preferiva la pesca, sua grande passione. Sposato con Petra, anche il figlio Miloslav junior, nato nel gennaio 1988, ha intrapreso la carriera di tennista professionista.\nCaratteristiche tecniche.\nApparentemente lento nei movimenti, sorprendeva gli avversari colpendo la palla con largo anticipo e con un'andatura leggera che gli consentiva di arrivare sulla palla dando l'impressione di non essersi mosso (per questo Gianni Clerici lo ribattezz\u00f2 \"gattone\" Me\u010d\u00ed\u0159). Giocatore destrimano, colpiva di rovescio a due mani con grande precisione, generalmente di piatto e con una grande rotazione del torso. Aveva un ottimo senso tattico e sapeva sfruttare i punti deboli dell'avversario. Era particolarmente bravo nei colpi incrociati, trovando angoli che pochi altri riuscivano a trovare. Per evitare i suoi insidiosi colpi incrociati, Lendl vinse contro di lui due finali dello Slam giocando soprattutto potenti palle vicino alla linea di mezzeria a fondo campo. Era particolarmente incisivo quando veniva attaccato e trovava difficolt\u00e0 con tennisti come Lendl che giocavano con aggressivit\u00e0 e potenza da fondo campo. Non era un giocatore d'attacco ma era efficace nel gioco a rete e le vol\u00e9e con cui chiudeva il punto sono state definite \"superbe\". Nonostante fosse molto alto, si muoveva con disinvoltura ed eleganza. Giocava bene su tutte le superfici e sapeva uscire con fluidit\u00e0 da situazioni critiche.\nImponeva un gioco non potente ma fantasioso e imprevedibile, variando spesso i colpi, per poi trovare il punto con improvvisi fendenti, soprattutto di rovescio. Tra i suoi colpi pi\u00f9 sorprendenti vi era la demivol\u00e9e passante di rovescio da fondo campo. A partire dal 1989 il suo rendimento \u00e8 calato a causa del mal di schiena che l'ha costretto al ritiro l'anno successivo. \u00c8 stato uno degli ultimi tennisti del circuito a giocare con una racchetta di legno, e in particolare \u00e8 stato l'ultimo a vincere un torneo; nell'ultimo titolo conquistato in carriera, al torneo di Indian Wells del 1989, utilizza una Snauwaert di legno rivestito in grafite.\nCarriera da tennista.\n1982-1983: prima finale Grand Prix, debutto in Coppa Davis e top 100.\nDebutta tra i professionisti nell'ottobre 1982 raggiungendo i quarti di finale nel Challenger di Porto. Dopo questo isolato torneo, inizia a giocare con maggiore frequenza nel circuito internazionale nel 1983, anno in cui si laurea campione cecoslovacco; Torna nei quarti in luglio al Neu Ulm Challenger e perde in due set contro il vincitore del torneo Tom\u00e1\u0161 \u0160m\u00edd. Nel settembre 1983 debutta nel circuito maggiore nel torneo ATP di Bordeaux e raggiunge subito la semifinale sconfiggendo tra gli altri il coetaneo Mart\u00edn Jaite; viene eliminato perdendo 6-8 il set decisivo da Pablo Arraya che vincer\u00e0 il titolo. La settimana successiva esordisce nella squadra cecoslovacca di Coppa Davis nella sfida dei playoff contro l'Unione Sovietica e vince il primo singolare in 5 set contro Andrej \u010cesnokov dopo essere stato sotto di due set. Perde l'incontro contro Aleksandr Michajlovi\u010d Zverev sul risultato di 4-0 in favore dei cecoslovacchi. In ottobre partecipa al prestigioso torneo God\u00f3 e al secondo turno elimina il veterano Manuel Orantes prima di cedere in due set a Anders J\u00e4rryd. A fine torneo fa il suo ingresso nella top 100 del ranking ATP. In novembre disputa il suo primo torneo dello Slam all'Australian Open ed esce al primo turno. Nell'ultimo torneo stagionale gioca la sua prima finale Grand Prix sull'erba di Adelaide e viene sconfitto in rimonta da Mike Bauer con il punteggio di 6-3, 4-6, 1-6.\n1984: 2 finali Grand Prix e 38\u00ba nel ranking.\nSalta i primi tornei del 1984 e rientra a fine febbraio a Madrid, uscendo al secondo turno per mano della testa di serie n\u00ba 8 Vitas Gerulaitis. Al successivo torneo di Metz raggiunge la semifinale e perde in due set dal vincitore del titolo Ramesh Krishnan, risultato che gli permette per la prima volta l'accesso nella top 50. Torna nel circuito due mesi dopo per affrontare la stagione sulla terra rossa che si rivela deludente con tre eliminazioni al primo turno, in particolare al suo esordio al Roland Garros con la sconfitta al quinto set subita da Juan Aguilera, dopo essere stato avanti 2 set a 0. A Wimbledon vince il suo primo incontro in una prova dello Slam ma non va oltre il secondo turno. La trasferta estiva negli Stati Uniti si conclude con 3 sconfitte su 4 incontri. Disputa la sua seconda finale del Grand Prix in settembre a Palermo; al secondo turno concede solo 4 giochi alla testa di serie n\u00ba 1 Henrik Sundstr\u00f6m e nell'atto conclusivo ne raccoglie solo 3 contro il padrone di casa Francesco Cancellotti. Tra i migliori risultati nei tornei disputati in autunno vi sono i quarti di finale a Bordeaux e a Barcellona e la finale di Colonia, nella quale viene battuto 6-7, 2-6 da Joakim Nystr\u00f6m dopo aver eliminato Stefan Edberg e Tim Wilkison. Esce al primo incontro disputato all'Australian Open e negli altri tornei australiani di fine anno si mette in luce solo ad Adelaide, raggiungendo i quarti di finale. Nel ranking di fine anno \u00e8 al 50\u00ba posto, dopo essere stato al 38\u00ba in ottobre.\n1985: primi 2 titoli Grand Prix e top 10.\nDisputa il primo torneo del 1985 a Filadelfia, al secondo turno supera per la prima volta il n\u00ba 11 ATP Nystrom, che l'aveva battuto nei due precedenti incontri. Negli ottavi si prende la rivincita anche su Krishnan e in semifinale ottiene la vittoria pi\u00f9 significativa contro il n\u00ba 2 del mondo Jimmy Connors, battuto per 5-7, 6-4, 6-3. In finale si arrende al n\u00ba 1 John McEnroe con il punteggio di 3-6, 6-7, 1-6 e a fine torneo entra nella top 30 del ranking. In marzo risulta decisivo nella sfida di Coppa Davis vinta dalla Cecoslovacchia per 3-2 a Tbilisi sull'Unione Sovietica imponendosi in entrambi i singolari. A fine mese vince il suo primo titolo Grand Prix in carriera a Rotterdam, dopo aver perso le prime tre finali fino ad allora disputate. Al primo turno perde l'unico set di tutto il torneo contro Paul McNamee, al secondo elimina il n\u00ba 6 del mondo Anders J\u00e4rryd, nei quarti l'emergente Boris Becker e in semifinale ha di nuovo la meglio su Nystrom; in finale concede solo 3 giochi a Jakob Hlasek. Sei settimane dopo si ripete ad Amburgo, dominando il torneo senza perdere alcun set; negli ultimi tre incontri supera i quotati svedesi Joakim Nystr\u00f6m (n\u00ba 10 del mondo), Mats Wilander (n\u00ba 4), e in finale il n\u00ba 14 Henrik Sundstr\u00f6m con il punteggio di 6-4, 6-1, 6-4. Piega di nuovo Wilander in semifinale agli Internazionali d'Italia e in finale si inchina a Yannick Noah, che si impone in 4 set.\nPerde il primo incontro nella World Team Cup contro Thierry Tulasne ma la Cecoslovacchia si qualifica per la finale anche grazie a i suoi successi contro Jarryd e Vijay Amritraj. Nella sfida con gli Stati Uniti decisiva per l'assegnazione del titolo, Me\u010d\u00ed\u0159 viene sconfitto da Connors e gli americani vincono la coppa affermandosi per 2 incontri a 1. Il terzo turno raggiunto al Roland Garros gli \u00e8 sufficiente per arrivare al 10\u00ba posto del ranking. A Wimbledon si presenta con la testa di serie n\u00ba 12 e al primo turno viene eliminato a sorpresa dal n\u00ba 99 ATP Tom Gullikson. Nella trasferta estiva in America arriva ai quarti solo a Indianapolis e viene sconfitto dalla rivelazione dell'anno Boris Becker, reduce dal trionfo a Wimbledon. Si ferma al secondo turno agli US Open, ma contribuisce con due vittorie al passaggio in semifinale di Coppa Davis della Cecoslovacchia, che in agosto supera 5-0 l'Ecuador a Guayaquil. Nella semifinale contro la Germania di Becker in ottobre, Me\u010d\u00ed\u0159 perde entrambi i singolari e i tedeschi si impongono per 5-0. Chiude la stagione in anticipo a fine ottobre e si sottopone a due interventi chirurgici al ginocchio sinistro che lo tengono lontano dai campi per alcuni mesi. A fine anno \u00e8 al 9\u00ba posto nella classifica mondiale, nuovo best ranking.\n1986: 3 titoli Grand Prix, finale agli US Open e n\u00ba 6 del ranking.\nTorna a giocare in marzo in occasione della sfida di Coppa Davis a Calcutta contro l'India, vince i suoi due singolari e la Cecoslovacchia elimina gli indiani per 4-1. La settimana dopo raggiunge le semifinali a Milano e viene eliminato dal ceco n\u00ba 1 del mondo Ivan Lendl. Nei quarti del successivo torneo di Bruxelles sconfigge il n\u00ba 9 ATP Anders J\u00e4rryd e viene battuto in semifinale dal n\u00ba 109 Broderick Dyke. Alle WCT Finals di Dallas esce al primo turno. Non ripete i buoni risultati della primavera precedente sulla terra battuta, raggiunge i quarti solo a Monaco di Baviera mentre al Roland Garros viene sconfitto in 5 set da Mart\u00edn Jaite al secondo turno. Alla World Team Cup perde il suo primo incontro in carriera contro Wilander e la Svezia si qualifica per la finale. Recupera buona parte delle posizioni perdute nel ranking a Wimbledon; dopo aver eliminato Stefan Edberg e Brad Gilbert si arrende in tre set nei quarti a Boris Becker, che a soli 18 anni si riconfermer\u00e0 campione dello Slam londinese. La settimana dopo Me\u010d\u00ed\u0159 si impone sia nei due singolari che in doppio nella sfida valida per i quarti di Davis vinta 5-0 con la Yugoslavia. Termina positivamente la stagione sulla terra battuta con le semifinali a B\u00e5stad, i quarti di finale a Hilversum e soprattutto con il titolo vinto a Kitzb\u00fchel, dove supera in finale in 5 set il n\u00ba 11 ATP Andres Gomez. A Hilversum si aggiudica anche il primo titolo in doppio in carriera, in coppia con Tom\u00e1\u0161 \u0160m\u00edd sconfigge in finale per 6-4, 6-2 i padroni di casa Tom Nijssen / Johan Vekemans.\nIl 7 settembre raggiunge la prima finale del Grande Slam agli US Open dopo aver superato al quarto turno il n\u00ba 2 ATP Mats Wilander, nei quarti il n\u00ba 7 Joakim Nystr\u00f6m e in semifinale il n\u00ba 3 Becker; perde l'incontro decisivo contro il numero 1 del mondo il connazionale Ivan Lendl con il punteggio di 6-4, 6-2, 6-0, ma fissa il proprio best ranking all'8\u00aa posizione. Quell'edizione degli U.S. Open viene ricordata perch\u00e9 anche nella finale del singolare femminile si affrontano due tenniste cecoslovacche: Helena Sukov\u00e1 e Martina Navr\u00e1tilov\u00e1. Due settimane dopo arriva in finale anche ad Amburgo e perde in 4 set da Henri Leconte. In ottobre perde tutti e tre gli incontri di Coppa Davis disputati a Praga contro la Svezia, che si impone per 5-0 e passa in finale. La settimana dopo raggiunge i quarti a Tolosa in singolare e vince il torneo di doppio in coppia con Tom\u00e1\u0161 \u0160m\u00edd, sconfiggendo in tre set in finale Jakob Hlasek / Pavel Slo\u017eil. Sfiora la qualificazione alle finali Masters di dicembre e termina la stagione al 9\u00ba posto del ranking, dopo essere stato 6\u00ba in ottobre.\n1987: 12 titoli Grand Prix, World Team Cup e n\u00ba 5 del ranking.\nVince il primo torneo della stagione a Auckland senza perdere alcun set e in finale concede solo 9 giochi a Michiel Schapers, mentre all Australian Open subisce una dura sconfitta da Edberg al quarto turno. Si riscatta dominando il torneo di Sydney, di nuovo senza cedere alcun set, battendo in finale Peter Doohan per 6-2, 6-4. In febbraio subisce la seconda sconfitta stagionale da Edberg nei quarti di finale a Indian Wells. La settimana dopo vince il ricco e prestigioso Miami Masters di Key Biscayne, perde un solo set nei primi quattro turni e nei quarti si prende la rivincita su Edberg battendolo in 4 set dopo aver perso il primo; in semifinale approfitta del ritiro di Yannick Noah, che stava perdendo 5-7, 1-5, e in finale ottiene la sua unica vittoria in carriera su Ivan Lendl sconfiggendolo con il punteggio di 7-5 6-2 7-5, impresa che gli vale il 5\u00ba posto nel ranking. In marzo perde contro Amos Mansdorf il primo singolare della sfida di Davis contro Israele e le sue vittorie in doppio e nel secondo singolare non sono sufficienti alla Cecoslovacchia, che viene sconfitta 3-2 ed eliminata. Nel successivo torneo di Rotterdam cede in due set a McEnroe nei quarti. In aprile arriva in finale a Milano senza perdere alcun set, in semifinale infligge a Wilander un umiliante 6-0, 6-2 e nell'incontro decisivo viene sconfitto 4-6, 3-6 dal n\u00ba 2 del mondo Boris Becker. Due settimane dopo trionfa nelle prestigiose WCT Finals di Dallas, nei quarti demolisce nuovamente Wilander per 6-1, 6-1, 6-3, in semifinale supera in 4 set Andr\u00e9s G\u00f3mez e si aggiudica il titolo battendo McEnroe per 6-0, 3-6, 6-2, 6-2.\nInizia la stagione europea sulla terra rossa con la sconfitta in finale ad Amburgo, raccogliendo solo 7 giochi in 3 set contro Lendl, ma vince il torneo di doppio in coppia con Smid, con il quale raggiunge la finale anche agli Internazionali d'Italia. A fine maggio vince con Smid e Milan \u0160rejber la World Team Cup; nel round robin la Cecoslovacchia si qualifica per la finale con le vittorie su Australia e Svezia, nonostante la sconfitta subita contro la Germania, in questa fase Me\u010d\u00ed\u0159 vince due incontri in singolare e tre in doppio con Smid. Nella finale con gli Stati Uniti si aggiudica il primo punto grazie all'abbandono di McEnroe per proteste quando Me\u010d\u00ed\u0159 conduceva per 7-5, 2-6, 2-1, e insieme a Smid vince l'incontro decisivo battendo 6-3, 6-1 Brad Gilbert / Robert Seguso. In giugno raggiunge la sua prima e unica semifinale al Roland Garros vincendo in tre set tutti gli incontri prima di cedere nuovamente a Lendl, che lo sconfigge con il punteggio di 6-3, 6-3, 7-6. Viene quindi eliminato in tre set da Jarryd al terzo turno di Wimbledon. In luglio conquista il suo quinto titolo stagionale in singolare battendo 6-0, 6-2 Jan Gunnarsson nella finale di Stoccarda. La settimana successiva si impone in tutti e tre gli incontri disputati a Praga nello spareggio di Davis vinto 5-0 contro l'Argentina. In agosto vince il Dutch Open di Hilversum sia in singolare, battendo in finale in 4 set Guillermo P\u00e9rez Rold\u00e1n, che in doppio, dove conferma il titolo vinto l'anno prima, questa volta in coppia con Wojtek Fibak. La settimana successiva a Kitzb\u00fchel viene sconfitto in 4 set da Emilio S\u00e1nchez nella finale in singolare e perde anche quella di doppio, in coppia con Smid. Subito dopo, sempre con Smid, vince la finale del doppio a Praga.\nAgli US Open perde in totale 2 set nei 4 incontri vinti prima dei quarti di finale, dove viene sconfitto in 4 set da Wilander. Esce nei quarti in singolare anche a Barcellona e a Wembley, tornei nei quali si aggiudica il titolo in doppio assieme a Smid. Chiude il 1987 partecipando per la prima volta alle finali Masters che quell'anno si tengono a New York. Prende parte sia al torneo in singolare, dove esce al round robin con le tre sconfitte patite da Wilander, Edberg e Pat Cash, che a quello in doppio, vincendo il titolo con Smid battendo in finale Ken Flach / Robert Seguso per 7-5, 6-4. Termina al 6\u00ba posto del ranking in singolare e al 12\u00ba in doppio la stagione pi\u00f9 redditizia della carriera, nella quale incassa 1.205.326 dollari di montepremi contro i 680.271 guadagnati in totale fino al 1986. Il bilancio \u00e8 di 6 titoli in singolare e 6 in doppio, con 74 vittorie su 94 incontri disputati in singolare e 53 su 67 in doppio.\n1988: campione olimpico e n\u00ba 4 del ranking.\nNel gennaio 1988 nasce il figlio Miloslav junior e Me\u010d\u00ed\u0159 salta gli Australian Open; fa il suo esordio stagionale in febbraio a Praga per il primo turno di Coppa Davis, vinto 5-0 contro il Paraguay, imponendosi in entrambi i singolari e in doppio con Smid. A Rotterdam perde un solo set nel cammino che lo porta alla finale con Edberg, nella quale viene sconfitto con il punteggio di 6-7, 2-6. A Milano esce nei quarti per mano di Milan \u0160rejber, assieme al quale perde la finale nel torneo di doppio contro Boris Becker / Eric Jelen. A fine torneo si trova al 4\u00ba posto della classifica mondiale, che rimarr\u00e0 il suo best ranking in carriera. Nella trasferta sul cemento statunitense si ferma ai quarti a Indian Wells, battuto da Emilio S\u00e1nchez, mentre con la semifinale raggiunta in doppio diventa il 4\u00ba al mondo anche in questa classifica. A Orlando perde la finale contro Andrej \u010cesnokov per 6-7, 1-6 dopo aver eliminato Andre Agassi nei quarti. In semifinale a Key Biscayne cede in 4 set a Jimmy Connors.\nIn aprile prende parte alla sfida contro la Svezia a Norrk\u00f6ping valida per i quarti di Davis, nel primo singolare sconfigge Wilander in 3 set e il giorno dopo insieme a Smid perde il doppio contro Wilander / Edberg. Sul risultato di 2-2 affronta nell'incontro decisivo Edberg, vince il primo e il terzo set ma non resiste al ritorno dell'avversario, che porta la Svezia in semifinale vincendo 9-7 il quinto set. Salta tutta la stagione primaverile sulla terra rossa e si ripresenta nel circuito a Wimbledon dopo due mesi di assenza. Perde un solo set nei primi turni e nei quarti concede solo 7 giochi a Wilander, che era reduce dai trionfi negli Slam dell'Australian Open e del Roland Garros; il campione svedese vede cos\u00ec sfumare la possibilit\u00e0 di vincere tutti e 4 i tornei dello Slam nello stesso anno, un rammarico che sarebbe aumentato con il trionfo agli US Open in settembre. Me\u010d\u00ed\u0159 si qualifica cos\u00ec per la prima volta alla semifinale di Wimbledon ma si trova la strada sbarrata nuovamente da Edberg, che rimonta due set di svantaggio, lo elimina vincendo 6-4 al quinto set e otterr\u00e0 il suo primo titolo nello Slam londinese battendo Becker in finale. Negli ultimi impegni estivi, Me\u010d\u00ed\u0159 non va oltre i quarti di finale a Praga, sconfitto a sorpresa da Fernando Luna, e il terzo turno agli US Open, eliminato in 4 set da Emilio Sanchez.\nLe medaglie olimpiche.\nSi presenta al torneo di singolare delle Olimpiadi di Seul come 12\u00ba del ranking e con la testa di serie n\u00ba 3; cede un set nei primi due turni a Eric Jelen e a Jeremy Bates, vince quindi in tre set contro Guy Forget e nei quarti supera Michiel Schapers in 4 set dopo aver perso il primo. In semifinale trova il n\u00ba 3 del mondo Stefan Edberg, che lo aveva sconfitto negli ultimi 4 incontri disputati, il match si risolve al quinto set, come i due precedenti a Wimbledon e in Davis, ma questa volta la spunta Me\u010d\u00ed\u0159 con il punteggio di 3-6, 6-0, 1-6, 6-4, 6-2. In finale rimonta il set di vantaggio a Tim Mayotte e si aggiudica l'oro olimpico con il punteggio di 3-6, 6-2, 6-4, 6-2. Partecipa al torneo di doppio con Milan \u0160rejber, accreditati della testa di serie n\u00ba 8; al primo turno dispongono con facilit\u00e0 dei cinesi Shu-Wah Liu / Ke-Qin Ma, mentre impiegano 5 set per avere ragione dei fratelli Anand e Vijay Amritraj al secondo e di Guy Forget / Henri Leconte nei quarti. In semifinale raccolgono solo 7 giochi contro le teste di serie n\u00ba 1 Ken Flach / Robert Seguso, che vinceranno l'oro. Non \u00e8 prevista la finale del 3\u00ba e 4\u00ba posto e la coppia cecoslovacca si fregia cos\u00ec della medaglia di bronzo. Il trionfo di Seul \u00e8 l'ultimo risultato di rilievo della stagione, che chiude al 13\u00ba posto del ranking in singolare e al 64\u00ba in doppio.\n1989: finale all'Australian Open, due titoli Grand Prix e Hopman Cup.\nDopo due mesi di pausa invernale, Me\u010d\u00ed\u0159 torna in campo il 28 dicembre 1988 per la prima edizione della Hopman Cup, competizione per squadre nazionali miste con uomini e donne; perde i suoi incontri in singolare sia nei quarti che in semifinale, ma la Cecoslovacchia elimina Giappone e Svezia grazie alle vittorie in singolare di Helena Sukov\u00e1 e a quelle del doppio misto Me\u010d\u00ed\u0159 / Sukov\u00e1. In finale sconfiggono l'Australia 2-0 con le nuove vittorie della Sukov\u00e1 e del doppio misto. A fine gennaio raggiunge la sua seconda e ultima finale di uno Slam agli Australian Open, perdendo un solo set nei sei incontri che precedono la sfida decisiva per il titolo contro Lendl; al sesto e ultimo incontro tra i due cecoslovacchi ha la meglio Lendl, che demolisce Me\u010d\u00ed\u0159 con un triplo 6-2. Il risultato lo fa comunque rientrare tra i top 10. In febbraio batte Andrej \u010cerkasov nel primo singolare del primo turno di Coppa Davis contro l'Unione Sovietica, a risultato acquisito per i cecoslovacchi perde il secondo singolare da Aleksandr Volkov. Esce al primo turno in singolare a Rotterdam, ma vince il titolo in doppio assieme a Milan \u0160rejber, sconfiggendo in finale 7-6, 6-0 la coppia Jan Gunnarsson / Magnus Gustafsson. In marzo torna a giocare dopo un mese di assenza e vince il suo ultimo titolo in carriera al prestigioso torneo di Indian Wells; elimina nei primi turni Mark Woodforde e il diciassettenne Pete Sampras, il n\u00ba 25 ATP Michael Chang nei quarti e il n\u00ba 8 Jimmy Connors in semifinale. In finale va sotto di due set contro Yannick Noah ma rimonta e si impone con il punteggio di 3-6, 2-6, 6-1, 6-2, 6-3.\nDurante la stagione soffre sempre pi\u00f9 spesso di dolori lombari e dirada le sue presenze, dopo il forfait dato al secondo turno a Miami si prende una pausa di quasi due mesi e al suo rientro in maggio esce al primo turno a Roma. \u00c8 l'inizio della sua parabola discendente, a fine mese perde tutti gli incontri in singolare e 2 dei 3 giocati in doppio alla World Team Cup, con la Cecoslovacchia eliminata nel round robin. Esce al primo turno al Roland Garros e, dopo un mese di sosta, non va oltre il terzo al torneo di Wimbledon, alla fine del quale esce definitivamente dalla top 10. Per vincere un altro incontro deve aspettare gli US Open, dove viene eliminato da Becker in 4 set al terzo turno. Al primo turno del Paris Open supera il n\u00ba 20 ATP Sanchez ed esce al secondo per mano di Edberg. In novembre raggiunge i quarti di finale a Wembley e strappa un set al n\u00ba 4 del mondo McEnroe, sempre a Wembley gioca i suoi ultimi incontri di doppio in carriera uscendo al secondo turno. Chiude la stagione al 18\u00ba posto del ranking in singolare.\n1990.\nInizia la sua ultima stagione con l'eliminazione al primo turno ad Auckland. Agli Australian Open perde un solo set nei primi tre incontri e al quarto turno viene rimontato dopo aver vinto i primi due parziali contro Becker, che si impone 6-1 al quinto set. In febbraio disputa i suoi ultimi incontri in Coppa Davis nella sfida vinta 5-0 contro la Svizzera, battendo in tre set Jakob Hlasek e Marc Rosset. La settimana successiva raggiunge la semifinale a Bruxelles superando nell'ordine il n\u00ba 17 ATP Emilio S\u00e1nchez, il finlandese Aki Rahunen e il n\u00ba 31 Ronald Ag\u00e9nor prima di essere eliminato in due set dal n\u00ba 15 Carl-Uwe Steeb. Due settimane dopo sconfigge di nuovo Agenor e Paolo Can\u00e8 a Stoccarda e si inchina nei quarti al vincitore del torneo Becker. All'Indian Wells Masters esce al primo turno e scende al 63\u00ba posto del ranking. A fine torneo si prende una pausa di tre mesi e rientra al Roland Garros, perdendo in 4 set al primo turno da Tim Wilkison. Vince il suo ultimo incontro a Wimbledon sconfiggendo il n\u00ba 73 ATP Tom\u00e1s Carbonell con il punteggio di 6-4, 6-4, 6-1 e chiude la carriera con la sconfitta per 2-6, 3-6, 2-6 al secondo turno da Stefan Edberg. Si ritira a soli 26 anni per i problemi alla schiena di cui soffre dall'anno precedente, con un palmar\u00e8s di 11 titoli in singolare e 9 in doppio e dopo aver totalizzato premi per 2.632.538 dollari nell'arco della sua breve carriera.\nCarriera da allenatore.\nDopo la separazione tra Slovacchia e Repubblica Ceca nel 1993, nel 1994 nasce la squadra slovacca di Coppa Davis e Mecir ne diventa il primo capitano non giocatore e allenatore. Alla sua guida, la squadra slovacca con Karol Ku\u010dera, Dominik Hrbat\u00fd e Michal Merti\u0148\u00e1k perde per 3-2 la finale di Coppa Davis 2005 a Bratislava contro la Croazia di Mario An\u010di\u0107 e Ivan Ljubi\u010di\u0107. Lascia l'incarico nel 2017 per problemi di salute. \u00c8 stato anche allenatore per i tennisti e le tenniste della Slovacchia ai Giochi olimpici."}
{"id": "1316498", "revid": "1005847", "url": "https://it.wikipedia.org/wiki?curid=1316498", "title": "Elezioni parlamentari in Russia del 2003", "text": "Le elezioni parlamentari in Russia del 2003 si tennero il 7 dicembre per il rinnovo della Duma di Stato, la camera bassa dell'Assemblea federale.\nCome secondo le aspettative, il partito Russia Unita, a favore di Vladimir Putin, ha conquistato il pi\u00f9 alto numero di voti e seggi, riducendo gli altri partiti a una piccola porzione del Parlamento. Anche il calcolo formale di 223 seggi per Russia Unita \u00e8 in realt\u00e0 una stima per difetto, in quanto molti dei partiti minori e dei membri \"indipendenti\" sono sostenitori del Presidente Putin. Le elezioni hanno fornito quindi a Putin il completo controllo del Parlamento.\nTra gli altri partiti, il Partito Comunista \u00e8 ancora il maggiore, anche se \u00e8 stato molto ridimensionato. Il Partito Liberal Democrativo ha migliorato la propria posizione di qualche deputato. Il partito liberale Jabloko e i conservatori-liberali del SPS hanno perso molti dei seggi. L'unico altro partito socialista di rilievo \u00e8 Rodina."}
{"id": "1316499", "revid": "1318658", "url": "https://it.wikipedia.org/wiki?curid=1316499", "title": "Alby", "text": "Alby \u00e8 una localit\u00e0 (\"sm\u00e5ort\") storica situata in Svezia, sull'isola di \u00d6land, frazione di M\u00f6rbyl\u00e5nga.\nLa citt\u00e0 ha un centro storico risalente al XVI secolo e molte rovine preistoriche attorno ad essa. Queste ultime possono anche risalire al 7.000 a.C. Per questo motivo, Alby, \u00e8 stata scelta dall'UNESCO come patrimonio dell'umanit\u00e0."}
{"id": "1316500", "revid": "339392", "url": "https://it.wikipedia.org/wiki?curid=1316500", "title": "Mom-Khmer", "text": ""}
{"id": "1316511", "revid": "767487", "url": "https://it.wikipedia.org/wiki?curid=1316511", "title": "Tegan and Sara", "text": "Tegan and Sara ( ) sono un duo indie rock canadese, formato dalle sorelle gemelle Tegan Rain Quin e Sara Keirsten Quin (Calgary, 19 settembre 1980) e attivo dal 1995.\nBiografia.\nEntrambe chitarriste, tastieriste ed autrici, Tegan e Sara iniziano a suonare e a comporre canzoni gi\u00e0 all'et\u00e0 di 15 anni e, nel 1998, vincono un concorso musicale (il \"Garage Warz\") e con questo anche la possibilit\u00e0 di registrare il loro primo demo professionale, intitolato \"Yellow Tape\".\nIl 1999 \u00e8 l'anno del loro debutto discografico, dal titolo \"Under Feet Like Ours\", il primo lavoro ad essere pubblicato con il nome \"Sara and Tegan \"che, in seguito, venne cambiato in \"Tegan and Sara\", in quanto pi\u00f9 facile da pronunciare. Nel 2000 firmano un accordo con l'etichetta del cantautore Neil Young, la Vapor Records, con cui pubblicano il loro secondo album, This Business of Art.\nNel 2002, la band pubblica un terzo disco, \"If It Was You\", seguito da \"So Jealous\", nel 2004, quest'ultimo uscito per la Sanctuary porta al duo un pi\u00f9 ampio successo commerciale, grazie anche alla nomination ricevuta ai Juno Award (la versione canadese dei premi Grammy) nella categoria riservata all'album alternativo dell'anno. Una traccia dell'album, intitolata \"Walking with a Ghost\", \u00e8 stata poi reinterpretata dai The White Stripes, che l'hanno inserita nel loro ep \"Walking with a Ghost\".\nIl loro quinto album, \"The Con\" del 2007, realizzato con la co-produzione di Chris Walla dei Death Cab for Cutie, \u00e8 considerato il disco della maturit\u00e0 musicale e per il quale il duo si avvalse di un set strumentale molto pi\u00f9 vario che prevedeva il largo utilizzo, oltre che delle immancabili chitarre, di tastiere e moog, grazie anche alla collaborazione, in fase di registrazione di diversi musicisti, quali Jason McGerr dei Death Cab for Cutie, Kaki King, Matt Sharp dei The Rentals e Hunter Burgan della band AFI.\n\"Sainthood\" e \"Heartthrob\", usciti rispettivamente nel 2009 e nel 2013, segnano il debutto del duo nelle chart di vendite statunitensi, rispettivamente al numero 21 (con un totale 24.000 copie nella prima settimana) e al numero 3 (con 49.000 copie nella prima settimana) della Billboard 200. \"Everything Is Awesome\" \u00e8 invece il loro singolo ad aver raggiunto la posizione pi\u00f9 alta della Billboard Hot 100, al 57\u00ba posto. Il brano \u00e8 realizzato in collaborazione con i The Lonely Island ed \u00e8 stato utilizzato nella colonna sonora del film del 2014 \"The LEGO Movie\".\n\"Tegan and Sara\" hanno iniziato ad esibirsi in pubblico gi\u00e0 giovanissime, dopo il diploma di scuola superiore, e sono rinomate per i loro energici concerti. Nel corso della loro carriera hanno suonato con diverse band e musicisti, come Neil Young, The Pretenders, Ryan Adams, Weezer, Bryan Adams, Jack Johnson, The Black Keys, Ben Folds, Gogol Bordello, Cake, Death Cab for Cutie, Hot Hot Heat, The Killers, Alkaline Trio, Paramore, Rufus Wainwright e altri ancora.\nEntrambe le sorelle sono lesbiche dichiarate e punti di riferimento per la cultura LGBT mondiale. Tegan vive tra Vancouver e Los Angeles assieme alla sua fidanzata, la fotografa Lindsey Byrnes, conosciuta nel 2008, mentre Sara risiede tra Montr\u00e9al e New York e ha una relazione con Stacy Reader.\nNel giugno 2016 \u00e8 uscito il loro ottavo album in studio, \"Love You to Death\", prodotto da Greg Kurstin e anticipato dal singolo \"Boyfriend\", diffuso l'8 aprile 2016."}
{"id": "1316513", "revid": "125382547", "url": "https://it.wikipedia.org/wiki?curid=1316513", "title": "Gettlinge", "text": "Gettlinge \u00e8 un villaggio situato sull'isola di \u00d6land, in Svezia. Fa parte del territorio di M\u00f6rbyl\u00e5nga.\nCaratteristiche.\n\u00c8 nota perch\u00e9 vi si trova un sito cimiteriale vichingo. \nGettlinge si trova sul limitare inferiore dello Stora Alvaret, classificato come Patrimonio dell'umanit\u00e0 dall'UNESCO. Il sito \u00e8 visibile dall'autostrada che circonda l'area, la L\u00e4nsv\u00e4g 136. \nGettlinge, come molti dei tumuli nell'\u00d6land, \u00e8 posto su una bassa cresta, una conformazione geologica tipica della regione: si tratta di un innalzamento del suolo in una zona di alvar normalmente pianeggiante. Questa cresta \u00e8 uno dei pochi punti nel sud dell'isola ad avere profondit\u00e0 di terreno sufficiente per la creazione di sepolture.\nIl sito di Gettlinge raccoglie un gran numero di specie animali e vegetali rare, in molti casi in via di estinzione: si tratta principalmente di specie vegetali selvatiche e stagionali, che fioriscono nella tarda primavera. Sotto il suolo si trova una estesa formazione calcarea, da cui vengono estratti la maggior parte dei materiali da costruzione locali e che ha supportato la costruzione degli edifici medievali in costruzione a secco\nLe pietre della costruzione vichinga invece sono in granito, tratte da materiali morenici portati naturalmente sull'isola dalla terraferma dai ghiacciai durante le glaciazioni.\nGeologia.\nIl calcare che forma il sostrato dell'isola \u00e8 di origine ordoviciana, vecchio oltre 600 milioni di anni. Il terreno che la ricopre \u00e8 di origine glaciale, derivante dall'azione meccanica dei ghiacciai sui fondali. Per la stessa ragione, lo strato di alvar che ricopre la roccia \u00e8 assai sottile e molto pianeggiante. Alla fine dell'ultima glaciazione l'isola si \u00e8 sopraelevata, assumendo l'aspetto attuale.\nIl villaggio di Gettlinge, cos\u00ec come i suoi predecessori di epoca preistorica e medievale, si sviluppa su una cresta stretta e bassa che corre parallelamente alla costa, da nord a sud. \u00c8 l'unico punto, insieme ad alcune spiagge sabbiose, dove lo strato di terriccio \u00e8 profondo per pi\u00f9 di due centimetri, per cui si tratta dell'unico posto adatto alla costruzione di fondamenta, alla coltivazione e alla sepoltura.\nStoria.\nI primi coloni dell'\u00d6land costruirono all'inizio dell'Et\u00e0 della pietra capanne di legno, di cui se ne sono trovati resti alcune miglia a est dell'attuale localit\u00e0 del villaggio di Alby. \nSpedizioni archeologiche sono state condotte per diversi anni alla fine del XX secolo, rinvenendo tracce di fauna quali orsi, martore, foche e focene. Sono state effettuate scoperte riguardo all'attivit\u00e0 della caccia e della raccolta nel Mesolitico, scoprendo ossa, lance, corna e strumenti in pietra lavorati.\nI primi coloni arrivarono attraversando lo Stretto di Kalmar, provenienti dal continente verso la fine dell'epoca glaciale, prima del completo scioglimento della calotta polare estesa. \nLa principale prova della vita presente a Gettlinge dal 1000 a.C. fino all'anno 1000 deriva proprio dalle tombe, che contengono artefatti dell'Et\u00e0 del bronzo, del ferro e del periodo vichingo. Alcune tombe sono anche precedenti. \nAltri siti tombali sono stati rinvenuti a Hulterstad e a Strandvalle, sempre sull'isola. Queste scoperte portano a pensare che Gettlinge fosse uno degli anelli di una catena di insediamenti vichinghi sulla costa meridionale dell'\u00d6land, nonostante la maggior parte degli insediamenti si trovasse nel sud-est dell'isola, meglio esposto al mare.\nEcologia.\nIl primo studio scientifico dell'ecologia dello Stora Alvaret avvenne nel 1741, quando Linneo visit\u00f2 l'isola Linneo descrisse l'insolito ecosistema scrivendo che \"\u00c8 notevole che alcune piante siano in grado di fiorire nei pi\u00f9 secchi e inospitali posti dell'alvar\". \nL'isola ospita alcune specie residue dell'era glaciale, e numerose variet\u00e0 di erbe e funghi"}
{"id": "1316520", "revid": "1214201", "url": "https://it.wikipedia.org/wiki?curid=1316520", "title": "F\u00e4rjestaden", "text": "F\u00e4rjestaden \u00e8 una citt\u00e0 storica della Svezia, situata nella parte meridionale dell'isola di \u00d6land, frazione di M\u00f6rbyl\u00e5nga.\nNel 2005 la sua popolazione ammontava a 4.636 abitanti."}
{"id": "1316526", "revid": "287204", "url": "https://it.wikipedia.org/wiki?curid=1316526", "title": "Alcazar di Siviglia", "text": ""}
{"id": "1316527", "revid": "120982339", "url": "https://it.wikipedia.org/wiki?curid=1316527", "title": "Jacques Pierre Brissot", "text": "Biografia.\nTredicesimo figlio di una famiglia abbiente, ruppe con la famiglia e visse di espedienti utilizzando le sue abilit\u00e0 letterarie.\nSi fece conoscere con la \"Th\u00e9orie des lois criminelles\" (1780, 2 vol.) e con \"Biblioth\u00e8que philosophique du l\u00e9gislateur...\" (1782-1786, 10 vol.). Imbevuto delle teorie di Jean-Jacques Rousseau, scrisse pamphlet su \"L'In\u00e9galit\u00e9 sociale\" e collabor\u00f2 nel 1778-1779 al \"Courier de l'Europe\" di Samuel Swinton che sostenne gli insorti americani. Divenne segretario di Luigi Filippo II duca d'Orl\u00e9ans, noto come \"Philippe \u00c9galit\u00e9\". Era stato imprigionato per qualche tempo alla Bastiglia a causa di alcuni libelli contro la regina Maria Antonietta.\nAi tempi degli Stati generali del 1789, lancia un giornale repubblicano, il \"Patriote fran\u00e7ais\". Fu tra i fondatori de \"la Soci\u00e9t\u00e9 des amis des Noirs\" per abolire la tratta dei neri, ma non la schiavit\u00f9. Fu il redattore della \"p\u00e9tition pour la d\u00e9ch\u00e9ance du roi\" e domand\u00f2 la proclamazione della Repubblica. Eletto all'Assemblea legislativa, si oppose a Maximilien de Robespierre sulla questione della guerra, voluta da Brissot e dai suoi amici, poi denominati girondini. Rieletto alla Convenzione, fu arrestato e poi ghigliottinato il 31 ottobre 1793.\nIl suo corpo venne inumato in una fossa comune del vecchio Cimitero della Madeleine.\nOpere.\nLe sue \"M\u00e9moires\" e il suo \"Testament politique\" (4 vol.) furono pubblicati nel 1829-1832 dai suoi figli con Fran\u00e7ois Mongin de Montrol:"}
{"id": "1316533", "revid": "1305772", "url": "https://it.wikipedia.org/wiki?curid=1316533", "title": "Unione Sportiva Alessandria Calcio 2000-2001", "text": "Questa voce raccoglie le informazioni riguardanti l'Unione Sportiva Alessandria Calcio nelle competizioni ufficiali della stagione 2000-2001.\nStagione.\nAl ritorno in C1 dopo due stagioni, l'Alessandria and\u00f2 incontro a un'annata tormentata, sul campo e fuori. Errori madornali furono commessi dalla dirigenza in estate: il traghettatore del precedente campionato, Claudio Maselli, fu inaspettatamente rimpiazzato a pochi giorni dall'inizio del ritiro di Cantalupo Ligure da Roberto Pruzzo, alla prima esperienza in terza serie, mentre il mercato, malgrado il gran numero di ingaggi, si rivel\u00f2 inadeguato. Alla squadra, dopo la decisione di svincolare Montrone e altri quattro giocatori che avevano contribuito alla promozione, manc\u00f2 in particolare una punta di peso; alla fine del campionato il cannoniere del club grigio fin\u00ec per essere il centrocampista Scazzola, con 8 reti.\nI deludenti risultati del girone d'andata portarono gi\u00e0 dopo le prime gare a continue contestazioni, da parte della tifoseria, contro il presidente Spinelli, proprio mentre l'altra squadra di propriet\u00e0 della famiglia genovese, il Livorno, disputava lo stesso campionato con risultati certo pi\u00f9 brillanti. All'esonero di Pruzzo si rispose con un'inadeguata soluzione interna, la promozione dell'allenatore delle giovanili Rossetti, mentre il mercato invernale, che vide i grigi attingere soprattutto dallo stesso Livorno, non risan\u00f2 la squadra. L'ostilit\u00e0 della tifoseria e il deferimento degli Spinelli da parte della procura federale, che contestava loro la propriet\u00e0 di due differenti club in uno stesso campionato, convinsero i proprietari a mettere ufficialmente in vendita l'Alessandria, mentre nel finale la squadra, riaffidata a Pruzzo, tent\u00f2 un disperato aggancio ai play-out, affondando poi a Lucca, l'ultima giornata.\nMaglie e sponsor.\nIl fornitore ufficiale di materiale tecnico per la stagione 2000-2001 fu Erre\u00e0, mentre lo sponsor di maglia fu Cassa di Risparmio di Alessandria.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1316535", "revid": "125266987", "url": "https://it.wikipedia.org/wiki?curid=1316535", "title": "Tyrrell P34", "text": "La Tyrrell P34 (P per \"project\") fu una vettura monoposto di Formula 1, la prima e unica a sei ruote a partecipare al Campionato Mondiale di Formula 1.\n\u00c8 la Tyrrell per antonomasia, nonch\u00e9 la vettura del sopracitato team pi\u00f9 celebre per via della sua architettura insolita e originale.\nContesto.\nNei primi anni 1970, la Tyrrell decise di proporre una vettura rivoluzionaria nel mondo della Formula 1, affidandosi al progettista Derek Gardner, che ebbe l'idea di sviluppare una monoposto a sei ruote. Gardner sosteneva che il sistema a tre assi da due ruote ciascuno (due anteriori ed uno posteriore) avrebbe consentito di rendere pi\u00f9 basso e affusolato il frontale dell'auto, garantendo minor resistenza all'avanzamento, grazie alla ridotte dimensioni delle quattro ruotine anteriori, pi\u00f9 piccole delle ruote tradizionali, opportunamente carenate dietro ad un alettone anteriore a martello; inoltre, la ridotta carreggiata anteriore e la maggiore impronta a terra avrebbero garantito pi\u00f9 aderenza e miglior inserimento in curva.\nIl progetto coinvolse alcune grandi aziende: la Goodyear svilupp\u00f2 e costru\u00ec una nuova gomma, di diametro minore (10 pollici) rispetto alle 13 pollici comuni in Formula 1, e dalla mescola capace di resistere alle maggiori sollecitazioni a parit\u00e0 di velocit\u00e0 rispetto ad una gomma tradizionale; il tutto finanziato dalla casa petrolifera Elf e dalla First National City Bank (Citibank). Anche la Koni, leader negli ammortizzatori, fu coinvolta e ai suoi progettisti fu assegnato il compito di realizzare 4 ammortizzatori anteriori di dimensioni ridotte, senza aggravio di peso rispetto ai due elementi tradizionali.\nVettura.\nLa macchina fu realizzata e, dopo vari test, messa in pista. La ridottissima carreggiata anteriore, come previsto, miglior\u00f2 l'inserimento in curva rispetto alle altre vetture, ma la velocit\u00e0 di punta non miglior\u00f2.\nMolti problemi cominciarono ad affliggere la vettura, soprattutto agli pneumatici: la Goodyear, disinteressatasi molto in fretta al progetto, praticamente blocc\u00f2 lo sviluppo delle piccole coperture; gli pneumatici cominciarono inoltre a patire gravi problemi di surriscaldamento.\nVersione B.\nPer il 1977 Gardner svilupp\u00f2 una versione B. Rese pi\u00f9 robusta la scocca e fece varie modifiche aerodinamiche, che non diedero tuttavia grandi risultati. Deluso, Gardner abbandon\u00f2 la squadra e fu sostituito da Maurice Philippe che, vanificando lo scopo iniziale del progetto, allarg\u00f2 le carreggiate facendo sporgere le piccole ruote dalla carenatura per permetterne il raffreddamento. Nelle ultime gare della stagione i radiatori furono spostati nella parte anteriore della monoposto.\nL'abbandono del progetto.\nLa Tyrrell abbandon\u00f2 il progetto nel 1978. Alcune squadre copiarono la Tyrrell con vetture che per\u00f2 non parteciparono mai a competizioni. La Lotus nel 1977 realizz\u00f2 una vettura con 4 ruote anteriori; anche la Williams nel 1982 e ancora prima la March, realizzarono vetture a 4 ruote posteriori che non corsero mai. La FIA stabil\u00ec in seguito l'obbligo delle sole 4 ruote, facendo svanire ogni velleit\u00e0 di ulteriori sviluppi.\nCarriera agonistica.\nLa prima stagione (1976).\nLa Tyrrell fece esordire una P34 nel quarto gran premio della stagione sul circuito di Jarama in Spagna. Patrick Depailler, alla guida della monoposto, riusc\u00ec a qualificarsi con il terzo miglior tempo e la vettura si dimostr\u00f2 competitiva anche in gara fino al 26\u00ba giro, quando un guasto tecnico lo costrinse al ritiro. \nA partire dal gran premio successivo la scuderia schier\u00f2 sempre due P34, ottenendo diversi podi e anche una vittoria nel Gran Premio di Svezia 1976, dove marc\u00f2 una storica doppietta (primo Jody Scheckter e secondo Patrick Depailler). Al termine della stagione giunse terza nel campionato di quell'anno, grazie ai 49 punti conquistati da Scheckter nella stagione.\nLa seconda stagione (1977).\nL'anno successivo la P34 non riusc\u00ec a ripetere i risultati del 1976 e la stagione fu costellata da molti ritiri, in gran parte dovuti ai problemi causati dal surriscaldamento. Al termine della stagione Patrick Depailler e Ronnie Peterson avevano conquistato complessivamente 4 podi ma collezionato ben 19 ritiri e nella classifica finale la Tyrrell non and\u00f2 oltre i 27 punti complessivi e il sesto posto nel campionato costruttori.\nVeicoli derivati.\nDalla P34 prese spunto nel 1977 la Panther Westwinds per produrre un modello destinato alla circolazione in strada, la Panther 6, prodotta in soli due esemplari."}
{"id": "1316537", "revid": "124123", "url": "https://it.wikipedia.org/wiki?curid=1316537", "title": "Morti nel 18", "text": ""}
{"id": "1316538", "revid": "729019", "url": "https://it.wikipedia.org/wiki?curid=1316538", "title": "Societ\u00e0 Italiana Traforo del Gran San Bernardo", "text": "Sitrasb - Societ\u00e0 Italiana Traforo del Gran San Bernardo SpA. \u00e8 una azienda italiana che opera nel settore della gestione in concessione di tratti autostradali. \u00c8 stata costituita nel 1957 ad Aosta.\nGestisce il 50% (12.8\u00a0km) del Traforo del Gran San Bernardo, che collega Italia e Svizzera e il raccordo autostradale di accesso. L'altra met\u00e0 del tunnel \u00e8 gestita da \"TGSB SA\".\nI 12.8\u00a0km in gestione le hanno fruttato nel 2008 6.9 milioni di ricavi autostradali."}
{"id": "1316539", "revid": "767487", "url": "https://it.wikipedia.org/wiki?curid=1316539", "title": "Hulterstad", "text": "Hulterstad \u00e8 una localit\u00e0 (\"sm\u00e5ort\") storica situata nel sudovest dell'isola di \u00d6land, in Svezia, frazione del comune di M\u00f6rbyl\u00e5nga.\nOspita un cimitero vichingo."}
{"id": "1316544", "revid": "124123", "url": "https://it.wikipedia.org/wiki?curid=1316544", "title": "Nati nel 1157", "text": ""}
{"id": "1316546", "revid": "124123", "url": "https://it.wikipedia.org/wiki?curid=1316546", "title": "Morti nel 1157", "text": ""}
{"id": "1316550", "revid": "775372", "url": "https://it.wikipedia.org/wiki?curid=1316550", "title": "Royal Monetary Authority of Bhutan", "text": "La Royal Monetary Authority of Bhutan (RMA; italiano: Reale autorit\u00e0 monetaria del Bhutan) \u00e8 la banca centrale del Bhutan; di propriet\u00e0 del governo, \u00e8 stata fondata nel 1982, in seguito all'approvazione dell'atto di fondazione da parte dell'Assemblea Nazionale del Bhutan, avvenuta durante la sua 56\u00aa sessione. La banca ha sede a Thimphu ed \u00e8 attualmente presieduta dal ministro delle finanze Lyonpo Wangdi Norbu.\nI compiti della banca.\nLa banca ha il compito di regolare la disponibilit\u00e0 di moneta e di regolarne lo scambio internazionale; promuove la stabilit\u00e0 monetaria; supervisiona e regola l'attivit\u00e0 delle banche e delle istituzioni finanziarie in genere; promuove il credito e si occupa di creare le condizioni e la struttura adatta ad una crescita bilanciata dell'economia. Ha poi il compito di emettere lo ngultrum, la valuta nazionale del Bhutan."}
{"id": "1316551", "revid": "124123", "url": "https://it.wikipedia.org/wiki?curid=1316551", "title": "Morti nel 1199", "text": ""}
{"id": "1316554", "revid": "228587", "url": "https://it.wikipedia.org/wiki?curid=1316554", "title": "Principato di Nitra", "text": "Il Principato di Nitra (in slovacco \"Nitrianske knie\u017eatstvo\") fu un principato nel territorio dell'odierna Slovacchia comprendente anche zone attualmente nel territorio della moderna Ungheria, creato nel Medioevo e la cui capitale era la citt\u00e0 di Nitra.\nIndipendenza.\nIl Principato di Nitra emerse intorno all'VIII secolo come uno stato slavo il cui centro pi\u00f9 importante era la citt\u00e0 di Nitra. L'unico regnante noto di cui abbiamo testimonianza scritta fu il principe Pribina che govern\u00f2 tra l'825 e l'833, annoverato per essere stato il primo sovrano slavo a ordinare la costruzione di una chiesa cristiana in territorio slavo. La chiesa venne consacrata da \"Adalramo\", vescovo di Salisburgo.\nQuesto antico regno fu probabilmente coinvolto nella guerra tra l'impero carolingio e le popolazioni degli Avari che dimoravano nel territorio ungherese. Gli Avari vennero sconfitti intorno all'800 e il regno di Nitra pot\u00e9 cos\u00ec espandersi vivendo il periodo massimo di estensione territoriale intorno agli inizi del IX secolo ricoprendo l'intera estensione dell'attuale Slovacchia, fatta eccezione per la regione di Z\u00e1horie, alcune zone dell'Ungheria e la parte occidentale della Rutenia subcarpatica."}
{"id": "1316556", "revid": "1714743", "url": "https://it.wikipedia.org/wiki?curid=1316556", "title": "Edgardo Atheling", "text": "Origine.\nFu l'unico figlio maschio di Edoardo l'esiliato (figlio del re d'Inghilterra, Edmondo II detto Ironside ed erede al trono) e della principessa, Agata di Kiev, di cui non si conoscono gli ascendenti.\nBiografia.\nPrimi anni.\nNato in Ungheria, dove si erano trasferiti i suoi genitori, dopo essersi sposati a Kiev, Edgardo fu l'unico figlio maschio di Edoardo l'esiliato e nipote in linea diretta di Edmondo II d'Inghilterra. Dopo la morte di suo padre nel 1057 Edgardo venne nominato erede dal prozio Edoardo il Confessore, e portato alla corte dello zio insieme alle sorelle Margaret (conosciuta come Santa Margherita di Scozia) e Cristina. Ma, alla morte del Re il 5 gennaio 1066 fu considerato troppo giovane per poter salire al trono e soprattutto per difendere l'Inghilterra da due temibili pretendenti:\nIl Witenagemot scelse il cognato di Edoardo, Aroldo Godwinson, potente conte di Wessex e discendente dal re del Wessex, Etelredo I (fratello di Alfredo il Grande che gli succedette come re del Wessex, nell'871), che aveva sempre sperato di succedere a Edoardo il Confessore, che divenne, Aroldo II. Il 25 settembre, a Stamford Bridge (nei pressi di York), Aroldo II sconfisse il re di Norvegia, Harald III, che mor\u00ec trafitto da una freccia nel collo. Il 14 ottobre 1066 per\u00f2 Aroldo II fu sconfitto dal duca di Normandia, Guglielmo II detto il Bastardo, nella celebre battaglia di Hastings, dove Aroldo II fu colpito in un occhio da una freccia e mor\u00ec. Edgar venne proclamato Re ma non venne incoronato.\nLa successione.\nLa sua nomina a Re fu solo simbolica: un atto compiuto dai nobili in loro difesa, Edgardo ricevette la maggior parte del suo sostegno dall'arcivescovo Stigand di Canterbury, dal clero e da alcuni magnati delle Midlands e del sud del regno, ma l'appoggio dei conti Edwin di Mercia e Morcar di Northumbria, si rivel\u00f2 solo verbale perch\u00e9, anzich\u00e9 marciare su Londra, si ritirarono nei loro possedimenti mentre la regina Edith (la vedova di Edoardo il Confessore), sorella di Aroldo II, e la contea di Winchester, appoggiarono l'elezione di Guglielmo che, guadato il Tamigi a Wallingford, pass\u00f2 per Berkhampstead e, arrivato nei pressi della capitale inglese, alla fine di novembre del 1066 non solo non trov\u00f2 resistenza ma vide i magnati londinesi che, considerata la loro posizione insostenibile ed ogni resistenza inutile, gli andavano incontro per sottomettersi; tra loro il Re Edgardo Aetheling, che gli offriva la corona. Il regno di Edgardo dur\u00f2 circa 6-8 settimane, poi gli succedette Guglielmo il Bastardo che fu incoronato il giorno di Natale.\nIl lungo esilio.\nGuglielmo tratt\u00f2 bene Edgardo. Vedendone il vantaggio politico, lo tenne sotto la sua protezione e lo port\u00f2 con s\u00e9 in Normandia, nel marzo del 1067 Edgardo in compagnia dell'arcivescovo Stigand, Edwin, Morcar e altri nobili accompagn\u00f2 Guglielmo il Conquistatore che celebrava il suo trionfo, distribuendo tra le chiese normanne il tesoro depredato in Inghilterra. Tuttavia Edgardo si associ\u00f2 alla ribellione dei conti Edwin e Moscar nel 1068 ed una volta libero fugg\u00ec, con la famiglia, alla corte di Malcolm III. La sorella Margherita spos\u00f2 Malcom l'anno seguente e Malcom III divenne il principale sostenitore di Edgardo che voleva riconquistare il trono d'Inghilterra. Si un\u00ec alla sua causa il Re Sweyn II di Danimarca, nipote di Canuto, che era sbarcato lungo le rive dell'Humber e che vedeva in Edgardo il legittimo erede del trono inglese. Le loro forze unite invasero l'Inghilterra nel 1069, conquistando York. Guglielmo marci\u00f2 verso nord. Pag\u00f2 i danesi perch\u00e9 se ne andassero, sconfisse i danesi rimasti e gli scozzesi, quindi Edgardo si ritir\u00f2 nuovamente in Scozia presso la sorella.\nGuglielmo allora stronc\u00f2 l'insurrezione del Conte Morcar, che fu imprigionato ed infine devast\u00f2 lo Yorkshire, bruciando razziando e uccidendo (tanto che vent'anni dopo era ancora una landa desolata e da quel momento venne chiamato \"the Bastard\" anche dagli inglesi). Edgardo rimase in Scozia fino al 1072, anno in cui Guglielmo riusc\u00ec ad ottenere un trattato di pace con Malcom, i cui termini comprendevano l'esilio di Edgardo.\nNel 1074 Edgardo si riconcili\u00f2 con Guglielmo senza per\u00f2 abbandonare mai le sue aspirazioni al trono d'Inghilterra. Dopo la morte di Guglielmo, nel 1087, Edgardo sostenne il figlio maschio primogenito di Guglielmo, Roberto II di Normandia, a cui era toccato ducato di Normandia, contro il figlio maschio terzogenito, Guglielmo II Rufus, diventato re d'Inghilterra per il volere di suo padre; nel 1091, dopo che la sollevazione inglese era fallita e Roberto era stato sconfitto anche in Normandia, Edgardo fu nuovamente costretto a rifugiarsi in Scozia. Comunque il rapporto col duca di Normandia rimase buono e, nel 1096, part\u00ec per la Terra Santa alla Prima Crociata con Roberto, accompagnato dallo zio Oddone di Bayeux, ma, nel 1097, Edgardo aveva gi\u00e0 fatto ritorno in Inghilterra in quanto, con l'appoggio delle truppe normanne di Guglielmo II Rufus, aiut\u00f2 suo nipote, anch'egli di nome, Edgardo, a detronizzare il fratello di Malcolm III, Donald Bane. Re Edgardo fu incoronato e govern\u00f2 la Scozia dal 1097 al 1107\nGli ultimi viaggi e la vecchiaia.\nAttorno al 1098 part\u00ec per Costantinopoli, ove pot\u00e9 godere della protezione della Guardia variaga dell'impero Bizantino e, secondo Orderico Vitale, port\u00f2 una flotta in aiuto ai crociati che erano all'assedio di Antiochia. Dopo qualche anno, secondo Guglielmo di Malmesbury gli fu data una flotta anglo-sassone, per sostenere la prima crociata e portare rinforzi ai crociati nel 1102.\nSua nipote Edith (rinominata Matilda) aveva sposato, nel 1100, il nuovo re d'Inghilterra, Enrico I, che cos\u00ec era divenuto nipote acquisito di Edgardo, che per\u00f2 non ebbe alcun incarico di rilievo a corte.\nTornando in Europa dalla Terra Santa, Edgardo si schier\u00f2 ancora col duca di Normandia, Roberto II contro il re d'Inghilterra, il figlio maschio pi\u00f9 giovane di Guglielmo il Conquistatore, Enrico I; partecip\u00f2 alla battaglia di Tinchebray, del 1106, venne fatto prigioniero e al ritorno in Inghilterra, il re Enrico I perdon\u00f2 Edgardo e lo lasci\u00f2 vivere nella sua villa estiva dello Hertfordshire.\nSi crede che Edgardo abbia viaggiato ancora verso la Scozia in tarda et\u00e0, forse attorno al 1120. Si hanno notizie su di lui ancora nel 1125, ma mor\u00ec poco dopo, probabilmente, nel 1126. Si ricorda poco di lui, e da allora venne rinominato \"il re perduto\" d'Inghilterra.\nDiscendenza.\nEdgardo Atheling si spos\u00f2 con Giulia di Scozia e da lei non ebbe alcun figlio"}
{"id": "1316559", "revid": "47767", "url": "https://it.wikipedia.org/wiki?curid=1316559", "title": "Gottifredo I", "text": "Biografia.\nFu vescovo della Diocesi di Luni dal 976 al 998, era figlio di Azzone, fondatore della casata degli Adalberti - Attoni di Canossa (dai quali discese la contessa Matilde) e sua madre era Ildegarda dei Supponidi, sorella di Oberto Obizzo fondatore degli Obertenghi e delle casate che vi discendono: Malaspina, Pallavicino, Pallodi, D'Este e Brunswick. Suo fratello era Tedaldo, padre dell'omonimo vescovo di Arezzo e di Bonifacio, padre di Matilde di Canossa. Durante il suo mandato, provvide a traslare parti del corpo di Sant'Apollonio nella chiesa a lui intitolata di Canossa, pantheon della famiglia.\nNel 976 da Brescia di cui era vescovo da sei anni, venne creato vescovo di Luni, ricevendo cinque anni dopo da Ottone II un Diploma attestante la protezione imperiale della diocesi e rinnovante tutti i privilegi concessi ai suoi predecessori. \nSi scontr\u00f2 duramente contro il cugino Oberto Opizzo I per rivendicare il diritto vescovile a nominare i titolari delle pievi lunigianesi di San Cassiano ad Urceola presso Pontremoli -o Pieve di Saliceto-, di San Martino di Vico -o di Castevoli-, di Santa Maria Assunta di Soliera Apuana, di Santa Maria Assunta di Venelia -o di Monti di Licciana-. \n&lt;br&gt;Il 26 luglio 998 Oberto Obizzo rinunci\u00f2 al patronato o pi\u00f9 probabilmente alle rendite relative, in favore del cugino vescovo e dei suoi successori riconoscendo che le pievi \"sunt ipsis plebibus de sub regime episcopo\" ed impegnandosi a non commettere alcunch\u00e9 potesse essere \"ad dannum episcopi\".\nForte di questa vittoria Gottifredo I cerc\u00f2 di ridurre sotto la sua giurisdizione anche l'Abbazia di Brugnato, ma questa volta l'Imperatore Ottone III si schier\u00f2 in favore dell'Abbazia, correttamente, riconfermandole nel 996 tutti gli antichi privilegi.\nIl nome di Goffredo di Canossa si inserisce storicamente tra coloro che avrebbero contribuito alla spiegazione del toponimo \"Goffredo\", riferito alla citt\u00e0 di Castel Goffredo, in provincia di Mantova, avendo egli tenuto vasti possedimenti nella zona."}
{"id": "1316561", "revid": "729019", "url": "https://it.wikipedia.org/wiki?curid=1316561", "title": "Stazione di Pompei Scavi-Villa dei Misteri", "text": "La stazione di Pompei Scavi-Villa dei Misteri, \u00e8 posta sulla ferrovia Circumvesuviana nella tratta Torre Annunziata\u2013Sorrento, a servizio dell'omonima localit\u00e0 turistica. Il suo nome deriva infatti dalla vicinanza degli scavi archeologici della citt\u00e0 romana di Pompei ed in particolare della Villa dei Misteri.\nStrutture ed impianti.\nLa stazione \u00e8 dotata di due binari, serviti da banchine che sono unite tra di loro tramite sottopassaggio.\nArchitettura.\nLa stazione \u00e8 dotata di un fabbricato viaggiatori di medie dimensioni, progettato da Marcello Canino. Lo stile architettonico ricalca le antiche abitazioni romane, con colonne e porticati, oltre che per la tinteggiatura col classico rosso pompeiano. Lo stabile si erge su due livelli: al piano inferiore sono presenti i servizi ai viaggiatori: una sala d'attesa dotata di biglietteria, un bar-edicola e uno sportello per le informazioni turistiche; il piano superiore ospita gli uffici di Circumvesuviana.\nServizi.\nLa stazione dispone di:\nInterscambi.\nLa stazione dispone dei seguenti interscambi:"}
{"id": "1316564", "revid": "92723", "url": "https://it.wikipedia.org/wiki?curid=1316564", "title": "Don Francesco Ricci", "text": ""}
{"id": "1316565", "revid": "599013", "url": "https://it.wikipedia.org/wiki?curid=1316565", "title": "Ponte di Verrazzano (disambigua)", "text": ""}
{"id": "1316566", "revid": "120981045", "url": "https://it.wikipedia.org/wiki?curid=1316566", "title": "Sucker Free City", "text": "Sucker Free City \u00e8 un film per la televisione del 2004, diretto da Spike Lee.\nIn origine il film doveva essere il pilot di una serie televisiva trasmessa dalla TV satellitare Showtime, che per\u00f2 non si realizz\u00f2 mai, quindi il film fu presentato nell'ottobre 2004 al Toronto Film Festival come progetto autonomo di Spike Lee.\nIn Italia \u00e8 stato trasmesso da Sky ed \u00e8 uscito in DVD.\nTrama.\nLe storie di tre ragazzi, un bianco (Ben Crowley), un afroamericano (Anthony Mackie) e un cinese (Ken Leung) si intrecciano a causa di donne e crimini, in un quartiere malfamato di San Francisco.\nProduzione.\nNel 2003, Spike Lee decise di lanciare per la prima volta con la sua casa di produzione, la 40 Acres &amp; a Mule Filmworks, un progetto televisivo. Lesse cos\u00ec la sceneggiatura di un giovane autore, Alex Tse, intitolata \"87 Fleer\", e present\u00f2 il progetto alla tv satellitare Showtime. Lee avrebbe dovuto dirigere soltanto l'episodio pilota, poi sarebbero subentrati altri registi. La serie per\u00f2 fu rimandata e alla fine annullata. \u00abLa Showtime aveva detto di volere una serie, ma poi si \u00e8 passati da una serie a una miniserie, poi a quattro ore e adesso \u00e8 diventato un unico episodio di due ore. Tutte le persone che hanno partecipato al progetto avevano aderito pensando che si sarebbe trattato almeno di una miniserie. Alla Showtime possono fare quello che vogliono, ma se mi avessero detto subito che la cosa finiva l\u00ec non avrei accettato\u00bb, dichiar\u00f2 Spike Lee."}
{"id": "1316571", "revid": "56620", "url": "https://it.wikipedia.org/wiki?curid=1316571", "title": "Miguel Monteiro", "text": ""}
{"id": "1316576", "revid": "834", "url": "https://it.wikipedia.org/wiki?curid=1316576", "title": "Lake Charles (Louisiana)", "text": ""}
{"id": "1316577", "revid": "94647", "url": "https://it.wikipedia.org/wiki?curid=1316577", "title": "Ponte Verrazano-Narrows", "text": ""}
{"id": "1316578", "revid": "767487", "url": "https://it.wikipedia.org/wiki?curid=1316578", "title": "Bus in viaggio", "text": "Bus in viaggio (\"Get on the Bus\") \u00e8 un film del 1996 diretto da Spike Lee.\nFu finanziato da alcune personalit\u00e0 afroamericane: Danny Glover, Wesley Snipes, Will Smith, Robert Guillaume, Charles D. Smith, Johnnie L. Cochran, Jheryl Busby, Olden Lee, Lemurel Daniels, Larkin Arnold, Calvin Grigsby e Robert Johnson.\nIl film fu girato quasi interamente su un autobus per la gran parte in movimento, in 16 mm successivamente gonfiato a 35 mm, e con inserti video.\nFu presentato in concorso al Festival di Berlino del 1997, vincendo un premio speciale.\nNel film vi sono vari riferimenti allo schiavismo, come i titoli di testa, che vedono un uomo in catene, e le catene attaccate ai polsi di Junior.\nTrama.\nIl 16 ottobre 1995 un gruppo di uomini afroamericani di Los Angeles salgono su un autobus per recarsi a Washington, dove \u00e8 in programma la Million Man March, la marcia di un milione di uomini afroamericani voluta dal reverendo Louis Farrakhan.\nIl gruppo \u00e8 composto da George, l'autista del bus, un veterano del Movimento per i diritti civili; Evan Thomas Sr., che accompagna il figlio Junior, costretto in catene da un giudice perch\u00e9 sorpreso a rubare in una drogheria; Flip, un aspirante attore; Gary, un poliziotto mulatto; Jamal, un devoto musulmano; Jeremiah, detto Pops, un uomo anziano che ha gi\u00e0 partecipato alla marcia organizzata nel 1963 da Martin Luther King; Xavier, detto X, uno studente di cinema che riprende tutto il viaggio con la sua telecamera e intervista i partecipanti; Rick, il secondo conducente del bus, bianco ed ebreo; Randall e Mike, una coppia omosessuale in crisi. Ognuno di essi si presenta agli altri a ritmo di rap.\nSubito dopo l'inizio del viaggio, a causa di un guasto, George \u00e8 costretto a lasciare il gruppo e viene rimpiazzato da Rick. Il fatto che questi sia bianco ed ebreo non garba a tutti i passeggeri. Iniziano cos\u00ec a fargli delle domande provocatorie e indagatorie sui rapporti tra ebrei e afroamericani, sulla sua religione e sulla sua fede politica. Rick cerca di non rispondere alle provocazioni, ma alla fine, spaventato, per evitare incidenti lascia il gruppo, approfittando di una sosta. La guida del bus viene cos\u00ec affidata a un afroamericano, e questo riporta la tranquillit\u00e0 in seno al gruppo, che per\u00f2 inizia a provocare Randall e Mike, una volta scoperto che sono gay.\nA Memphis, durante una sosta, Evan viene convinto a liberare suo figlio dalle catene, che ricordano troppo la schiavit\u00f9 subita dai neri.\nIntanto uno sconosciuto riesce a salire sul bus, proclamandosi un seguace di Farrakhan. Ma appena si siede, l'uomo rivela la sua vera natura. Si chiama Wendell e fa il venditore d'auto. Wendell inizia a fare discorsi razzisti e inizia a provocare gli altri, chiamandoli \"negri\". Dopo una serie di provocazioni il gruppo, stufo, sbatte fuori dal bus Wendell, scaricandolo in mezzo al deserto.\nNel frattempo Jamal confessa a Gary il suo terribile passato: era infatti un aderente dei \"Crip\", una delle tante gang giovanili, e una volta ha ucciso un uomo. Gary, che ha perso il padre ucciso proprio da un membro di una gang, cerca di convincere Jamal a costituirsi al loro arrivo a Washington.\nFlip riprende a provocare la coppia gay e scatena una rissa, che costringe il bus a fermarsi in piena campagna. Flip e Randall iniziano a picchiarsi, mentre gli altri li incitano. Approfittando della confusione, Junior scappa. Quando Evan si accorge dell'accaduto, tutto il gruppo smette di dedicarsi alla rissa e inizia le ricerche del fuggitivo. Al buio, con l'aiuto delle torce, mentre i cani in lontananza abbaiano, Junior viene chiamato a gran voce.\nFinalmente Evan lo trova, impaurito e intirizzito. I due iniziano un dialogo in cui si riappacificano e alla fine si abbracciano.\nGiunti a Washington, il gruppo incontra migliaia di auto e di pedoni che si recano alla marcia, sventolando cartelli e ballando. Nel bus, per\u00f2, Jeremiah ha un infarto. Viene portato subito all'ospedale e con lui restano Gary, Evan, Junior e Xavier. Intanto la televisione trasmette in diretta la marcia, inquadrando il reverendo Farrakhan che fa un discorso.\nGli altri ragazzi vorrebbero andare alla marcia, ma alla fine decidono tutti di rimanere in ospedale. La notizia che tutti temevano arriva: Jeremiah non ce l'ha fatta ed \u00e8 morto. La notizia viene accolta con disperazione. La sera, quando ormai la manifestazione \u00e8 al termine, il gruppo recita davanti al Lincoln Center la preghiera che Jeremiah avrebbe voluto dire davanti ai manifestanti. Alla fine della preghiera, Evan e Junior gettano le catene che opprimevano quest'ultimo.\nIl gruppo sale sul bus per tornare a Los Angeles. Xavier, pensieroso, suona lo djembe, il tamburo africano che Jeremiah aveva portato con s\u00e9.\nProduzione.\nRegia.\nL'idea del film venne al produttore Barry Rosenbush, dopo aver visto in televisione un servizio sulla Million Man March, la pi\u00f9 grande manifestazione afroamericana di tutti i tempi, raccontata dal punto di vista di un gruppo di afroamericani in viaggio verso Washington. Dopo essersi consultato con il suo socio, Bill Boren, Rosenbush, insieme a Reuben Cannon, decise di proporre la regia a Spike Lee. Il regista accett\u00f2, e la prima riunione ebbe luogo a New York.\nLa scrittura della sceneggiatura venne affidata allo sceneggiatore Reggie Rock Bythewood. Quando i produttori sottoposero il progetto alla Columbia Pictures, la sceneggiatura non era ancora pronta quindi la Columbia accett\u00f2 di distribuire il film a scatola chiusa.\nNonostante la partecipazione di una \"major\" come la Columbia, Spike Lee insistette affinch\u00e9 il budget del film fosse il risultato di un piano di finanziamento, questo per tener fede allo spirito della manifestazione. Quindi Reuben Cannon e Spike Lee si occuparono di raccogliere i fondi per il film, contattando molte personalit\u00e0 afroamericane disposte ad investire tra i centomila e i duecentomila dollari a testa. Complessivamente, Lee e Cannon riuscirono a raccogliere 2.500.000 $.\nCast.\nSpike Lee chiam\u00f2 subito Roger Guenveur Smith, offrendogli il ruolo di Gary, e Ossie Davis, che non aveva partecipato alla Million Man March a causa delle sue riserve sull'operato di Farrakhan. \"\u00abHo partecipato al film solo perch\u00e9 me l'ha chiesto Spike, e perch\u00e9 mi sono innamorato del mio personaggio, Jeremiah. Un ruolo cos\u00ec potevo interpretarlo anche ad occhi chiusi, e Spike mi ha anche permesso di scrivere parte del mio materiale\u00bb\", asser\u00ec l'attore.\nRiprese.\nLe riprese del film durarono 18 giorni. La troupe era composta da quaranta persone, tra attori, truccatori, regista e operatore. Le location furono gli stati della California, Tennessee e Virginia.\nPer decisione di Spike Lee gli alloggi e i cestini per il pranzo furono uguali per tutti. Inoltre non c'era nessuna roulotte, solo camerini. Spike Lee si sedeva ogni mattina a pochi metri dall'autobus, con un cesto di mele in mano e sbucciava con calma ogni singola mela, questo per infondere nel resto del cast la calma e la concentrazione necessaria per un'avventura del genere.\nAccoglienza.\nIl film fu completato appena in tempo per il primo anniversario della marcia, e usc\u00ec negli Stati Uniti il 18 ottobre 1996, incassando 5.754.249 $. L'incasso fu positivo, rispetto ai precedenti film di Lee, ma questi si disse insoddisfatto e accus\u00f2 la Columbia di non aver distribuito al meglio il film: \"\u00abPenso che la Columbia non abbia capito come andava presentato un film del genere. Non dico che non fossero interessati, ma hanno proprio sbagliato a gestirlo\u00bb\", dichiar\u00f2.\nPrima della \"premi\u00e8re\", Lee invi\u00f2 gli assegni con i quali restitu\u00ec il denaro investito dai finanziatori della pellicola.\nCritiche.\nIl film ebbe critiche per la maggior parte favorevoli da parte della stampa, cosa che per un film di Spike Lee non accadeva dai tempi di \"Fa' la cosa giusta\", diretto nel 1989.\nIn Europa le recensioni furono invece un po' fredde, a causa soprattutto del giudizio politico sull'operato di Farrakhan.\nPer Fernanda Moneta \"Bus in viaggio\" \u00e8 \"\u00abil film pi\u00f9 libero di Spike Lee: nei toni del racconto, nella forma e nel linguaggio\u00bb\".\nColonna sonora.\nLa colonna sonora del film contiene i seguenti brani musicali:"}
{"id": "1316590", "revid": "767487", "url": "https://it.wikipedia.org/wiki?curid=1316590", "title": "La bambola del diavolo", "text": "La bambola del diavolo (\"The Devil-Doll\") \u00e8 un film del 1936 diretto da Tod Browning e interpretato da Lionel Barrymore, adattamento del romanzo \"Burn Witch Burn!\" del giornalista e scrittore Abraham Merritt (pubblicato in Italia nel 1971 col titolo \"Brucia strega brucia\").\nTrama.\nPaul Lavond \u00e8 un rispettato banchiere di Parigi condannato ingiustamente per furto e omicidio dopo essere stato incastrato dai suoi soci. Dopo diciassette anni trascorsi nel penitenziario di Devil's Island riesce a evadere con un compagno di cella, lo scienziato Marcel, che insieme alla moglie Malita lavora da tempo su una sostanza in grado di rimpicciolire gli esseri viventi e controllarne la volont\u00e0.\nLavond continua il lavoro dello scienziato, che muore a causa di un infarto, e con l'aiuto di Malita inizia a progettare la sua vendetta verso i tre soci Radin, Matin e Coulvet. Questi, appresa la notizia dell'evasione decidono di mettere una taglia su Lavond che nel frattempo \u00e8 tornato a Parigi assumendo l'identit\u00e0 di M.me Mandelip, l'anziana proprietaria di un negozio di queste particolari \"bambole\" alle quali ha imposto la sua volont\u00e0 mediante ipnosi.\nLa polizia setaccia la citt\u00e0 e Lavond \u00e8 costretto a ricorrere al travestimento per parlare con la madre e con la figlia Lorraine, che non lo ha mai perdonato dopo il suicidio della madre e dalla quale non pu\u00f2 farsi riconoscere. I primi a cadere nelle sue mani sono Radin e Coulvet, al quale Lavond/Mandelip vende una bambola che durante la notte lo lascia completamente paralizzato. Ma poco prima che la vendetta si compia anche verso Matin, questo decide di confessare la verit\u00e0 alla polizia e scagionare Lavond.\nL'uomo ha ottenuto il suo scopo e il suo nome \u00e8 riabilitato, ma per provare la sua innocenza ha dovuto commettere dei crimini e decide quindi di sparire dopo aver distrutto tutte le bambole. Malita \u00e8 invece determinata a portare avanti l'opera del marito e, durante una colluttazione con Lavond, provoca un'esplosione nel laboratorio nella quale rimane uccisa. Dopo aver raccontato tutta la storia a Toto, il fidanzato di Lorraine, Lavond si appresta a partire ma prima riesce a riconciliarsi con la figlia, alla quale per\u00f2 continua a nascondere la sua identit\u00e0.\nProduzione.\nNel 1936 \"La bambola del diavolo\" fu uno dei tre film horror statunitensi (insieme a \"La figlia di Dracula\" di Lambert Hillyer e \"L'ombra che cammina\" di Michael Curtiz) che dovettero subire notevoli modifiche imposte dalla Production Code Administration sia nella trama che nei contenuti.\nNell'agosto del 1935 la Metro-Goldwyn-Mayer aveva inviato alla PCA la sceneggiatura di un horror soprannaturale intitolato \"The Witch of Timbuctoo\", scritta da Garrett Fort a partire da un adattamento realizzato da Guy Endore e Tod Browning del romanzo \"Burn Witch Burn!\" di Abraham Merritt. Il 13 settembre lo studio ricevette la risposta del responsabile dell'amministrazione Joseph Breen: \u00abTroviamo in essa un elemento che \u00e8 sostanzialmente oggettivo dal punto di vista del Production Code. Ci riferiamo al fatto che nel presente trattamento Duval, dopo aver realizzato la sua vendetta attraverso l'omicidio di diversi personaggi, si suicida e quindi sfugge all'arresto, al processo e alla punizione. Una simile soluzione alla storia \u00e8 ovviamente inaccettabile. Sarebbe consigliabile indicare che Duval viene catturato e che subisce la pena inflitta dal giusto processo legale. Suggeriamo anche che nel tentativo di sfuggire alla polizia venga ucciso\u00bb.\nIl finale venne reso meno cruento ma alle richieste della PCA di conferire alla storia dei \"valori morali compensativi\" se ne aggiunsero altre da parte del British Board of Film Censors. La sceneggiatura and\u00f2 incontro a 6 mesi di riscritture, un processo che si rivel\u00f2 costoso per la MGM che dovette ingaggiare altri scrittori come Robert Chapin e Richard Schayer, oltre all'ormai ex regista Erich Von Stroheim. Il titolo del film venne infine cambiato in \"The Devil-Doll\" e le riprese furono effettuate durante la primavera del 1936 negli studi della Metro-Goldwyn-Mayer a Culver City.\nLa voce narrante nella versione originale \u00e8 dell'attore e regista Wilfred Lucas e nel film compaiono non accreditati altri protagonisti del cinema muto come King Baggot e Mahlon Hamilton che interpretano due detective, oltre a Billy Gilbert, noto per le numerose apparizioni nelle pellicole di Laurel &amp; Hardy (il maggiordomo di Matin), l'attore e regista Frank Reicher (il medico) e l'attore moravo Egon Brecher (uno dei detective).\nDistribuzione.\nIl film usc\u00ec negli Stati Uniti il 10 luglio 1936.\nHome Video.\n\"La bambola del diavolo\" \u00e8 stato distribuito per la prima volta in DVD il 10 ottobre 2006 dalla Warner Home Video nel box set \"Hollywood Legends of Horror Collection\", che ha ottenuto una candidatura ai Saturn Awards come \"miglior collezione DVD/Blu-ray\".\nCritica.\nIl sito \"Rotten Tomatoes\" riporta l'87% di recensioni professionali con giudizio positivo.\nAll'uscita del film, il critico Frank S. Nugent scrisse sul \"New York Times\" che i \"maghi della cinepresa\" non godevano di un'occasione d'oro simile da \"Il mondo perduto\", \"King Kong\" e \"L'uomo invisibile\", mentre la rivista \"Variety\" giudic\u00f2 convincente soprattutto le performance di Rafaela Ottiano e Maureen O'Sullivan, aggiungendo nella recensione che \u00abil regista, il cameraman e la sezione artistica rendono al massimo, ma il contributo degli sceneggiatori manca di originalit\u00e0 e raramente \u00e8 uguale all'idea originale\u00bb.\nAncora pi\u00f9 critico fu il giudizio della rivista di fantascienza \"Thrilling Wonder Stories\", che reput\u00f2 il film deludente quanto lo era stato nel 1929 \"Sette passi verso Satana\" (altro film tratto da un romanzo di Abraham Merritt) e riport\u00f2 che \u00abGuy Endore, Garrett Fort e Tod Browning si sono uniti per realizzare un thriller mediocre che non riesce a catturare la visione eccezionale del romanzo di Merrit\u00bb.\nIn Italia, dove usc\u00ec nella primavera del 1937, il quotidiano \"La Stampa\" parl\u00f2 di \u00abun film dove la bravura tecnica di alcuni fra i pi\u00f9 aggiornati trucchi cinematografici viene ostentata con bella sicurezza... Il film, come film, \u00e8 quello che \u00e8. Lionel Barrymore fa la vecchiarella: con molto impegno, con una truccatura fin troppo semplice; \u00e8 strano che questo film dei trucchi abbia, fra i trucchi, trascurato il pi\u00f9 facile\u00bb.\nColonna sonora.\nLa colonna sonora realizzata dal compositore Franz Waxman \u00e8 stata pubblicata nel 2017 dalla Intrada Records, nella raccolta \"Captains Courageous: The Franz Waxman Collection\" in cui sono presenti le seguenti tracce:"}
{"id": "1316596", "revid": "117086154", "url": "https://it.wikipedia.org/wiki?curid=1316596", "title": "Sebasti\u00e1n de Belalc\u00e1zar", "text": "Biografia.\nSebasti\u00e1n de Belalc\u00e1zar fu il primo capitano di Pizarro nella conquista degli Inca nel 1535.\nPizarro lo mand\u00f2 a conquistare l'Ecuador, a lui si deve la fondazione di San Francisco de Quito. Pi\u00f9 tardi, nel 1537 disert\u00f2 per condurre il suo esercito verso le montagne alla ricerca di ricchezze e soprattutto della leggendaria citt\u00e0 di El Dorado.\nNello stesso anno altre cinque spedizioni partirono per la medesima ragione, in particolare ci furono quella di Gonzalo Jim\u00e9nez de Quesada e di Nikolaus Federmann, rispettivamente un avvocato e un banchiere che esplorarono la giungla della Colombia e le paludi del Venezuela. \nCiascuna delle tre spedizioni percorse quasi mille miglia attraverso territori inesplorati e impervi e ogni gruppo ignorava l'esistenza degli altri due. \nNel febbraio del 1539 le tre spedizioni si incontrarono simultaneamente sull'altopiano Cundinamarca, abitato dalla popolazione Chibcha. \nSebasti\u00e1n de Benalc\u00e1zar mor\u00ec quando si preparava per rientrare in Spagna pochi anni dopo essere stato condannato."}
{"id": "1316611", "revid": "287204", "url": "https://it.wikipedia.org/wiki?curid=1316611", "title": "Koldo Gil", "text": "Carriera.\nPassato professionista con la iBanesto.com nel 2001, ottiene subito un successo di tappa alla Vuelta a La Rioja. Dopo l'abbandono della Banesto dal ciclismo si trasferisce alla ONCE, poi rinominata in Liberty Seguros, ottenendo il successo pi\u00f9 significativo della sua carriera, la settima tappa del Giro d'Italia 2005 dopo una lunga fuga.\nAll'inizio del 2006 viene ingaggiato dalla Saunier Duval-Prodir: anche qui si mette in luce come buon scalatore ottenendo risultati di rilievo quali il secondo posto al Giro di Svizzera 2006 e la vittoria alla Euskal Bizikleta dello stesso anno.\nNel corso del 2007 viene indagato nell'indagine sul doping denominata Operaci\u00f3n Puerto, riuscendo comunque ad uscirne indenne."}
{"id": "1316615", "revid": "767487", "url": "https://it.wikipedia.org/wiki?curid=1316615", "title": "The Long Weekend (O'Despair)", "text": "The Long Weekend (O'Despair) \u00e8 un film del 1989, diretto da Gregg Araki."}
{"id": "1316622", "revid": "19933", "url": "https://it.wikipedia.org/wiki?curid=1316622", "title": "Blackened thrash metal", "text": ""}
{"id": "1316625", "revid": "129019", "url": "https://it.wikipedia.org/wiki?curid=1316625", "title": "Architettura mud\u00e9jar d'Aragona", "text": "LArchitettura mud\u00e9jar d'Aragona \u00e8 un patrimonio dell'umanit\u00e0 dell'UNESCO che tutela i principali edifici mud\u00e9jar che si trovano nella comunit\u00e0 autonoma spagnola dell'Aragona.\nInizialmente il patrimonio era stato limitato all'Architettura mud\u00e9jar di Teruel ed era composto da quattro edifici: la Cattedrale di Santa Maria di Mediavilla, la chiesa di San Pietro e le torri di San Mart\u00edn e del Salvador. Negli anni novanta gli abitanti di Saragozza fecero per\u00f2 notare che esistevano in Aragona altri esempi altrettanto importanti d'architettura mud\u00e9jar e nel 2001 l'UNESCO decise di rinominare ed ampliare i beni protetti, includendo altri sei monumenti di Saragozza e della relativa provincia.\nL'elenco completo comprende quindi:"}
{"id": "1316633", "revid": "99064", "url": "https://it.wikipedia.org/wiki?curid=1316633", "title": "Second Life (singolo)", "text": ""}
{"id": "1316634", "revid": "729019", "url": "https://it.wikipedia.org/wiki?curid=1316634", "title": "Stazione di Meta", "text": "La stazione di Meta \u00e8 una stazione ferroviaria sulla tratta ferroviaria Torre Annunziata \u2013 Sorrento della ex Circumvesuviana, a servizio della citt\u00e0 di Meta.\nLa stazione si presenta con due binari passanti anche se la linea \u00e8 a binario unico: solitamente viene usato solo il primo binario, mentre il secondo solo in caso di incroci: vi sono due banchine unite tramite sottopassaggio.\nIl traffico passeggeri \u00e8 molto buono in tutte le ore del giorno. Vi fermano tutti i treni sia per Napoli che per Sorrento, oltre ad essere stata il capolinea del \"Metro Sorrentino\".\nServizi.\nLa stazione dispone di:\nCollegamenti esterni.\nLa stazione di Meta"}
{"id": "1316636", "revid": "46291", "url": "https://it.wikipedia.org/wiki?curid=1316636", "title": "Oldenlandia diffusa", "text": "Oldenlandia diffusa \u00e8 una pianta della famiglia delle Rubiacee, originaria dell'Asia orientale.\nDistribuzione e habitat.\nAsia orientale: Cina, Giappone, Corea e Formosa.\nHabitat: Terreni umidi\nUsi.\nLa pianta ha impieghi terapeutici nella medicina tradizionale cinese.\nClasse: Qing re yao\nSottoclasse: Jie du yao\nParti impiegate: Pianta intera essiccata\nTempo balsamico Estate ed autunno\nPrima repertoriazione Guangxi Zhong Yao Zh.\nSapore Amaro, dolce\nNatura Fredda"}
{"id": "1316647", "revid": "104018278", "url": "https://it.wikipedia.org/wiki?curid=1316647", "title": "Fucile pneumatico", "text": "Il fucile pneumatico \u00e8 un tipo di fucile subacqueo, un'arma da pesca subacquea\nStoria.\nLa storia del \"fucile ad aria compressa\" deve molto alle ditte italiane, che lo imposero negli anni sessanta del XX secolo come il punto di riferimento tecnologico per la pesca sub. I primi fucili pneumatici avevano una struttura con impugnatura centrale analoga a quella dei vecchi fucili a molla elicoidale. Alcuni sub appoggiavano addirittura la parte terminale della canna alla spalla come fosse il calcio di un fucile, da cui il nome appunto di \"fucile subacqueo\".\nNegli anni settanta si impose l'impugnatura arretrata \"a pistola\" che permetteva un minore ingombro a parit\u00e0 di potenza (la canna in cui viaggia la freccia corre all'interno del serbatoio d'aria) ma l'arma rimase comunque \"fucile\" nel linguaggio comune.\nLo pneumatico domin\u00f2 la scena fino agli anni ottanta. \nPoi lo sviluppo tecnologico dello pneumatico si arrest\u00f2, e l'attenzione si spost\u00f2 sull'arbalete, un fucile ad elastici dalla struttura primitiva, molto usato in Francia. La grande possibilit\u00e0 che offre l'arbalete di essere soggetto a personalizzazioni e modifiche (sugli elastici, sulla freccia, sulla scatola di sgancio, sulla sensibilit\u00e0 del grilletto, sulla forma, sul bilanciamento ed addirittura sui materiali costruttivi) unita all'istintivit\u00e0 del tiro port\u00f2 ad un sostanziale abbandono dello pneumatico a favore dell'arbalete.\nDal 2000 in poi lo pneumatico sta scoprendo una seconda giovinezza grazie a innovazioni tecnologiche sostanziali che ne esaltano le doti di maneggevolezza e potenza, specie sulle misure lunghe destinate ai grandi pelagici e nelle cortissime per la pesca in tana.\nCaratteristiche.\nEsso \u00e8 formato sostanzialmente di tre parti:\nIl fucile pneumatico funziona come gi\u00e0 detto ad aria compressa, mentre i meccanismi lavorano in bagno d'olio. Nel serbatoio infatti viene preventivamente caricato un quantitativo di aria (precarica) che viene ulteriormente compressa all'atto del caricamento dell'arma. L'olio che funge da lubrificante interno del pistone, del cilindro e dei leverismi interni non pu\u00f2 invece venire compresso, poich\u00e9 i liquidi sono incomprimibili.\nAll'atto della pressione del grilletto il pistone viene rilasciato e spinge in avanti il dardo che fuoriuscir\u00e0 a grande velocit\u00e0 (in relazione al numero di ATM a cui viene caricato il fucile). Il pistone si bloccher\u00e0 nella sua corsa sulla volata (la parte terminale) della canna, mentre la freccia, vincolata ad una sottile sagola, ne uscir\u00e0 andando a colpire la preda."}
{"id": "1316648", "revid": "106120719", "url": "https://it.wikipedia.org/wiki?curid=1316648", "title": "Hyundai Terracan", "text": "Lo Hyundai Terracan \u00e8 un fuoristrada prodotto dalla Hyundai Motor Company dal 2001 al 2007. \u00c8 basato sul Mitsubishi Pajero seconda serie e sostituisce lo Hyundai Galloper, basato invece sul Mitsubishi Pajero prima serie.\nIl contesto.\nL'unico propulsore disponibile sul mercato italiano \u00e8 un diesel common rail da 2.902 cm\u00b3 di cilindrata erogante 150 CV nella prima versione e 163 CV nella seconda. Il cambio pu\u00f2 essere manuale a 5 marce o automatico a 4 marce. La trazione \u00e8 posteriore con la possibilit\u00e0 di inserire anche il moto alle ruote anteriori fino a 80\u00a0km/h. Le sospensioni sono a ruote indipendenti sull'asse anteriore e ad assale rigido al posteriore. I freni sono a disco su tutte le ruote e dotati di ABS e EBD.\nIl pi\u00f9 recente aggiornamento del Terracan risale al 2005.\nLa produzione termin\u00f2 nell'inizio del 2007, ma fu venduto gradualmente in altri mercati esteri fino alla primavera del 2009, e sostituito dal modello Hyundai Veracruz."}
{"id": "1316649", "revid": "93556", "url": "https://it.wikipedia.org/wiki?curid=1316649", "title": "Ama Lur", "text": "Ama Lur, o Amalur (\"Madre Terra\" in basco), \u00e8 un'importante divinit\u00e0 della mitologia basca. \u00c8 considerata la madre delle divinit\u00e0 del sole (\"Eki\" o \"Eguzki\") e della luna (\"Ile\" o \"Ilargi\").\nNon \u00e8 chiaro se sia una creazione moderna, basata su leggende autentiche, oppure una vera credenza antica.\nSe antica, sarebbe comunque chiaramente derivata dalla figura della Dea Mari, la divinit\u00e0 femminile suprema del pantheon basco, moglie del Dio Sugaar e simbolicamente rappresentante le forze ctonie e creatrici della terra. Al suo culto erano associate leggende e ritualit\u00e0 relative al tempo atmosferico ed alle greggi.\n\u00c8 attualmente usato come raro nome femminile in Spagna."}
{"id": "1316663", "revid": "30300", "url": "https://it.wikipedia.org/wiki?curid=1316663", "title": "Luca Di Risio", "text": ""}
{"id": "1316664", "revid": "729019", "url": "https://it.wikipedia.org/wiki?curid=1316664", "title": "Stazione di Piano di Sorrento", "text": "La stazione di Piano di Sorrento \u00e8 una stazione della ex Circumvesuviana sulla ferrovia Torre Annunziata \u2013 Sorrento, in pieno centro cittadino di Piano di Sorrento.\nLa stazione \u00e8 composta da due binari passanti, anche se solitamente viene usato solo il primo, mentre il secondo \u00e8 utilizzato in caso di incrocio. \u00c8 presente anche un binario tronco, raramente usato da carri per la manutenzione della linea. I binari sono serviti da banchine, entrambe con pensilina, ed unite tra loro sia con sottopassaggio sia con ascensore.\nIl traffico passeggeri \u00e8 buono in tutte le ore della giornata e vi fermano tutti i treni sia per Napoli che per Sorrento.\nServizi.\nLa stazione dispone di:\nCollegamenti esterni.\nLa stazione di Piano di Sorrento"}
{"id": "1316670", "revid": "135491", "url": "https://it.wikipedia.org/wiki?curid=1316670", "title": "Cervino International film festival", "text": ""}
{"id": "1316674", "revid": "198277", "url": "https://it.wikipedia.org/wiki?curid=1316674", "title": "Luciano Bodini", "text": "Storica riserva di Dino Zoff prima e Stefano Tacconi poi, \u00e8 stato per questo appellato come il \u00ab12\u00ba per eccellenza\u00bb del calcio italiano.\nBiografia.\nAppassionato pittore dilettante, vive a Marina di Pietrasanta.\nCarriera.\nCresciuto assieme al fratello nel settore giovanile dell', dov'\u00e8 allievo di Carlo Ceresoli, nel 1974 viene mandato in prestito alla con cui disputa tre campionati di Serie C, conquistando la promozione nella stagione 1976-1977. Tornato a Bergamo, esordisce in Serie A l'11 settembre 1977 in Atalanta- (1-1), parando nell'occasione un calcio di rigore a Renato Curi.\nNel 1979 passa alla come secondo portiere, prima dietro a Dino Zoff \u2014 \u00absapevo che sarei stato il 12\u00ba, ma anche che Zoff non era pi\u00f9 giovanissimo [...] Arrivai alla Juventus quando Zoff aveva 38 anni e io 25: pensai che avrei potuto trovare spazio, considerata la sua et\u00e0 [...] Doveva ritirarsi ed invece \u00e8 andato avanti fino a 40 anni...\u00bb, ricorda lo stesso Bodini \u2014 e quindi a Stefano Tacconi.\nNell'annata 1982-1983, dopo la fine del campionato e l'avvenuto ritiro di Zoff, disputa da titolare le ultime partite della stagione, contribuendo alla conquista della Coppa Italia e del Mundialito per club. Nell'estate seguente la dirigenza bianconera decide per\u00f2 di acquistare dall' il promettente Tacconi, sicch\u00e9 Bodini, nonostante un iniziale ballottaggio tra i due per le chiavi della porta juventina, torna a vestire la maglia n. 12 e rifiutando altre destinazioni \u00abperch\u00e9 ero orgoglioso di essere in quel club, in cui rimasi a lungo per Giampiero Boniperti, a cui non potevo dire di no perch\u00e9 mi trattava come un figlio, e per [l'allenatore, \"ndr\"] Trapattoni\u00bb.\nLa sua miglior stagione in bianconero \u00e8 quella del 1984-1985, quando Giovanni Trapattoni lo preferisce spesso al titolare Tacconi, affidandogli la porta della Juventus anche nella vittoriosa finale di Supercoppa UEFA in cui la squadra torinese sconfigge gli inglesi del , nonch\u00e9 nella semifinale di Coppa dei Campioni contro i francesi del ; dopo aver condotto la squadra torinese alla finale della principale competizione continentale per club, per\u00f2, si vede ancora una volta relegato in panchina da Tacconi nella tragica serata dell'Heysel: \u00abTacconi veniva da un periodo non esaltante, il Trap mi disse che l'avrebbe provato e poi avrebbe deciso. Alla fine gioc\u00f2 lui. Non era in forma ma era Tacconi...\u00bb\nTerminata l'esperienza in Piemonte, nel campionato 1989-1990 disputa 6 partite con la maglia del . Chiude la carriera agonistica nella stagione 1990-1991 all', accettando il ruolo di terzo portiere dietro al titolare Walter Zenga e alla prima riserva Astutillo Malgioglio \u00abperch\u00e9 sono sempre stato interista\u00bb; con i nerazzurri va in panchina alla 6\u00aa, 16\u00aa, 17\u00aa, 18\u00aa e 27\u00aa giornata di campionato, senza collezionare nessuna presenza.\nIn totale ha disputato 64 partite in Serie A, subendo 64 reti."}
{"id": "1316676", "revid": "767487", "url": "https://it.wikipedia.org/wiki?curid=1316676", "title": "I guerrieri del sole", "text": "I guerrieri del sole, conosciuto anche come Solar warriors \u00e8 un film del 1986 diretto da Alan Johnson.\nTrama.\nIn una terra semidesertica quasi tutta l'acqua presente sulla Terra \u00e8 controllata dal \"protettorato\", un'organizzazione para-militare che governa il pianeta. I bambini orfani, la maggior parte teenager, vivono in orfanotrofi creati e controllati dal Protettorato stesso, studiato ed organizzato per addestrare nuove reclute adatte a sostenere la loro causa. Gli orfani, come passatempo, praticano uno sport chiamato \"skateball\", un misto di lacrosse e di hockey su pattini. Il gioco \u00e8 la sola cosa che li tiene uniti, a parte il futile tentativo che opera il protettorato per cercare di controllarli. Uno dei gruppi di orfani, chiamati \"Solarbabies\" \u00e8 costituito da Jason, il capo del gruppo, Terra, Tug, Rabbit, Metron, e la giovanissima mascotte Daniel.\nCon la connivenza del direttore dell'orfanotrofio, spesso i giovani escono dalle mura per andare a giocare delle partire \"irregolari\" di skateball con la banda avversaria, capitanata da Gavial, un giovane fanatico determinato a far carriera nell'eccelsa Forza E, il miglior corpo di polizia del protettorato. Durante una delle loro uscite notturne, proprio mentre stavano vincendo la partita, la forza E, capitanata dal comandante Grock, irrompe nell'arena provocando un fuggi fuggi generale. Mentre la squadra di Gavial subisce una paternale proprio dal capo Grock, che aveva riposto grandi speranza nel loro talento, i Solarbabies si nascondono in una cava abbandonata dove il giovane Daniel, a seguito di una frana causata accidentalmente da un carrello in movimento, trova una misteriosa sfera di luce bluastra chiamata Bohdai in possesso di strani poteri, tra cui quello di comunicare telepaticamente con Daniel. La sfera \u00e8 un'intelligenza aliena che, per prima cosa, guarisce Daniel dalla sordit\u00e0 ed in seguito, dopo essere nascosta tra lo stupore e lo scetticismo dei compagni, nella loro stanza all'orfanotrofio, crea una pioggia artificiale nella stessa stanza ed alla presenza del gruppo. Un altro orfano Darstar, assistendo di nascosto ai prodigi della sfera, chiamata Bodhi, se ne impossessa e scappa dall'orfanotrofio per sfruttarne i poteri. Daniel, richiamato dal potere telepatico di Bodhi, fugge anch'esso alla sua ricerca. Il resto del gruppo, dopo aver valutato bene la situazione, decide per la fuga (sapendo di non poter pi\u00f9 tornare indietro) per andare a cercare Daniel. Grock, con i suoi uomini, parte all'inseguimento degli orfani e, seguendo le tracce di Darstar, giunge in un campo indiano dove apprende dell'esistenza della sfera e vuole impadronirsene per distruggerla. Nel frattempo, il gruppo dei fuggiaschi catturato da una coppia di cacciatori di taglie, viene salvato da una banda di ribelli chiamati \"EcoGuerrieri\" il cui capo \u00e8 il padre di Terra. Sono invitati a vivere con loro in una caverna alle pendici di un enorme ghiacciaio (sconosciuto al protettorato) che fondendo, dona loro l'acqua (e di conseguenza la vita) di cui hanno bisogno, ma Jason sa che quello non \u00e8 il loro destino: Bodhi li richiama telepaticamente mostrandogli il luogo dove tuttora si trova.\nI ragazzi abbandonano gli Eco Guerrieri ed irrompono nell'acqua bunker del protettorato, un enorme diga che trattiene tutta l'acqua del pianeta. Dopo aver liberato Darstar, imprigionato in una cella, riescono a raggiungere Bodhi che fa collassare l'intera diga liberando l'acqua imprigionata dando subito origine ad una nuvola temporalesca.\nInfine, gli orfani, si vedono allegramente nuotare negli oceani nuovamente riformatisi, Darsatar viene accettato dal gruppo dei Solarbabies mentre Jason e Terra si scambiano un bacio."}
{"id": "1316677", "revid": "71433", "url": "https://it.wikipedia.org/wiki?curid=1316677", "title": "Solar warriors", "text": ""}
{"id": "1316679", "revid": "729019", "url": "https://it.wikipedia.org/wiki?curid=1316679", "title": "Stazione di Sant'Agnello", "text": "La stazione di Sant'Agnello \u00e8 la stazione della omonima citt\u00e0 di Sant'Agnello, sulla ferrovia Torre Annunziata \u2013 Sorrento della ex Circumvesuviana.\nLa stazione ha un solo binario passante. Vi fermano tutti i treni sia per Napoli che per Sorrento, oltre al \"Metro Sorrentino\". Traffico passeggeri su buoni livelli.\nServizi.\nLa stazione dispone di:"}
{"id": "1316680", "revid": "599013", "url": "https://it.wikipedia.org/wiki?curid=1316680", "title": "Benjani Mwaruwari", "text": "Carriera.\nDopo il suo esordio da professionista nel campionato sudafricano con la maglia dei Jomo Cosmos \u00e8 passato con la formula del prestito agli svizzeri del Grasshopper.\nNel 2002 si \u00e8 trasferito in Francia all'Auxerre dove, nel corso delle quattro stagioni di militanza, ha conquistato due Coppe di Francia nel 2003 e nel 2005.\nDurante la sessione invernale di calciomercato del 2006, \u00e8 passato al Portsmouth, dove \u00e8 rimasto per tre stagioni, prima di trasferirsi agli ordini di Eriksson nel Manchester City.\nDopo tre stagioni, a seguito dello scarso impiego, Benjani si \u00e8 trasferito in prestito al Sunderland: una volta rientrato alla base, alla fine della stagione 2009-2010, il club di Manchester ha annunciato l'intenzione di non rinnovare il suo contratto.\nIl 28 agosto 2010 viene messo sotto contratto da Sam Allardyce, allenatore dei : la durata dell'accordo \u00e8 annuale, con opzione per il rinnovo per l'anno successivo. Il 5 gennaio 2011 realizza la sua prima doppietta con la maglia del Blackburn contro il Liverpool (3-1).\nDopo essersi svincolato a fine stagione, il giocatore nell'agosto 2011 ritorna a giocare con il Portsmouth.\nIl 24 settembre viene ingaggiato dal SuperSport United, squadra militante in Premier Soccer League, la massima serie del campionato sudafricano; l'accordo tuttavia salta qualche giorno dopo.\nIl 27 febbraio 2013 firma un contratto fino al termine della stagione con un'opzione per la stagione successiva con il Chippa United, formazione militante nella massima serie sudafricana, con la quale debutta il 6 marzo successivo contro il Kaizer Chiefs. Scaduto il contratto, si lega al Bidvest Wits per la stagione successiva.\nNazionale.\n\u00c8 stato membro della nazionale zimbabwese dal 1999 al 2010, con la quale ha partecipato alla Coppa d'Africa 2006.\nStatistiche.\nCronologia presenze e reti nei club.\n\"Statistiche aggiornate al 1\u00ba gennaio 2011.\""}
{"id": "1316682", "revid": "31455", "url": "https://it.wikipedia.org/wiki?curid=1316682", "title": "Australoide", "text": ""}
{"id": "1316685", "revid": "184509", "url": "https://it.wikipedia.org/wiki?curid=1316685", "title": "Benjani", "text": ""}
{"id": "1316686", "revid": "1418004", "url": "https://it.wikipedia.org/wiki?curid=1316686", "title": "Michigan Author Award", "text": "Il Michigan Author Award, \u00e8 un premio statunitense che viene dato annualmente dall'Associazione della Libreria del Michigan (Michigan Library Association). Una giuria che rappresenta, i bibliotecari del Michigan ed i rappresentanti del Michigan Center for Book, scelgono il vincitore per merito letterario generale."}
{"id": "1316687", "revid": "184509", "url": "https://it.wikipedia.org/wiki?curid=1316687", "title": "Benjamin Mwaruwari", "text": ""}
{"id": "1316704", "revid": "767487", "url": "https://it.wikipedia.org/wiki?curid=1316704", "title": "Say What You Will - Live", "text": "Say What You Will - Live \u00e8 un live album dei Fastway pubblicato nel 1991 per l'Etichetta discografica Receiver Records."}
{"id": "1316705", "revid": "232", "url": "https://it.wikipedia.org/wiki?curid=1316705", "title": "Lavdara", "text": ""}
{"id": "1316709", "revid": "1433418", "url": "https://it.wikipedia.org/wiki?curid=1316709", "title": "Australomelanesoide", "text": "Il termine australomelanes\u00f2ide o australoide indica una classificazione antropologica, ormai obsoleta, dell\"Homo sapiens\", definibile a partire dalla forma del cranio ed altre caratteristiche craniometriche ed antropometriche: tale termine identifica gli esseri umani autoctoni dell'Australia e Melanesia.\nInsieme alle cosiddette razze caucasoide, negroide e mongoloide \u00e8 una delle quattro categorie principali riconosciute dall'antropologia del secolo XIX.\nOggi gli scienziati concordano sul fatto che non esistano razze umane in senso biologico."}
{"id": "1316716", "revid": "175452", "url": "https://it.wikipedia.org/wiki?curid=1316716", "title": "Agit-prop", "text": ""}
{"id": "1316723", "revid": "1543377", "url": "https://it.wikipedia.org/wiki?curid=1316723", "title": "Trattato di Wedmore", "text": "Il trattato di Wedmore \u00e8 l'espressione utilizzata dagli storici per riferirsi alla conversione del capo vichingo Guthrum al cristianesimo, con il re Alfredo il Grande che ne divent\u00f2 il padre adottivo.\nEvento storico.\nNell'878 il re Alfredo del Wessex sconfisse l'esercito vichingo nella battaglia di Ethandun; il capo vichingo si ritir\u00f2 a seguito della sconfitta con il resto del suo esercito nella sua roccaforte, dove venne assediato da Alfredo. Dopo quattordici giorni i vichinghi \"terrorizzati completamente dalla fame, dal freddo e dalla paura\" mandarono un'ambasciata ad Alfredo.\nAlfredo accett\u00f2 la resa di Guthrum. Secondo Asser i vichinghi consegnarono ad Alfredo degli ostaggi di pace, inoltre giurarono che avrebbero lasciato immediatamente il suo regno, e Guthrum, loro re, promise di accettare il Cristianesimo e ricevette il battesimo dalle mani del re Alfredo: tutto quello che fu promesso avvenne.\nTre settimane dopo Guthrum con trenta dei suoi uomini and\u00f2 da Alfredo ad Aller, vicino a Athelney e l\u00e0 venne battezzato, con Alfredo che lo accett\u00f2 come figlio adottivo.\nDopo questo Guthrum ritorn\u00f2 nell'Anglia orientale, dove governava questo regno, l'Essex e la Mercia orientale.\nFonti.\nLe uniche fonti che abbiamo del trattato di Wedmore \u00e8 la citazione di Asser. Tutto quello che sappiamo \u00e8 che fu a Wedmore che Guthrum accett\u00f2 Alfredo come suo padre adottivo e accett\u00f2 la fede cristiana. \nDal racconto emerge che Alfredo aveva un grande potere, ma questo non chiarisce la vera estensione del territorio in suo potere.\nDubbi storiografici.\nLa conversione, avvenuta nell'878, viene raccontata dal monaco Asser nella sua \"Vita di Alfred\". Guthrum accett\u00f2 di lasciare il Wessex, per cui dovrebbe essersi realmente verificata la stipula di un'intesa a tal fine: se si \u00e8 trattato di un vero e proprio \"trattato di Wedmore\" (talvolta chiamato \"trattato di Chippenham\"), non ne rimane per\u00f2 traccia al giorno d'oggi.\nTuttavia, probabilmente le fonti confondono che cosa \u00e8 accaduto a Wedmore con il Trattato successivo di Alfred e di Guthrum. Ci\u00f2 ha condotto a definire \"Trattato di Wedmore\" un punto della storia anglosassone composto da vari eventi: tra di essi, \u00e8 possibile che la spartizione territoriale sia stata discussa a Wedmore, o a Aller, o altrove, dopo Edington."}
{"id": "1316729", "revid": "110157", "url": "https://it.wikipedia.org/wiki?curid=1316729", "title": "Volvo Trucks", "text": "Volvo Trucks \u00e8 una compagnia svedese costruttrice di autocarri e veicoli industriali di propriet\u00e0 del gruppo Volvo. Grazie ad essa e alla Renault Trucks, acquisita nel 2001, il gruppo Volvo si presenta tra i maggiori costruttori mondiali di autocarri.\nDal 2017 il gruppo cinese Geely \u00e8 il primo azionista di Volvo Trucks.\nStoria.\nIl primo autocarro a esser uscito dagli stabilimenti Volvo risale al 1928, e aveva un motore a benzina da soli 2 litri e 28 cavalli.\nNegli anni '30 inizi\u00f2 la produzione di mezzi dotati di motore diesel che riscossero un immediato successo, rendendo velocemente la Volvo il maggior costruttore scandinavo.\nLa maggiore espansione avvenne per\u00f2 dopo la seconda guerra mondiale con una sempre maggiore presenza sui mercati internazionali e la produzione di veicoli moderni e sempre di maggiore portata.\nNel 1980 acquista la White Motor Company iniziando ad affacciarsi sul mercato statunitense."}
{"id": "1316736", "revid": "6923", "url": "https://it.wikipedia.org/wiki?curid=1316736", "title": "Khasi", "text": "I Khasi sono un gruppo etnico della Meghalaya nell'India nord-orientale con una popolazione relativa negli stati confinanti. Il popolo Khasi costituisce la maggioranza della popolazione della parte orientale della Meghalaya ed \u00e8 la pi\u00f9 grande comunit\u00e0 della regione, con circa il 48% della sua popolazione. Secondo l'ultimo censimento risultano essere un milione e mezzo circa in India di cui un milione circa nella Meghalaya.\nUna tradizione culturale del popolo Khasi \u00e8 che seguono il sistema matrilineare. Secondo la Costituzione dell'India, ai Khasi \u00e8 stato concesso lo status di Trib\u00f9 e caste riconosciute dall'India. \nI Khasi sono diretti discendenti delle antiche popolazioni munda dell'India, ovvero i primi abitanti autoctoni della zona precedenti alle invasioni dravidiche.\nDal punto di vista linguistico sono molto affini ai Mon-Khmer essendo comune il ceppo originario di queste lingue Munda. La loro cultura \u00e8 un punto di incontro tra l' Induismo, l'Islam ed il Cristianesimo."}
{"id": "1316738", "revid": "253269", "url": "https://it.wikipedia.org/wiki?curid=1316738", "title": "Lukas Haas", "text": "Biografia.\nHaas nasce a West Hollywood, una cittadina poco distante da Los Angeles (in California), il 16 aprile del 1976, figlio di Berthold Haas, un pittore tedesco, e di Emily Tracy, una cantante e sceneggiatrice statunitense originaria del Texas. Ha due fratelli gemelli, Simon Jakoway e Nikolai Johannes, entrambi designer.\nDebutta come attore bambino nel 1983 con una impegnativa parte drammatica nel film \"Testament\", che subito lo segnala all'attenzione della critica. Il successo presso il grande pubblico arriva nel 1985, grazie all'interpretazione del piccolo amish nel film di Peter Weir \"Witness - Il testimone\". In seguito partecipa al film \"I guerrieri del sole\".\nNegli anni successivi si divide tra produzioni televisive e film indipendenti. Nel 1989 recita in \"Music Box - Prova d'accusa\", ma il film che rilancia la sua carriera \u00e8 \"Boys\" al fianco di Winona Ryder; infatti in seguito viene scelto da Woody Allen per partecipare a \"Tutti dicono I Love You\" e da Tim Burton in \"Mars Attacks!\".\nDopo aver partecipato nel 2004 ad alcuni episodi della serie tv \"24\", negli ultimi anni ha preso parte a film come \"Last Days\", \"The Darwin Awards - Suicidi accidentali per menti poco evolute\", \"Alpha Dog\" e \"Material Girls\". Inoltre \u00e8 apparso nel videoclip dei My Chemical Romance \"Welcome to the Black Parade\" e in quello degli OutKast \"Roses\".\nDoppiatori italiani.\nNelle versioni in italiano dei suoi film, Lukas Haas \u00e8 stato doppiato da:"}
{"id": "1316739", "revid": "287204", "url": "https://it.wikipedia.org/wiki?curid=1316739", "title": "Bjarni Vidarsson", "text": ""}
{"id": "1316744", "revid": "599013", "url": "https://it.wikipedia.org/wiki?curid=1316744", "title": "L'uomo di casa", "text": ""}
{"id": "1316751", "revid": "767487", "url": "https://it.wikipedia.org/wiki?curid=1316751", "title": "Mama's Boys", "text": "I Mama's Boys furono una band heavy metal degli anni ottanta di Enniskillen, County Fermanagh (Nord Irlanda) composta da tre fratelli dal nome McManus: Pat \"The Professor\" alla chitarra, John al basso e voce e Tommy alla batteria. Nel 1987 entr\u00f2 a far parte del gruppo Keith Murrell nelle vesti di cantante, sostituito due anni dopo da Mike Wilson.\nStoria.\nI fratelli McManus, che crebbero in una fattoria nei pressi di Derrylin, County Fermanagh, diedero inizio alla loro carriera musicale data la grande passione per la musica tradizionale irlandese venendo ispirati anche alla celtic rock band irlandese, Horslips. L'idea nacque dal fratello minore Tommy che gi\u00e0 suonava la batteria e che dar\u00e0 inizio al progetto con il consenso dei fratelli. Nei tardi anni 70 i tre fratelli divennero grandi fans degli Horslips e partecipavano ai loro concerti ogni volta che era loro possibile. Col tempo strinsero un'amicizia con i membri del gruppo. Fu in questo periodo che i tre fondarono il nuovo gruppo inizialmente sotto il nome di Pulse prima di cambiarlo in Mama's Boys. Barry Devlin degli Horslips venne a conoscenza della loro band ed and\u00f2 a visitarli durante le loro sessioni. Egli venne impressionato dalle potenzialit\u00e0 del trio e offr\u00ec loro di supportare gli Horslips nel loro tour del 1979.\nAnche se il loro eroi Horslips mixavano la musica tradizionale con l'hard rock, i McManus essendo tecnicamente superiori, non abbracciarono mai sonorit\u00e0 celtiche, tranne qualche occasionale assolo di fiddle di Pat, ma si direzionarono sulla musica heavy metal. Dal 1980 cominciarono a circolare alcuni bootleg del gruppo ed inoltre furono impegnati in intensivi tour in Irlanda. Nel 1981 vennero invitati a supportare gli Hawkwind nel loro tour britannico. Nel 1982 registrarono il loro debutto auto finanziato, intitolato \"Plug It In\". Da questo venne estratta la hit single in Irlanda \"Needle In The Groove\".\nIl secondo album \"Turn It Up\" venne realizzato nel 1983. Lo stesso anno suonarono al fianco dei Thin Lizzy nel loro tour d'addio e successivamente al Reading Rock Festival mentre poco dopo firmarono un contratto con la Jive Records, sottoetichetta della Sony. Il primo album realizzato per la Jive fu una compilation dal titolo omonimo che raccoglieva materiale dei primi due dischi con l'aggiunta di alcun nuove tracce. Uno dei nuovi brani era la reinterpretazione degli Slade \"'Mama Weer All Crazee Now\" che venne lanciata come singolo e raggiunse la posizione 54 nelle classifiche americane. Il video raggiunse una buona sponsorizzazione su MTV e ci\u00f2 aiut\u00f2 la band a farsi conoscere negli States dove erano in tour nel 1984. Curiosamente la heavy metal band statunitense Quiet Riot aveva realizzato contemporaneamente la stessa cover degli Slade, ma la versione dei Mama's Boys ottenne posizioni pi\u00f9 alte nelle classifiche venendo maggiormente considerata, nonostante i Quiet Riot fossero molto pi\u00f9 popolari in America.\nNel 1985 il disco \"Power and Passion\" sfond\u00f2 nelle classifiche di Billboard top 100 statunitensi. Seguirono tour di successo negli States, Europa e Giappone. Durante le date europee Tommy ebbe una ricaduta di leucemia, malattia che egli aveva contratto da bambino e venne sostituito da Jimmy DeGrasso, membro dei Y&amp;T, in occasione del tour. Una volta ricoverato, Tommy raggiunse nuovamente il tour in Irlanda ma riscontr\u00f2 presto un'altra ricaduta e venne nuovamente portato in ospedale.\nNel 1987 il cantante Keith Murrell venne contattato dopo che John cominci\u00f2 a riscontrare alcuni problemi con le corde vocali e passarono alle registrazione del nuovo album dal titolo di \"Growing Up The Hard Way\". La Jive Records contatt\u00f2 Murrell con l'idea di dare un sound pi\u00f9 commerciale e melodico al gruppo, ed accantonare le sonorit\u00e0 grezze a favore di linee musicali vicine al AOR. Tuttavia l'intenzione dell'etichetta venne respinta dal gruppo e di conseguenza il contratto con la Jive, che ebbe termine quell'anno, non venne rinnovato, e Keith Murrell abbandon\u00f2 il progetto.\nNel 1989 con il nuovo cantante Mike Wilson, e sotto un nuovo management, si ricollocarono nel Regno Unito. Diedero cos\u00ec alle stampe l'album dal vivo \"Live Tonite\" nel 1991, seguirono tour in Europa. Realizzarono il disco \"Relativity\" nel 1992. Durante un tour in Italia nel 1993, Tommy ebbe nuovamente problemi e le date vennero cancellate. L'anno seguente Tommy venne sottoposto ad un trapianto di midollo, ma durante l'operazione venne a mancare. I fratelli vennero devastati dalla notizia e decisero di sciogliere i Mamas Boys. In occasione del primo anniversario della morte di Tommy, John compose un brano tradizionale con il whistle per suo fratello e ci\u00f2 port\u00f2 lui ed il fratello Pat e rivisitare le loro radici irlandesi e fondare un nuovo progetto di musica celtica/new Age chiamato Celtus.\nNel 2003, Pat McManus raggiunse la rock band irlandese \"Indian\" e continua tuttora l'attivit\u00e0 con il gruppo. John McManus \u00e8 attualmente impegnato nei riformati Fastway capeggiati dall'ex chitarrista dei Mot\u00f6rhead \"Fast\" Eddie Clarke."}
{"id": "1316752", "revid": "2036605", "url": "https://it.wikipedia.org/wiki?curid=1316752", "title": "Battaglia di Cheronea (86 a.C.)", "text": "La battaglia di Cheronea (; ) si svolse in Beozia nell'86 a.C., e vide contrapposti l'esercito romano, sotto la guida del proconsole Lucio Cornelio Silla, e l'esercito del re del Ponto Mitridate VI, cui erano a capo i comandanti Archelao e Tassile. Nello scontro le cinque legioni del comandante romano e i loro alleati greci e macedoni (pari a circa 40.000 soldati) ebbero la meglio su 120.000 armati pontici. L'esito vittorioso della battaglia per le armate romane fu dovuto secondo lo storico moderno Giovanni Brizzi alla decisione di Silla di costituire e impiegare opportunamente una \u00abriserva\u00bb tattica durante la battaglia.\nContesto storico.\nL'espansionismo da parte di Mitridate era iniziata verso la fine dell'89 a.C., con due vittorie sulle forze prima del re di Bitinia, Nicomede IV e poi contro lo stesso Manio Aquilio, a capo della delegazione e dell'esercito romano in Asia Minore. L'anno successivo Mitridate decise di continuare nel suo progetto di occupazione dell'intera penisola anatolica, ripartendo dalla Frigia. La sua avanzata prosegu\u00ec, passando dalla Frigia alla Misia, e toccando quelle parti di Asia che erano state recentemente acquisite dai Romani. Poi mand\u00f2 i suoi ufficiali per le province adiacenti, sottomettendo la Licia, la Panfilia, ed il resto della Ionia.\nA Laodicea sul fiume Lico, dove la citt\u00e0 stava ancora resistendo, grazie al contributo del proconsole Quinto Oppio, Mitridate fece questo annuncio sotto le mura della citt\u00e0:\nDopo questo annuncio, gli abitanti di Laodicea lasciarono liberi i mercenari, ed inviarono Oppio con i suoi littori a Mitridate, il quale per\u00f2 decise di risparmiare il generale romano.\nNon molto tempo dopo Mitridate riusc\u00ec a catturare anche Manio Aquilio, che egli riteneva il principale responsabile di questa guerra e lo uccise barbaramente.\nSembra che a questo punto, la maggior parte delle citt\u00e0 della Asia si arresero al conquistatore pontico, accogliendolo come un liberatore dalle popolazioni locali, stanche del malgoverno romano, identificato da molti nella ristretta cerchia dei pubblicani. Rodi, invece, rimase fedele a Roma.\nNon appena queste notizie giunsero a Roma, il Senato emise una solenne dichiarazione di guerra contro il re del Ponto, seppure nell'Urbe vi fossero gravi dissensi tra le due principali fazioni interne alla \"Res publica\" (degli \"Optimates\" e dei \"Populares\") ed una guerra sociale non fosse stata del tutto condotta a termine. Si procedette, quindi, a decretare a quale dei due consoli sarebbe spettato il governo della provincia d'Asia, e questa tocc\u00f2 in sorte a Lucio Cornelio Silla.\nMitridate, preso possesso della maggior parte dell'Asia Minore, dispose che tutti coloro, liberi o meno, che parlavano una lingua italica, fossero trucidati, non solo quindi i pochi soldati romani rimasti a presidio delle guarnigioni locali. 80.000 tra cittadini romani e non, furono massacrati nelle due ex-province romane d'Asia e Cilicia (episodio noto come \"Vespri asiatici\").\nLa situazione precipit\u00f2 ulteriormente, quando a seguito delle ribellioni nella provincia asiatica, insorse anche l'Acaia. Il governo della stessa Atene, fu rovesciato da un certo Aristione, che poi si dimostr\u00f2 a favore di Mitridate, meritandosi dallo stesso il titolo di \"amico\". Il re del Ponto appariva ai loro occhi come un liberatore della grecit\u00e0, quasi fosse un nuovo Alessandro Magno.\nNel corso dell'inverno dell'88/87 a.C. infatti, la flotta pontica, sotto la guida dell'ammiraglio Archelao, invadeva Delo (che si era ribellata ad Atene) e restituiva tutte le sue roccaforti agli Ateniesi. In questo modo Mitridate port\u00f2 a s\u00e9 stesso nuove alleanze oltre che tra gli Achei, anche tra Lacedemoni e Beoti (tranne la citt\u00e0 di \"Thespiae\", che fu subito dopo stretta d'assedio). Allo stesso tempo, Metrofane, che era stato inviato da Mitridate con un altro esercito, devast\u00f2 i territori dell'Eubea, oltre alle zone attorno a Demetriade e Magnesia, che si erano rifiutate di seguire il re del Ponto. Il grosso delle armate romane non pot\u00e9 per\u00f2 intervenire in Acaia, se non ad anno inoltrato, a causa dei difficili scontri interni tra la fazione dei \"populares\", capitanate da Gaio Mario, e quella degli \"optimates\", condotta da Lucio Cornelio Silla. Alla fine ebbe la meglio quest'ultimo, il quale ottenne che venisse affidata a lui la conduzione della guerra contro il re del Ponto.\nMentre Silla stava ancora addestrando ed arruolando l'esercito per recarsi in Oriente a combattere Mitridate VI, Gaio Mario, avendo ancora l'ambizione di essere lui stesso a guidare l'esercito romano contro il re del Ponto, era riuscito a convincere il tribuno Publio Sulpicio Rufo a convocare una seduta straordinaria del Senato per annullare la precedente decisione di affidare il comando a Silla. Quest'ultimo, appresa la notizia, prese una decisione grave e senza precedenti: scelse le 6 legioni a lui pi\u00f9 fedeli e, alla loro testa, si diresse verso Roma stessa. Nessun generale, in precedenza, aveva mai osato violare con l'esercito il perimetro della citt\u00e0 (il cosiddetto pomerio). Egli, dopo avere preso opportuni provvedimenti compiendo una prima strage dei suoi oppositori, torn\u00f2 a Capua, pronto ad imbarcarsi con l'esercito per l'imminente campagna militare e pass\u00f2 quindi in Grecia con 5 legioni.\nAntefatto.\nCaduta Atene nel marzo dell'86 a.C., e poco dopo il vicino porto del Pireo, il generale romano vendic\u00f2 l'eccidio asiatico di Mitridate, compiuto su Italici e cittadini romani, compiendo un'autentica strage nella capitale achea:\nSilla proib\u00ec, invece, l'incendio della citt\u00e0, ma permise ai suoi legionari di saccheggiarla. In molte case trovarono carne umana, ultima fonte di nutrimento per i cittadini. Il giorno seguente il comandante romano vendette il resto della popolazione come schiavi. Ai liberti che erano sfuggiti alla strage della notte precedente in un numero molto ridotto, promise la libert\u00e0, ma tolse loro il diritto di elettori, poich\u00e9 gli avevano fatto la guerra. Le stesse condizioni furono quindi estese alla loro prole.\nQuesto fu il risultato finale degli orrori che furono compiuti ad Atene. Silla pose, quindi, una serie di posti di guardia intorno all'Acropoli, costringendo pi\u00f9 tardi lo stesso Aristione e le poche milizie a sua disposizione ad arrendersi per fame. Il generale romano, infine, stabil\u00ec la pena di morte per il tiranno greco e per tutti quelli che, avendone l'autorit\u00e0 o lo \"status\" di cittadino romano, si erano ribellati alle leggi provinciali romane. Silla, al contrario, perdon\u00f2 tutti coloro verso cui le leggi romane, in precedenza, non erano state applicate. Chiese poi, come risarcimento del danno di guerra, circa venti chili di oro e 600 libbre d'argento, prelevandole dal tesoro dell'Acropoli.\nPoco dopo fu la volta del porto di Atene del Pireo. Appiano di Alessandria ci racconta che: \nDa qui Archelao decise di fuggire in Tessaglia, attraverso la Beozia, dove port\u00f2 ci\u00f2 che era rimasto della sua iniziale armata, radunandosi presso le Termopili con quella del generale di origine tracia, Dromichete (o Tassile secondo Plutarco).\nForze in campo.\nRomani e loro \"alleati\".\nLe armate romane messe in campo da Silla nell'87 a.C. ammontavano a 5 legioni romane (pari a circa 20.000 soldati), composte da circa 4.000 armati ciascuna. A questi andavano ad aggiungersi alleati greci e macedoni, per un totale complessivo di altri 20.000 armati, pari ad \u2153 del numero totale dei nemici. Sembra che un altro contingente romano si sia unito al proconsole romano proveniente dalla Tessaglia, e sotto la guida di un certo \"Ortensio\", da identificarsi forse con l'oratore Quinto Ortensio Ortalo.\nPontici e loro \"alleati\".\nL'armata del re del Ponto sembra fosse molto consistente, almeno nel numero. Plutarco narra di una forza proveniente dalla Macedonia di circa 100.000 fanti e 10.000 cavalieri (oltre a 90 carri con falci), sotto la guida di un certo Tassile, a cui si un\u00ec Archelao, dopo la sconfitta subita nell'assedio di Atene. Appiano di Alessandria stima un totale di 120.000 armati totali.\nFasi degli scontri.\nIl generale romano decise quindi di inseguire il nemico, muovendo verso la Beozia, come ci racconta Appiano di Alessandria, mentre un altro contingente romano, proveniente dalla Tessaglia, cercava di unirsi a lui, sotto la guida di un certo Ortensio:\nInseguimento di Silla.\nI Romani, che erano cos\u00ec riusciti a riunire le loro forze in vista dell'imminente scontro tra le due armate, occuparono una collina che si trovava nel mezzo della pianura di Elateia, fittamente coltivata con alberi, ed alimentata da un piccolo fiume alla sua base, chiamato \"Philoboetus\". E mentre Silla si era accampato, i Romani apparivano al nemico pontico in numero assai ridotto, stimando che il proconsole romano potesse disporre di soli 1.500 cavalieri e meno di 15.000 fanti. Per questi motivi i generali di Archelao incitarono il loro comandante a dare battaglia, riempiendo la pianura con i loro cavalli, carri e fanti. Ma Silla non abbocc\u00f2, poich\u00e9 giudicava questa situazione non a lui sufficientemente favorevole per battere il nemico e comunque le armate romane ne sembravano intimorite per l'ostentazione delle truppe pontiche.\nIn una situazione di stallo come questa, le truppe mitridatiche nel gran disordine della loro moltitudine e del numero dei comandi, si dimostravano poco obbedienti ai loro generali, tanto che pochi acconsentirono di rimanere tra i loro trinceramenti, mentre la maggior parte decise di depredare e saccheggiare i territori circostanti, spargendosi addirittura fino a molti giorni di marcia dal loro accampamento. Si dice che distrussero la citt\u00e0 di Panope e di Lebadea insieme al suo oracolo, sebbene nessuno dei loro generali avesse loro ordinato di farlo.\nVerso lo scontro finale.\nUna volta che le forze di Archelao furono respinte dalle rovine dell'acropoli di \"Parapotamos\", il generale delle forze mitridatiche decise di proseguire per Cheronea al fine di occupare questa citt\u00e0, ma gli abitanti di Cheronea, che si trovavano nelle file degli alleati di Silla, pregarono il proconsole romano di non abbandonare le loro famiglie al loro destino. Silla dispose cos\u00ec di inviare Aulo Gabinio, uno dei suoi tribuni, insieme ad una legione ed agli alleati di Cheronea a salvare la citt\u00e0. E cos\u00ec, narra Plutarco, che la sua citt\u00e0 natale fu salvata dal pericolo di un saccheggio da parte delle truppe mitridatiche.\nSilla, dopo aver superato il fiume \"Assus\", avanz\u00f2 fino ai piedi del monte \"Hedylium\", accampandosi di fronte ad Archelao, che aveva posto i suoi accampamenti tra i monti \"Acontium\" e \"Hedylium\", in localit\u00e0 detta \"Assia\", tanto che il luogo in cui si accamp\u00f2, fu in seguito chiamato \"Archelao\". Dopo una giornata di tregua, Silla decise di lasciare Murena come riserva con una legione e due coorti, per ostacolare il nemico in caso di attacco alle spalle, mentre egli stesso fece sacrifici nei pressi della riva del fiume \"Cefisus\", ed a riti ultimati si mise in marcia per Cheronea. Era intenzione di Silla, sia raccogliere le forze che stazionavano presso questa cittadina, sia fare una perlustrazione presso la postazione di \"Thurium\", occupata dal nemico. \nCome Silla raggiunse Cheronea, il tribuno che aveva inviato a difendere la citt\u00e0 con i suoi uomini, venne incontro al proconsole, portandogli una corona di alloro e due cittadini del posto, tali Omoloico e Anassidamo. I due promisero al generale romano che avrebbero preso possesso del colle vicino, chiamato \"Thurium\", cacciandovi il nemico che l\u00ec si era appostato, qualora avessero potuto condurre con loro un gruppo di soldati romani, attraverso un sentiero poco conosciuto. Questo sentiero conduceva dal \"Petrachus\" attraverso una localit\u00e0 chiamata \"Museo\", fino alla cima del monte \"Thurium\", sopra le teste delle truppe mitridatiche. Silla, sentito il parere favorevole di Gabinio, acconsent\u00ec ed affid\u00f2 ai due \"cheronei\" un contingente di soldati romani sotto il comando del tribuno \"Ericio\", che poco dopo raggiunse la cima del colle.\nLa battaglia.\nDa qui i Romani cominciarono a lanciare dall'alto numerose pietre sopra il nemico, costringendo cos\u00ec le truppe mitridatiche a fuggire verso la vicina pianura per unirsi al grosso delle truppe di Archelao. I morti delle truppe pontiche furono tremila, incalzati anche dall'accorrente \"ala\" sinistra romana, comandata da Murena, che li attendeva a valle. Il peggio per\u00f2 doveva ancora arrivare.\nSilla, nel frattempo aveva provveduto a schierare l'esercito, ponendo alle \"ali\" la cavalleria, prendendo egli stesso il comando della parte destra, mentre assegnava la sinistra a Murena. Gli altri suoi luogotenenti, Galba e Ortensio, con alcune coorti di riserva, furono inviati sulle alture alle spalle, per difendersi contro un eventuale accerchiamento. Si poteva vedere come il nemico avesse costituito le sue \"ali\" con abbondante cavalleria e fanteria leggera. Evidentemente il fatto di renderle cos\u00ec flessibili ed agili poteva solo significare che le truppe mitridatiche avevano intenzione di allargare lo schieramento ed accerchiare i Romani.\nLa carica improvvisa di \"Ericio\" dall'alto del monte \"Thurium\" e quella dell'ala sinistra romana sotto il comando di Murena, avevano non solo portato scompiglio tra le truppe mitridatiche appostate sull'alto della collina, ma soprattutto la loro \"entrata in scena\" tanto improvvisa, gener\u00f2 terrore tra le truppe di Archelao, tanto da far credere a Plutarco fosse una delle principali cause della sconfitta finale. Archelao, che si trovava nei pressi delle rocce ed era da queste coperto, non poteva, per di pi\u00f9, dispiegare l'intero suo esercito in battaglia in quella posizione, a causa del terreno a lui non favorevole, tanto che un'eventuale fuga sarebbe risultata negativa ed ostacolata proprio dalle rocce. Per questo motivo, Silla ritenne che l'avanzata improvvisa sarebbe risultata a lui pi\u00f9 favorevole a combattere, non permettendo alla superiorit\u00e0 numerica del nemico di approfittarne. E cos\u00ec il proconsole romano sferr\u00f2 l'attacco con grande rapidit\u00e0, mentre le truppe nemiche erano in disordine ed in parte ancora all'interno del grande accampamento.\nPlutarco racconta che la prima linea nemica era costituita da 15.000 schiavi, a cui i generali avevano concesso la libert\u00e0, distribuendoli tra gli opliti e che i legionari romani respinsero e misero in fuga \"con coraggio sovrumano\", grazie anche ad una \"pioggia di proiettili incendiari\" e giavellotti lanciati dalla seconda linea romana. Archelao allora tent\u00f2 di accerchiare lo schieramento di Silla, allungando in fuori la sua \"ala destra\", ma Ortensio intervenne con la \"riserva\" delle sue coorti e fren\u00f2 l'impeto del generale di Mitridate. Quest'ultimo fece allora compiere una conversione repentina a 2.000 cavalieri, tanto da spingere Ortensio e le sue truppe contro i monti a difendersi, perdendo cos\u00ec contatto con l'armata principale romana e risultando circondato.\nAllora Silla, venuto a conoscenza di ci\u00f2, prov\u00f2 a lanciarsi in suo aiuto dall\"ala destra\" con una parte della cavalleria, ma Archelao avendo notato questa mossa, per gli stendardi del proconsole in movimento e per l'enorme polverone sollevato, si lanci\u00f2 contro la parte destra romana, immaginando di non trovare pi\u00f9 il loro comandante. Frattanto Tassile attaccava Murena all\"ala sinistra\". E cos\u00ec Silla si ferm\u00f2, incerto su dove fosse pi\u00f9 urgente prestare il suo aiuto, decidendo di riprendere il suo posto, ed inviando Ortensio con quattro coorti (che si erano liberate frattanto dalla morsa di Archelao) ad aiutare Murena, mentre egli stesso, con una quinta ed sesta coorte a seguire (che aveva tenuto di riserva), si affrett\u00f2 a raggiungere l' \"ala destra\". Quest'ultima si era gi\u00e0 scontrata da sola e coraggiosamente contro Archelao, tenendogli testa, e come apparve Silla, il nemico fu travolto ovunque, ed i Romani ormai padroni della situazione, li inseguirono fino al fiume ed al monte \"Acontium\". Ma Silla non si dimentic\u00f2 che Murena era ancora in pericolo, e part\u00ec in soccorso dell\"ala sinistra\", trovandoli per\u00f2 anch'essi vittoriosi, unendosi anche lui all'inseguimento dei nemici. Appiano racconta che:\nMolte delle truppe mitridatiche furono uccise nella pianura, in numero maggiore coloro che cercavano di raggiungere il loro accampamento. Sembra infatti che caddero, secondo Tito Livio, ben 100.000/110.000 armati dell'esercito di Mitridate, rimanendone in vita solo 10.000. Al contrario i Romani caduti furono solo 12 secondo lo stesso Silla, o 13 secondo il racconto di Appiano.\nE proprio nel corso di questa battaglia che lo storico Giovanni Brizzi ricorda l'istituzione della \"riserva\" tattica nelle file dell'esercito romano, grazie a Lucio Cornelio Silla. Si racconta infatti che l'ala sinistra dello schieramento romano, comandato da Lucio Licinio Murena, fu salvato grazie all'intervento di questa \"riserva\" comandata dai legati Quinto Ortensio Ortalo e Galba. In alternativa l'esito finale della battaglia poteva essere ben diverso.\nConseguenze.\nAl termine della battaglia, Silla fece innalzare un trofeo con le armi dei vinti (che in parte bruci\u00f2) ed iscrivere sullo stesso i nomi di Marte, Venere e Vittoria, nella convinzione che il suo successo nella guerra era dovuto sia alla buona fortuna (da cui il soprannome di \"Felix\"), sia all'abilit\u00e0 e forza militare. Questo trofeo della battaglia fu posto nella piana, nel punto in cui le truppe di Archelao cominciarono per prime ad indietreggiare, e cio\u00e8 nei pressi del torrente \"Molus\", un altro trofeo fu invece piantato sulla cresta del monte \"Thurium\", per commemorare l\u00ec l'aggiramento dei barbari, e reca una scritta con i nomi de due eroi greci di Omoloico e Anassidamo. La festa in onore di questa vittoria fu celebrata da Silla a Tebe, dove egli predispose un palco vicino alla fontana di Edipo e chiam\u00f2 a far da giudici, molti Elleni provenienti da altre citt\u00e0, dato che verso i Tebani era irrimediabilmente ostile, tanto da sottrarre loro met\u00e0 del territorio.\nDopo questa prima vittoria, le armate romane inseguirono quelle mitridatiche di Archelao che si erano dirette inizialmente all'isola di Zacinto, senza riuscire per\u00f2 ad occuparla, per poi rientrare a Calcide. Poco dopo Silla, infatti, ottenne una nuova devastante vittoria contro gli eserciti mitridatici presso Orcomeno, poco distante da Cheronea, dove annientarono altri 80.000 armati del re del Ponto."}
{"id": "1316761", "revid": "126257", "url": "https://it.wikipedia.org/wiki?curid=1316761", "title": "Robert Tapert", "text": "Dal 1998 \u00e8 sposato con l'attrice Lucy Lawless, la protagonista della famosa serie tv fantasy Xena - Principessa guerriera.\n\u00c8 conosciuto in particolare per essere stato coinvolto nella produzione della trilogia de \"La casa\" di Sam Raimi e per essere stato co-creatore e produttore di serie televisive come: \"Spartacus, Hercules e Xena - Principessa guerriera\"."}
{"id": "1316765", "revid": "287204", "url": "https://it.wikipedia.org/wiki?curid=1316765", "title": "John Alvbage", "text": ""}
{"id": "1316769", "revid": "38120", "url": "https://it.wikipedia.org/wiki?curid=1316769", "title": "Mama\u00b4s Boys", "text": ""}
{"id": "1316771", "revid": "6923", "url": "https://it.wikipedia.org/wiki?curid=1316771", "title": "Renaissance Pictures", "text": "La Renaissance Pictures \u00e8 una casa di produzione cinematografica statunitense. \u00c8 stata fondata dal regista Sam Raimi, dal produttore Rob Tapert e dall'attore Bruce Campbell, con l'aiuto del pubblicista Irvin Shapiro alla fine degli anni settanta, per produrre il film \"La casa\", il quale, con i suoi due seguiti \"La casa 2\" e \"L'armata delle tenebre\", costituisce il gruppo delle opere pi\u00f9 conosciute."}
{"id": "1316772", "revid": "38120", "url": "https://it.wikipedia.org/wiki?curid=1316772", "title": "Solar Warriors", "text": ""}
{"id": "1316778", "revid": "1005847", "url": "https://it.wikipedia.org/wiki?curid=1316778", "title": "Premio Luchetta", "text": "Il premio Luchetta \u00e8 un riconoscimento giornalistico internazionale istituito nel 2004.\nLe origini.\nIl 28 gennaio 1994 in un cortile di Mostar Est, nella zona musulmana, una troupe della sede Rai di Trieste che stava realizzando uno speciale per il TG1 veniva colpita da una granata croata. Muoiono il giornalista Marco Luchetta, il tecnico Alessandro Ota ed il cameraman Dario D'Angelo. Nemmeno due mesi pi\u00f9 tardi, il 20 marzo 1994, l'operatore triestino Miran Hrovatin viene assassinato assieme alla giornalista Ilaria Alpi a Mogadiscio.\nPer ricordare i quattro nasce a Trieste un comitato spontaneo di parenti, amici e colleghi che, in collaborazione con l'ospedale infantile Burlo Garofolo, progetta la realizzazione di un centro di prima accoglienza per bambini vittime della guerra in Jugoslavia ed i loro familiari. Entro la fine dell'anno il comitato si organizza nella \"Fondazione Marco Luchetta, Alessandro Ota, Dario D'Angelo e Miran Hrovatin per i bambini vittime della guerra\", riconosciuta come ente morale il 19 settembre 1997. Nella primavera del 1998 viene inaugurato un primo centro di accoglienza in via Velussi, a Trieste, in un edificio di propriet\u00e0 della Provincia di Trieste, cui segue nel 2005 un secondo centro in via Rossetti. Tra le centinaia di bambini e genitori provenienti da zone di guerra assistiti dalla fondazione c'\u00e8 Zlatko, il bambino che Luchetta e colleghi stavano filmando nel cortile, salvato dallo schermo costituito dai corpi degli italiani\nIl premio.\nNel 2004, a dieci anni dalla morte dei quattro inviati, la Fondazione istituisce in collaborazione con la RAI, sotto l'alto patronato della Presidenza della Repubblica e con il patrocinio del Ministero delle comunicazioni, il premio giornalistico internazionale Marco Luchetta.\nIl premio intende essere un omaggio al modo di svolgere la professione giornalistica e agli ideali che la Fondazione e i colleghi RAI ritengono abbiano animato il lavoro dei quattro inviati: i valori della solidariet\u00e0 tra i popoli, il rispetto delle diversit\u00e0 etniche e politiche, la convivenza pacifica e la soluzione dei conflitti attraverso il dialogo nonch\u00e9, soprattutto, l'opera di sensibilizzazione in favore e a tutela dei bambini vittime di ogni forma di violenza.\nLe cinque sezioni principali del premio includono:\nA cui si aggiungono:\nLa quarta edizione del premio giornalistico Marco Luchetta si \u00e8 conclusa a Trieste sabato 21 luglio 2007, con la consegna in piazza Unit\u00e0 d'Italia dei riconoscimenti giornalistici nel corso del gal\u00e0 televisivo di Raiuno \u201cI Nostri Angeli\u201d condotto da Franco Di Mare e Eleonora Daniele.\nLa sesta edizione \u00e8 stata trasmessa sabato 18 luglio 2009 da Raiuno, nel corso della trasmissione \"I Nostri Angeli\" condotta da Lamberto Sposini con la partecipazione di Massimo Ranieri, Michele Zarrillo e Sebastiano Somma.\nLa premiazione dei vincitori della settima edizione (2010) \u00e8 avvenuta in piazza Unit\u00e0 d'Italia a Trieste mercoled\u00ec 21 luglio, nel corso della serata \"I Nostri Angeli\", con la conduzione di Lamberto Sposini e la partecipazione di Massimo Ranieri.\nNell'edizione 2011 l'assegnazione del \"Premio Marco Luchetta riservato ai giornalisti della carta stampata nazionale\" a Giusi Fasano viene contestata attraverso una lettera , secondo la quale l'articolo di Fasano ricalca in gran parte un articolo del \"Daily Mail\" che si ispira a sua volta al reportage del giornalista Julian Ryall, pubblicato precedentemente sul \"Daily Telegraph\". La giuria risponde affermando che essa \u00abnon ha mai inteso riconoscere una qualche primogenitura nell'articolo di Giusi Fasano, ma semmai la capacit\u00e0 di restituire, anche ai lettori italiani, un caso che ha fatto parlare proprio perch\u00e9 emblematico delle terribili conseguenze di una catastrofe naturale\u00bb."}
{"id": "1316779", "revid": "124589351", "url": "https://it.wikipedia.org/wiki?curid=1316779", "title": "Costanzo Preve", "text": "Di ispirazione marxiana ed hegeliana, Preve ha scritto numerosi volumi e saggi di argomento filosofico, pubblicati in Italia e all'estero.\nBiografia.\nIl padre, che al momento della nascita di Costanzo \u00e8 mobilitato, lavora come funzionario delle Ferrovie dello Stato mentre la madre, casalinga, proviene da una famiglia ortodossa di origine armena. Viene cresciuto dalla nonna materna in lingua francese, e attraverso di lei inizia a conoscere la cultura e la lingua greca; entrambe queste circostanze avranno un grande rilievo nella vita di Preve. Personalmente non \u00e8 credente, pur riconoscendo l'importanza del fenomeno religioso. Studia a Torino, dove conseguir\u00e0 la maturit\u00e0 classica nel 1962; durante i mesi estivi lavora in campagna nel Regno Unito. Dietro pressioni del padre, nel 1962 si iscrive alla facolt\u00e0 di giurisprudenza dell'Universit\u00e0 di Torino. Verificando il suo totale disinteresse per gli studi giuridici, nel 1963 decide di passare alla facolt\u00e0 di Scienze politiche, che per\u00f2 non frequenter\u00e0 mai; nel giugno 1967 ne conseguir\u00e0 ugualmente la laurea, discutendo con il professor Alessandro Galante Garrone una tesi sui \"Temi delle elezioni politiche italiane del 18 aprile 1948\".\nSempre nel 1963 vince per concorso una borsa di studio all'Universit\u00e0 di Parigi, dove si reca con il proposito di condurre studi filosofici; qui seguir\u00e0 i corsi su Hegel tenuti da Jean Hyppolite, frequenter\u00e0 i seminari di Louis Althusser e Jean-Paul Sartre, e sotto la guida di Roger Garaudy e di Gilbert Mury, si avviciner\u00e0 a Karl Marx. A Parigi segue soprattutto corsi di filosofia greca classica e di germanistica, e nel 1964 grazie ad una borsa di studio si reca per un semestre invernale alla Freie Universit\u00e4t di Berlino. Nel 1965 passa dal dipartimento di germanistica a quello di neoellenistica, e vince una borsa di studio per recarsi ad Atene; all'Universit\u00e0 di Atene studia greco classico con Panagis Lekatsas e storia contemporanea con Nikos Psyroukhis, che esercitano su di lui un grande ascendente. Qui prepara una tesi di laurea in greco moderno sul tema: \"L'illuminismo greco e le sue tendenze radicali e rivoluzionarie. Etnogenesi della nazione greca moderna fra Settecento e Ottocento. Il problema della discontinuit\u00e0 con la grecit\u00e0 classica e con la grecit\u00e0 bizantina\u201d. Poliglotta dagli anni dell'universit\u00e0, e fermo sostenitore della lettura dei testi filosofici nella lingua originale, egli apprender\u00e0 inglese, portoghese, francese, tedesco, spagnolo, russo, greco antico e moderno, arabo, ebraico, e latino.\nNel 1967 ritorna a Torino e si sposa l'anno seguente; nello stesso 1968 consegue per concorso l'abilitazione all'insegnamento liceale di lingua e letteratura francese e di storia della filosofia mentre nel 1970 vince il concorso nazionale di ordinariato per l'insegnamento della filosofia e della storia nei licei. Insegnante dal 1967 fino alla pensione del 2002, per due anni (1967-69) insegna francese e inglese, mentre per trentatr\u00e9 anni (1969-2002) \u00e8 docente di storia e filosofia al V Liceo Scientifico di Torino (oggi Liceo Alessandro Volta). Trascorre gli anni che vanno dal 1967 al 1978 in un'intensa attivit\u00e0 politica, aderendo dal 1973 al 1975 al PCI per poi militare in vari gruppi della sinistra extraparlamentare; in questi anni, l'attivit\u00e0 filosofica di Preve \u00e8 incentrata nel tentativo di conciliare esistenzialmente il comunismo, il marxismo e la filosofia.\nNel 1978 Gianfranco La Grassa, Maria Turchetto ed Augusto Illuminati lo invitano a varie collaborazioni; con essi fonder\u00e0 nel 1982 il CSMS (Centro Studi di Materialismo Storico) di Milano, del quale rediger\u00e0 inoltre il manifesto programmatico. In questo contesto, e per finanziamento di questo centro, esce il suo primo volume indipendente (cfr. \"La filosofia imperfetta\", Franco Angeli, Milano 1984). Questo testo testimonia la sua adesione di massima alla proposta filosofica dell\"'Ontologia dell'essere sociale\" dell'ultimo Luk\u00e1cs, ed anche, indirettamente, il suo distacco definitivo dalla scuola di Louis Althusser. Insieme con Franco Volpi, Maria Turchetto, Augusto Illuminati, Fabio Cioffi, Amedeo Vigorelli, ed altri fonda nel 1980 a Milano la rivista di dibattito \u201cMetamorfosi\u201d, che pubblicher\u00e0 sedici numeri di tipo monografico per tutti gli anni ottanta.\nIn quasi tutti i fascicoli vi sono suoi contributi, che spaziano da un esame dell'operaismo italiano da Panzieri a Tronti e Negri, all'analisi del marxismo dissidente nei paesi bolscevichi/post bolscevichi, alla discussione sulla filosofia di Luk\u00e1cs, alla critica delle ideologie del progresso storico, all'indagine sullo statuto filosofico della critica marxiana dell'economia politica. Nel 1983 contribuisce ad organizzare, insieme con Emilio Agazzi, un congresso internazionale dedicato al centenario della morte di Marx (Milano, dicembre 1983), e vi svolge una relazione sulle categorie modali di necessit\u00e0 e di possibilit\u00e0 in Marx. Da quest'esperienza nasce una rivista chiamata \u201cMarx 101\u201d, che uscir\u00e0 nei due decenni successivi in due serie di numeri monografici e di cui Preve sar\u00e0 membro del comitato di redazione. Per tutti gli anni ottanta collabora al mensile teorico \u201cDemocrazia Proletaria\u201d, organo dell'omonimo partito (1976-1991), che poi diverr\u00e0 insieme con i fuoriusciti dal PCI la seconda componente politica e militante del PRC (Partito della Rifondazione Comunista).\nSar\u00e0 iscritto a DP soltanto per un breve periodo (1988-1991), facendo parte della direzione nazionale; nella battaglia politica fra i sostenitori di una scelta ecologista (Mario Capanna) e neocomunista, Preve sostiene la seconda con una serie di articoli. Nel 1991, quando le componenti di Democrazia Proletaria e dell'Associazione Culturale Marxista confluiscono nel Partito della Rifondazione Comunista, Preve abbandona la militanza politica diretta. Fra il 1989 ed il 1994, con la pubblicazione di otto volumi consecutivi usciti presso l'editore Vangelista di Milano, Preve affronta il suo \u201cultimo tentativo personale di coerentizzazione di un paradigma filosofico marxista globale\u201d. A partire dalla seconda met\u00e0 degli anni novanta si verifica una discontinuit\u00e0 nella sua produzione; Preve opta per l'abbandono di ogni \u201cismo\u201d di riferimento, uscendo del tutto \u201cdalla cosiddetta Sinistra\u201d e dalle sue procedure di \u201caccoglimento e cooptazione\u201d.\nRitenendo che la globalizzazione nata dall'implosione dell'Unione Sovietica non si lasci pi\u00f9 \u201cinterrogare\u201d attraverso le categorie di Destra e di Sinistra, ma richieda altre categorie interpretative, Preve diviene inoltre un convinto sostenitore della necessit\u00e0 di superare la dicotomia sinistra-destra. Questa posizione, condivisa da alcuni intellettuali e movimenti internazionali, \u00e8 stata criticata da molti, tra cui lo scrittore Valerio Evangelisti, che ne ha sottolineato l'ambiguit\u00e0 ideologica.\nAutore e saggista molto prolifico, ha dedicato le sue ultime riflessioni a temi come il comunitarismo, la geopolitica, l'universalismo, la questione nazionale, oltre ovviamente ad un'ininterrotta attenzione al rapporto marxismo-filosofia. Muore a Torino il 23 novembre 2013 per un male incurabile; il Consiglio Comunale di Torino lo ha omaggiato sottolineando \"il ruolo di Preve e l'importante stimolo al dibattito culturale e politico da lui sviluppato, rilevante per la crescita politica collettiva in Italia\".\nPensiero.\nLa sua riflessione pu\u00f2 essere distinta in due periodi successivi. Nel primo periodo (1975-1991 circa), ha cercato di opporsi alla deriva post-moderna seguita dalla stragrande maggioranza della sinistra italiana (in particolare dagli intellettuali legati al PCI) con un recupero dei punti alti della tradizione marxista indipendente, del tutto estranea alle incorporazioni burocratiche del marxismo come ideologia di legittimazione di partiti e di stati (soprattutto l'ultimo Luk\u00e1cs, l'ultimo Althusser, Ernst Bloch, Adorno). In un secondo periodo, dopo la fine del socialismo reale (che Preve chiama comunismo storico novecentesco 1917-1991), ed in dissenso con tutti i tentativi di sua continuazione/rifondazione puramente politico-organizzativa, ha invece lavorato su di una generale rifondazione antropologica del comunismo, marcando sempre pi\u00f9 la discontinuit\u00e0 teorica e politica con i conglomerati identitari della sinistra italiana (Rifondazione Comunista \"in primis\", ma anche la scuola operaista e Toni Negri in particolar modo).\nDurante gli anni novanta i suoi interventi sono apparsi sia su riviste legate alla sinistra alternativa (\"L'Ernesto\", \"Bandiera Rossa\") che su riviste come \"Indipendenza\" e \"Koin\u00e9\", dove Preve ha sostenuto l'esplicito superamento del dualismo Destra/Sinistra, approdando a posizioni antitetiche a quelle del filosofo Norberto Bobbio (con cui ebbe uno stretto rapporto per pi\u00f9 di vent'anni). Nei primi anni del nuovo millennio ha collaborato con la rivista \"Comunitarismo\", prima, e \"Comunit\u00e0 e Resistenza\", poi. \u00c8 stato fino alla morte redattore del quadrimestrale \"Comunismo e Comunit\u00e0\". Al di l\u00e0 delle prese di posizione sulla congiuntura politica, tre cardini del pensiero di Costanzo Preve sono l'interpretazione della storia della filosofia, l'analisi filosofica del capitalismo e la proposta politica per un \"comunismo comunitario universalistico\".\nInterpretazione della storia della filosofia.\nRileggendo l'intera storia della filosofia soprattutto occidentale, Preve utilizza una \"deduzione sociale delle categorie del pensiero\" non riduzionistica, che gli permette di discernere la genesi particolare delle idee dalla loro validit\u00e0 universale. Quello di Preve \u00e8 un orizzonte aperto universalisticamente alla verit\u00e0, intesa hegelianamente come processo di autocoscienza storica e sintesi di ontologia e assiologia, dell'esperienza umana nella storia. Nella sua proposta di \"ontologia dell'essere sociale\" riconosce razionalmente la natura solidale e comunitaria dell'anima umana e l'autonomia conoscitiva della filosofia, contrastando ogni forma di riduzionismo nichilistico, relativistico o partigianamente ideologico. Preve viene definito \u00abstrenuo difensore dello statuto veritativo della filosofia da una parte, e [...] deciso oppositore di ogni fraintendimento relativistico dall\u2019altra\u00bb.\nAnalisi filosofica del capitalismo.\nPreve intende il capitalismo come totalit\u00e0 economica, politica e culturale da indagare in tutte le sue dimensioni. Propone di suddividerlo filosoficamente e idealisticamente in tre fasi: astratta (XVII-XVIII secolo); dialettica (dal 1789 al 1991) con una protoborghesia illuministica o romantica, una medioborghesia dal 1848 positivistica e poi dal 1914 esistenzialistica, e una tardoborghesia dal 1968 al 1990 sempre pi\u00f9 individualistica e libertaria; speculativa (post-borghese e post-proletaria, dal 1991 in poi) in cui il capitale si concretizza come assoluto, espandendosi al di l\u00e0 delle dicotomie precedenti a destra economicamente, al centro politicamente e a sinistra culturalmente.\nPoliticamente corretto.\nNell'analisi filosofica del capitalismo, pi\u00f9 volte insiste sulla critica al politicamente corretto, dove riprende alcuni dei suoi temi gi\u00e0 trattati; il concetto consterebbe dei seguenti punti nella concezione previana (dove \u00e8 considerato un'arma del capitalismo per attrarre fasce deboli a s\u00e9, nonch\u00e9 un'ideologia di fondo dell'occidente imperialista):\nOggetto di critica \u00e8 anche il \nComunismo comunitario.\nLa proposta politica di Costanzo Preve va nella direzione di un \"comunismo comunitario universalistico\", da intendersi come correzione democratica e umanistica del comunismo, dal momento che quello storico novecentesco sarebbe stato reo di non aver messo in comune innanzitutto la verit\u00e0. Quello tratteggiato da Preve \u00e8 un sistema sociale che costituisce una sintesi di \"individui liberati\" e \"comunit\u00e0 solidali\". Non \u00e8 inteso come inevitabile sbocco storicistico o positivistico di una storia che si svilupperebbe linearmente, n\u00e9 tuttavia in modo aleatorio in senso althusseriano, bens\u00ec aristotelicamente \"in potenza\", a partire dalla resistenza alla dissoluzione comunitaria innescata dall'accumulazione individuale di merci. Qui il problema dell'auspicabile democrazia viene impostato su basi antropologiche, scommettendo sulle potenzialit\u00e0 ontologiche della bont\u00e0 dell'anima umana, potenzialmente politico-comunitaria (\"z\u03ccon politik\u03ccn\"); razionale e valutativa della giusta misura sociale (\"z\u03ccon l\u03ccgon \u00e9chon\") e generica, in senso marxiano (\"Gattungswesen\"), cio\u00e8 in grado di costruire diversi modelli di convivenza sociale, compreso quello in cui l'uomo, affermando la priorit\u00e0 etica e comunitaria per contenere i processi economici altrimenti dispiegantisi in modo illimitato e disumano, pu\u00f2 realizzare le sue potenzialit\u00e0 ontologiche immanenti, attualmente alienate. La liberazione dell'individuo avverrebbe quindi a partire dal suo radicamento comunitario in cui agisce collettivamente, pur rimanendo l'individuo stesso l'unit\u00e0 minima di resistenza al potere.\nAttivit\u00e0 politica.\nIn giovent\u00f9 ader\u00ec al PCI dal 1973 al 1975, ma presto si allontan\u00f2 (essendo ostile al compromesso storico tra PCI e DC, promosso da Berlinguer e Moro), entrando poi a far parte della Commissione culturale di Lotta Continua. In seguito si iscrisse a Democrazia Proletaria durante la sua ultima fase (1988-1991) Dopo lo scioglimento di DP, e in seguito alla confluenza di quest'ultima in Rifondazione Comunista, si \u00e8 sempre pi\u00f9 allontanato dall'attivit\u00e0 politica in senso stretto. In seguito manifest\u00f2 critiche verso l'operaismo e il trotskismo che animavano talvolta queste esperienze della post-sinistra extraparlamentare.\nSe dal punto di vista teorico si era gi\u00e0 distanziato dalla sinistra italiana a seguito della dissoluzione dell'Unione Sovietica e della svolta della Bolognina (1989), il distacco emotivo definitivo dalla \"sinistra\" avvenne con il bombardamento NATO in Jugoslavia del marzo 1999 durante la guerra del Kosovo, che ricevette il beneplacito del governo italiano guidato da Massimo D'Alema; Preve ha considerato questo fatto come la fine della legalit\u00e0 costituzionale italiana riferendosi alla violazione dell'articolo 11 e un atto di tradimento verso i valori fondanti della Repubblica Italiana. Sul tema scrisse \"Il bombardamento etico. Saggio sull'interventismo umanitario, l'embargo terapeutico e la menzogna evidente\" (2000).\nMolto clamore ha suscitato (anche tra le file della sinistra alternativa) la sua adesione ad alcune tesi del Campo Antimperialista, nel 2003, per l'esplicito sostegno da questi fornito alla resistenza irachena. \u00c8 stato uno dei filosofi di riferimento del comunismo comunitario, nonch\u00e9 animatore della rivista \"Comunismo e Comunit\u00e0\".\nOpere.\n Collana 'Opere di Costanzo Preve' "}
{"id": "1316780", "revid": "1149807", "url": "https://it.wikipedia.org/wiki?curid=1316780", "title": "Kasumi", "text": ""}
{"id": "1316783", "revid": "186563", "url": "https://it.wikipedia.org/wiki?curid=1316783", "title": "Dimensioni", "text": ""}
{"id": "1316796", "revid": "123994909", "url": "https://it.wikipedia.org/wiki?curid=1316796", "title": "Mitsubishi Outlander", "text": "La Mitsubishi Outlander \u00e8 un compact crossover SUV prodotto dall'azienda nipponica Mitsubishi Motors Corporation dal 2001.\nPrima generazione (2001-2006).\nLa Mitsubishi Outlander, originariamente conosciuta come Mitsubishi Airtrek quando fu introdotta in Giappone nel 2001, era basata sulla \"Mitsubishi ASX\" concept car esibito al \"North American International Auto Show\" del 2001.\nLa Airtrek fu introdotta nel mercato giapponese il 20 giugno 2001.\nIn Italia, come in altri mercati, \u00e8 arrivata nel 2003.\nIn Cile fu venduta come Montero Outlander, per beneficiare del nome della pi\u00f9 forte Mitsubishi Montero Sport.\nAirtrek Turbo-R.\nNel 2002 venne lanciata sul mercato nipponico il modello Turbo-R. A differenza della versione base, con motore aspirato con cambio automatico a 4 rapporti, esso monta un motore turbocompresso con cambio automatico a 5 rapporti. Tale scelta tecnica \u00e8 stata eseguita in virt\u00f9 del nuovo propulsore installato, un 4G63 derivato dalla Lancer Evolution VII. Si tratta di un motore 2.0L in linea che genera 343,0 Nm di coppia a 2500 giri, erogando una potenza massima di 240 CV a 5500 giri. Oltre che il propulsore, la Airtrek ha ereditato dalla serie Evolution anche la trazione integrale permanente. Per questo motivo l'avantreno monta sospensioni MacPherson, mentre il retrotreno \u00e8 multilink. Nonostante l'elevata potenza, il ministero dei trasporti giapponesi ha classificato la Airtrek Turbo-R come veicolo a basse emissioni.\nSeconda generazione (2007-2012).\nIl 17 ottobre 2005, Mitsubishi lancia la seconda generazione, eliminando la denominazione \"Airtrek\" in Giappone per adottare il nome globale. \u00c8 costruita sul pianale Mitsubishi GS e usa vari motori sviluppati da Mitsubishi, Volkswagen e PSA Peugeot Citro\u00ebn. La piattaforma \u00e8 anche usata dal Gruppo PSA come base per il Citro\u00ebn C-Crosser e il Peugeot 4007. Sullo stesso telaio \u00e8 stata realizzata anche la crossover Mitsubishi ASX in produzione dal 2010.\nIn Europa, la Outlander ha ricevuto 4 stelle di sicurezza nell'EuroNCAP test del 2007.\nRestyling 2010.\nNel febbraio 2010, la Outlander \u00e8 stata rivista con un aggiornamento. Il SUV \u00e8 stato rivisto esteticamente, soprattutto nel frontale dove si notano i cambiamenti maggiori; la griglia anteriore, il paraurti, i fari e il cofano motore ora richiamano e si allineano a quelli della Lancer nona serie, con la classica mascherina trapezoidale di grandi dimensioni che ingloba il porta targa. La parte posteriore e la linea laterale sono rimasti sostanzialmente invariati con solo lievi modifiche di dettaglio come le cromature sulle modanature laterali e sopra il vano targa.\nNuovo per la versione diesel 2.2 DI-D da 115 kW (156 CV) \u00e8 un cambio sportivo a doppia frizione TC-SST, con trasmissione sequenziale completamente automatica. Il sistema comprende anche un sistema di assistenza nelle partenze in salita chiamato Hill Start Assist.\nLa gamma della Mitsubishi Outlander \u00e8 stata ulteriormente integrata da un allestimento a trazione anteriore per la versione \"entry-level\" chiamata 2.0 2WD MIVEC. Il motore con fasatura variabile delle valvole a benzina da 2,0 litri che equipaggia questa versione sviluppa una potenza di 108 kW (147 CV).\nTerza generazione (2013-2021).\nNel 2012 viene presentata la terza generazione che segna un netto distacco dalle due generazioni precedenti in termini di stile; anticipata dai prototipi PX-Miev e PX-Miev II esposti al salone dell'automobile di Tokyo tra il 2009 e il 2011, la versione definitiva debutta ufficialmente al Salone dell'automobile di Ginevra 2012 e viene commercializzata in Europa dal dicembre dello stesso anno.\nLa nuova Outlander ha un occhio di riguardo verso l'ambiente, infatti per la prima volta viene adottato un nuovo propulsore plug-in ibrido PHEV che sfrutta un motore benzina da 150 CV abbinato ad un motore elettrico e ad un gruppo di batterie ricaricabili anche da una normale presa di corrente. Accanto al motore PHEV \u00e8 disponibile una tradizionale unit\u00e0 benzina 2,0 litri Mivec quattro cilindri da 150 CV e un diesel 2,2 litri DI-D da 150 CV omologato Euro 6 con emissioni ridotte in modo notevole rispetto al diesel della precedente Outlander. Entrambi i motori sono abbinati allo stop&amp;start e al cambio manuale a 5 rapporti con optional la trasmissione CVT. Solo in Asia la vettura viene prodotta anche col pi\u00f9 grande 2,4 litri Mivec.\nLo stile presenta nuove linee spigolose per la carrozzeria con fiancata piatta, fanali anteriori e posteriori a LED e di dimensioni pi\u00f9 sottili, poche cromature e calandra di dimensioni minori rispetto alla vecchia serie. Lo stile resta quello dei prototipi PX-Miev, nella coda un piccolo spoiler collega i due fanali. L'interno migliora nella qualit\u00e0 dei materiali e nell'assemblaggio, la consolle \u00e8 orientata verso il guidatore e debuttano finiture in nero lucido per i modelli di punta abbinate anche alla plancia bicolore.\nTra i dispositivi tecnologici vengono introdotti il cruise control adattivo (ACC), il sistema che mantiene l'auto entro i limiti della carreggiata (LDW) e il sensore frontale Forward Collision Mitigation System (FCM) che frena automaticamente l'auto in caso di pericolo tamponamento. L'abitacolo ricalca lo schema precedente: 5 posti di serie o 7 posti su tre file di sedili come optional. Il pianale di base \u00e8 un'evoluzione della precedente piattaforma GS alleggerita con sospensioni rinnovate grazie all'utilizzo di nuove leghe: l'anteriore utilizza il classico schema MacPherson, il posteriore adotta il pi\u00f9 raffinato Multilink. La trazione \u00e8 anteriore sui modelli base oppure integrale inseribile. La Outlander mantiene le dimensioni simili alla precedente serie con una lunghezza di 4,65 metri.\nRestyling 2015.\nAl Salone di New York del 2015, Mitsubishi ha presentato una pesante rivisitazione dell'Outlander. Il veicolo presenta un nuovo design chiamato \"Dynamic Shield\", che sar\u00e0 la base per i futuri veicoli in diversi segmenti della Mitsubishi. I fari anteriori sono stati rivisti e ora includono fari diurni a LED o in opzione possono esserlo completamente e quelli posteriori ora hanno una nuova forma triangolare e una inedita illuminazione e trama interna a LED. All'interno dell'abitacolo, Mitsubishi ha fatto dei perfezionamenti e cambiamenti al volante, ai sedili ripiegabili posteriori, e ai comandi delle porte.\nOltre a miglioramenti estetici, la nuova Outlander ha ridotto il rumore acustico attraverso un maggior uso di materiale isolante, inspessito i vetri delle portiere, cambiato la taratura degli ammortizzatori e del differenziale. Le sospensione e lo sterzo sono stati affinati con una nuova taratura ed \u00e8 stata introdotta la nuova generazione della trasmissione CVT8 per i motori con quattro cilindri.\nIn Italia, Outlander PHEV 2019 \u00e8 proposta con il 2.4 Mivec benzina a ciclo Atkinson da 134 CV pi\u00f9 due motori elettrici per una potenza complessiva di 224 CV.\nQuarta generazione (2021-).\nLa quarta generazione di Outlander ha debuttato il 16 febbraio 2021. Si ispira al concept GT-PHEV che ha debuttato al Salone di Parigi del 2016 e al concept Engelberg Tourer che ha debuttato al Motor Show di Ginevra 2019.\nLe modifiche includono il nuovo motore a benzina PR25DD da 2,5 litri condiviso con la Nissan Rogue, che produce 181 CV. Le nuove caratteristiche degli interni includono un sistema di infotainment da 9,0 pollici con Apple CarPlay wireless, un quadro strumenti digitale da 12,3 pollici e un display head-up."}
{"id": "1316798", "revid": "320578", "url": "https://it.wikipedia.org/wiki?curid=1316798", "title": "Trattato lateranense", "text": ""}
{"id": "1316801", "revid": "6923", "url": "https://it.wikipedia.org/wiki?curid=1316801", "title": "Kurumin Linux", "text": "Kurumin Linux \u00e8 una distribuzione derivata da Knoppix e della quale eredita lo stesso sistema di rilevamento dell'hardware.\nIn confronto Kurumin \u00e8 progettato per essere molto pi\u00f9 compatto, tanto che nelle sue versioni originali stava su un mini-CD da 80\u00a0mm.\nInizialmente il suo creatore, Carlos E. Morimoto, lo progett\u00f2 solo per un uso personale, ma dopo l'annuncio sul suo sito molti si dimostrarono interessati, il che incentiv\u00f2 Morimoto a portare avanti il progetto. Secondo il sito DistroWatch, Kurumin fu una delle distribuzioni pi\u00f9 popolari in Brasile.\nIl nome \"kurumin\" deriva dalla lingua dei Tupi-Guarani, dove \"curumim\" significa \"bambino\", \"ragazzino\", un'allusione alla semplicit\u00e0 della distribuzione stessa. La \"K\" sta sia per Knoppix che per KDE, il desktop environment utilizzato dalla distribuzione. Il logo \u00e8 un pinguino dall'aspetto infantile: piccolo, simpatico e pi\u00f9 magro di Tux, la mascotte di Linux.\nLa distribuzione \u00e8 realizzata in portoghese, ma \u00e8 previsto il rilascio in inglese e spagnolo."}
{"id": "1316802", "revid": "124968806", "url": "https://it.wikipedia.org/wiki?curid=1316802", "title": "Mary Quant", "text": "Biografia.\nNasce a Blackheath, in un sobborgo di Londra da due professori gallesi, della London University, che per lei sognavano un tranquillo futuro d'insegnante. Mary Quant studia al Goldsmiths College prima di diventare stilista.\nA sedici anni per\u00f2, decide di andarsene di casa per vivere la \"boh\u00e8me\" a Londra. Qui conosce \"Alexander Plunket Greene\", appartenente ad una nobile famiglia inglese e nipote di Bertrand Russell, anch'egli smanioso di libert\u00e0 e di stravaganze. I due iniziano un divertente m\u00e9nage: mangiano quando hanno soldi, viaggiano come possono, si vestono come passa loro per la testa. Mary ha una predilezione per le gonne corte e gli stivaletti, Alexander si adatta. I due fanno amicizia con un ex avvocato diventato fotografo, \"Archie Mc Nair\", e quando Alexander per il suo ventunesimo compleanno eredita dei soldi, decidono, con l'aiuto di Mc Nair, di comperare una casa. Nello scantinato aprono un ristorante ed al primo piano la boutique \"Bazaar\" (1955).\nLa boutique \u00e8 situata sulla \"Kings Road\" a Londra, e tra i giovani ha un successo immediato: finalmente hanno trovato qualcuno che la pensa come loro, che vive come loro e che capisce perfettamente quello che pu\u00f2 piacere a loro. I giovani del Paese pi\u00f9 conformista d'Europa sono i primi a sentire la necessit\u00e0 di cambiamenti che, per spezzare la tradizione ed imporsi all'attenzione, devono essere necessariamente estremi.\nLa frattura con il vecchio mondo \u00e8 rappresentata dai capelli lunghi per i ragazzi, dalle gonne corte per le ragazze e dalla musica dei Beatles.\nI londinesi dapprima ridono della boutique di Mary e del folcloristico gruppo di giovani che la frequenta, ma poi la curiosit\u00e0 attira gente del mondo del cinema, del teatro, dell'arte.\nArrivano i soldi e Mary, che nel frattempo si \u00e8 sposata con Alexander, apre un altro negozio nell'aristocratica \"Brompton Road\" a Knightsbridge. Icona della Swinging London sar\u00e0 anche brillante imprenditrice: fonda nel 1963 il \"\"Ginger Group\" per esportare i suoi prodotti negli USA, lancer\u00e0 una linea di cosmetici nel 1966 e una collezione di calzature nel 1967.\nNel 1966, riceve dalle mani della regina Elisabetta, l'onorificenza di \"Cavaliere della Corona Britannica\", che l'anno prima era stato dato ai suoi idoli: i Beatles.\nLo scrittore Bernard Levin la definir\u00e0 \"High Priestess of Sixties fashion\", l'alta sacerdotessa della moda degli anni sessanta. Nella sua vita conobbe anche Vidal Sassoon,un famoso parrucchiere a quei tempi.\nLa minigonna.\n\u00c8 da quasi tutti considerata l'inventrice della minigonna, capo d'abbigliamento che spopol\u00f2 tra i giovani perch\u00e9 indossato da una parrucchiera di 17 anni, Leslie Hornby detta Twiggy (fuscello), antesignana delle top model-teen ager. Andr\u00e9 Courr\u00e8ges, che nel 1964 aveva presentato abiti corti e linee a trapezio, rivendicher\u00e0 il copyright della minigonna. Dopo alcuni anni Mary si trasferisce in Giappone.\nMary Quant affermer\u00e0: \"Le vere creatrici della mini sono le ragazze, le stesse che si vedono per la strada\"\"."}
{"id": "1316808", "revid": "264902", "url": "https://it.wikipedia.org/wiki?curid=1316808", "title": "Battaglia di Megiddo (XV secolo a.C.)", "text": "La battaglia di Megiddo vide scontrarsi il faraone egizio Thutmose III, appartenente alla XVIII dinastia (Nuovo Regno) e una coalizione di 330 principi cananei guidati dal re di Kadesh. La data potrebbe essere il 16 aprile 1457 a.C. (secondo la cronologia media), sebbene altri studi riportino la battaglia nel 1482 o nel 1479 a.C.\nLa battaglia venne vinta dagli Egizi e le forze cananee si rifugiarono nella citt\u00e0 di Megiddo, che venne quindi assediata. Ristabilendo il dominio egizio in Palestina, il faraone Thutmose III inizi\u00f2 il periodo di massima espansione dell'Egitto.\nThutmose.\nThutmose dovette dividere per quasi vent'anni il suo regno con la regina Hatshepsut (moglie di Thutmose II). Ella, pi\u00f9 anziana, affid\u00f2 a Thutmose III il comando delle truppe operanti alle frontiere orientali del Delta. Il faraone riusc\u00ec a penetrare nella regione di Kadesh, per scontrarsi con una coalizione guidata dal monarca del paese, da soldati di Mitanni (cos\u00ec furono chiamati gli Urriti conquistatori dell'Anatolia e della Siria settentrionale) ed altri della Palestina e della Siria.\nLa sua prima campagna militare, raggiungere la citt\u00e0-stato di Megiddo, poco lontano da Nazaret e porta della Mesopotamia, fu certamente la pi\u00f9 celebre.\nLe fonti.\nLe fonti pi\u00f9 generose da cui attingere notizie delle famose campagne siriane di Thutmose III si trovano in maggior numero a Karnak, la pi\u00f9 dettagliata \u00e8 nota come gli \"Annali di Thutmose III\", altre si trovano sulle pareti del corridoio intorno al sacrario del tempio di Amon ed altre ancora su due stele, la prima rinvenuta a Gabel Barkal nel tempio di Napata, l'altra a Ermontis a poca distanza da Tebe.\nLe motivazioni.\nNel 1484 a.C., circa, la citt\u00e0 fortezza di Kadesh, situata tra il Libano e la Siria a circa 160\u00a0km da Damasco, era il centro della coalizione anti-egiziana di molti principati siriani (330) che sotto il regno di Thutmose I erano caduti sotto la dominazione egiziana e che ora mal sopportavano tale condizione di dipendenza politica. Essi avevano gi\u00e0 formato un esercito di grande potenza.\nAnche se la posizione geografica di Kadesh era sicuramente favorevole, il suo sovrano prefer\u00ec riunire questo esercito confederato nella citt\u00e0 di Megiddo. Thutmose III colse l'occasione della battaglia per emergere rispetto alla coreggente. Egli si proponeva di ristabilire la supremazia egizia su tutto il territorio fenicio, palestinese e siriano.\nL'avvicinamento.\nL'esercito egiziano attravers\u00f2 il deserto, coprendo in dieci giorni i duecento chilometri che lo separava da Gaza, dopodich\u00e9 si accinse a compiere la marcia conclusiva che li avrebbe portati alla catena montuosa oltre la quale si trovava Megiddo.\nGiunto ad Aruna, il faraone dovette prendere una grave decisione riguardante la strada da percorrere con le sue armate, riun\u00ec cos\u00ec il consiglio di guerra. I casi erano tre: le due vie laterali erano larghe e agevoli; la prima conduceva a Taanach e l'altra a Djefti, ma entrambe avrebbero allungato di molto la distanza; inoltre vi era la possibilit\u00e0 di una strada centrale, talmente stretta che il carro d'oro del faraone ci sarebbe appena passato, e per di pi\u00f9, nel caso di un'imboscata, le truppe non avrebbero avuto via di scampo; l'unico lato positivo era che percorrendo la strettoia, si sarebbero accorciate notevolmente le distanze. Il re opt\u00f2 proprio per quest'ultima soluzione, nonostante il disappunto dei suoi generali, convinto che un attacco da quella direzione avrebbe colto il nemico di sorpresa. Gli ufficiali dell'esercito Egizio cercarono ancora di dissuadere il faraone che allora prese questa decisione: non avrebbe costretto il suo esercito a seguirlo, poich\u00e9 coloro che avrebbero voluto sarebbero stati liberi di scegliere le altre due strade. L'esercito, compatto e convinto, decise di seguire il suo sovrano, e dopo tre giorni di riposo la marcia riprese. I soldati, in fila indiana, percorsero la gola in dodici ore.\nLa scelta di Thutmose III si rivel\u00f2 la pi\u00f9 sicura e veloce: i nemici, infatti, si aspettavano un attacco dalle due strade laterali, e Thutmose scorgendoli da lontano cap\u00ec che tutto era andato secondo i suoi piani, e quando giunse nei pressi del torrente Kina si ferm\u00f2, finch\u00e9 non giunse anche l'ultimo dei suoi soldati, costretti a marciare in fila e molto lentamente. Quando l'esercito fu completamente riunito nella pianura, il re fece rifocillare e riposare gli uomini. L'attacco sarebbe stato rimandato di qualche giorno; la luna nuova avrebbe portato migliori auspici.\nLa battaglia.\nNel giorno della festivit\u00e0 della Luna Nuova, l'esercito si schier\u00f2 per il combattimento: pur trovandosi di fronte forze immense, gli Egiziani riuscirono a mettere in fuga gli avversari che si rifugiarono dai propri accampamenti all'interno della citt\u00e0. Anzich\u00e9 cogliere il momento favorevole, le truppe di Thutmose saccheggiarono il campo dei confederati rimasto abbandonato.\nInizi\u00f2 l'assedio: gli egiziani scavarono un fossato intorno alle mura circondandolo con una palizzata: l'assedio dur\u00f2 tutta l'estate e l'inverno sino a dicembre, quando Megiddo si arrese. Furono fatti prigionieri circa cento principi ed alcune delle loro donne; solo il capo dell'insurrezione riusc\u00ec a fuggire, ma l'esercito confederato si era ormai disgregato. I piccoli paesi della coalizione, disgiuntamente, non costituivano pi\u00f9 alcun pericolo per la grande armata egizia e per il paese stesso.\nScritto dalle campagne asiatiche di Tutmosi III:\nDopo la battaglia.\nIl faraone conquist\u00f2 un ricco bottino, ma non infier\u00ec contro i nemici catturati e la loro guarnigione, sfoggiando grande magnanimit\u00e0: semplicemente li ammon\u00ec e dopo aver ottenuto da loro il solenne giuramento della loro fedelt\u00e0 li lasci\u00f2 tornare nelle loro citt\u00e0.\nLa politica militare di Thutmose, in realt\u00e0, non era finalizzata allo sterminio e alla distruzione delle citt\u00e0 nemiche, ma al controllo delle terre conquistate e ad allargare i confini del regno; per questo motivo i principi, sottomessi, vennero condotti a Tebe in modo che potessero trascorrere un lungo periodo di vita \"all'egiziana\", in questo modo i suoi ospiti avevano l'opportunit\u00e0 di studiare alla scuola di corte ed il faraone il controllo sugli \"ostaggi\" che una volta terminati gli studi, avendo anche acquisito gli usi tebani ed imparato ad apprezzarne i costumi, fossero quindi pronti per essere riaccompagnati nella loro terra di origine.\nThutmose solitamente inviava i suoi ufficiali di fiducia nelle terre conquistate con il compito di perlustrarle per evitare nuovi tentativi di ribellione.\nCollegamenti esterni.\nSuperquark - La battaglia di Megiddo"}
{"id": "1316810", "revid": "902756", "url": "https://it.wikipedia.org/wiki?curid=1316810", "title": "Gabriel de Castilla", "text": "Nel 1603 venne inviato, al comando di tre navi, da Valpara\u00edso verso sud per arginare gli assalti dei pirati olandesi nei mari del Cile meridionale. Durante la navigazione de Castilla fin\u00ec a sud del canale di Drake (64\u00b0 S). Solo nel 1773 James Cook raggiunse una latitudine pi\u00f9 meridionale (71\u00b0 S), diversi storici considerano Castilla come il primo navigatore a raggiungere il mare antartico.\nLa base antartica spagnola presente sulla Isla Decepci\u00f3n dal 1989-90 \u00e8 stata chiamata \"Gabriel de Castilla\"."}
{"id": "1316812", "revid": "124853191", "url": "https://it.wikipedia.org/wiki?curid=1316812", "title": "Generazione X", "text": "Generazione X \u00e8 una locuzione diffusa nel mondo occidentale per descrivere la generazione di coloro che sono nati tra il 1965 e il 1980. Il termine \u00e8 stato coniato dallo scrittore canadese Douglas Coupland. Fa seguito alla generazione dei baby boomers ed \u00e8 seguita dalla generazione Y. \nStoria del termine.\nIl termine \"generazione X\" fu usato per un grande fotoreportage di Robert Capa, Henri Cartier-Bresson, David Seymour, George Rodger ed altri fotografi della Magnum Photos'. L'intenzione era quella di documentare nel 1953 la vita dei giovani tra i venti e i venticinque anni che avevano vissuto la seconda guerra mondiale.\nSuccessivamente il termine fu usato nel 1964 in uno studio di Jane Deverson sulla giovent\u00f9 britannica. Nel suo studio Jane Deverson condusse una serie di interviste con gli adolescenti del periodo. Lo studio rivel\u00f2 una generazione di adolescenti che \"dormono insieme prima del matrimonio, non credono in Dio, disprezzano la Regina e non rispettano i genitori\".\nTuttavia \u00e8 solo con il romanzo di Douglas Coupland \"Generation X: Tales for an Accelerated Culture\" (1991), che l'espressione si diffonde e si stabilizza. Il romanzo \u00e8 stato tradotto in italiano con il titolo \"Interno giallo\", pertanto l'espressione ha impiegato ancora qualche tempo ad affermarsi.\nLa \"generazione invisibile\".\nDopo il baby boom del periodo 1946-1963, gli anni tra il 1964 e il 1979 videro una diminuzione delle nascite. Questo ha fatto s\u00ec che la Generazione X fosse numericamente inferiore a quella dei baby boomers. Si \u00e8 parlato di \"generazione invisibile\", priva di un'identit\u00e0 sociale definita - da cui il titolo di \"X\".\n\"La sola analisi demografica mostra come quella \u00abX\u00bb sia una generazione se non proprio schiacciata, quantomeno cresciuta all'ombra dei \"baby boomers\" la quale, essendo numericamente pi\u00f9 consistente, ha finito per imporre\u00a0\u2013 grazie anche a un significativo aumento della longevit\u00e0 \u2013 la propria visione del mondo e la propria centralit\u00e0 negli assetti di potere. La \"generazione X\", insomma, sarebbe una generazione per certi versi \u2018invisibile\u2019, priva di un'identit\u00e0 sociale e culturale definita e costantemente esposta al rischio di subalternit\u00e0 rispetto alla precedente.\".\nContesto storico.\nLa Generazione X \u00e8 inquadrata nel periodo di transizione che va dal miracolo economico negli anni 1960 alla fine della guerra fredda nel 1989.\nMentre la generazione dei baby boomer ha conosciuto l'ottimismo del dopoguerra, della ricostruzione e del \"boom economico\", la Generazione X incrocia le contestazioni del Sessantotto, l'autunno caldo del 1969, la crisi energetica del 1973 e del 1979 con le relative politiche di Austerity - momento in cui \u00e8 entrata nel vocabolario la parola ecologia.\nIn Italia, ha visto i rapimenti del \"terrorismo rosso\" di matrice comunista e le stragi del \"terrorismo nero\" di matrice neofascista degli anni di piombo; in tutta Europa e in America del Nord ha assistito alla transizione da un'economia (e un'ideologia) di matrice keynesiana al liberismo e alla deregolazione voluti da Margaret Thatcher e Ronald Reagan, con una conseguente sempre maggiore \"precarizzazione\" del mercato del lavoro. Questo ha voluto dire che nel mercato del lavoro dell'Occidente, la Generazione X \u00e8 quella che ha visto il passaggio da un contratto di lavoro stabile, che dava garanzie per tutta la vita, a una tipologia di lavoro cosiddetto \"precario\" senza garanzie. In Canada si \u00e8 parlato a questo proposito di \"generazione sacrificata\" agli interessi dei baby-boomers.\nLa Generazione X ha visto infine la caduta del muro di Berlino, il collasso dell'Unione Sovietica, la consacrazione degli Stati Uniti d'America come unica superpotenza mondiale e l'avvento di Internet.\nDemografia.\nLa \"tattica del rinvio\".\nA livello demografico, la Generazione X in Italia \u00e8 nota per la cosiddetta \"tattica del rinvio\" (in inglese \"postponent transition\"). Se gi\u00e0 i baby boomer avevano iniziato a rinviare la data del matrimonio, con la Generazione X questa tendenza tocca il suo apice, per cui chi si sposa ha mediamente pi\u00f9 di trent'anni. \nInoltre, la sequenza degli avvenimenti nell'arco della vita \u00e8 sempre pi\u00f9 \"scompigliata\": mentre fino agli anni 1970 era normale studiare, poi trovare lavoro, poi sposarsi e poi fare un figlio, i membri della Generazione X sempre pi\u00f9 spesso iniziano a lavorare prima di avere terminato gli studi, e possono avere un figlio prima di sposarsi.\nVerso la met\u00e0 degli anni Ottanta i demografi anglo-americani iniziano a parlare di coppie Dink cio\u00e8 \"dual income no kids\" (due stipendi senza figli) per indicare la scelta di alcune coppie benestanti di non avere figli. Questa scelta viene collegata alla cultura Yuppie, una forma di \"rampantismo\" sociale in voga appunto negli anni Ottanta.\nIn nord Europa, la precariet\u00e0 del lavoro si traduce in nuove sperimentazioni di autonomia giovanile: anzich\u00e9 sposarsi si va a convivere e ci si sposa magari dopo la nascita di un figlio. Si parla di partnership revolution, cio\u00e8 rivoluzione nelle coppie, anche per indicare il fatto che le unioni diventano sempre meno stabili: si divorzia e si formano nuove coppie con famiglie patchwork con molta pi\u00f9 facilit\u00e0 rispetto al passato. \nQuesta tuttavia \u00e8 una caratteristica principalmente dei membri della Generazione X del nord Europa. In Italia e nell'Europa mediterranea, il tratto caratteristico della Generazione X \u00e8 quella di rinviare le scelte di vita rimanendo a vivere a casa dei genitori il pi\u00f9 a lungo possibile, oltre i 30 anni. Inoltre, se si divorzia o si perde il lavoro, diventa normale tornare a vivere con i genitori per un certo periodo di tempo .\nSindrome del ritardo.\nNel nord Europa, le famiglie incoraggiano ancora l'autonomia dei figli, che vengono supportati da politiche sociali solide. Nell'Europa mediterranea invece i \"legami verticali\" fra genitori e figli sono molto pi\u00f9 forti, in quanto i soggetti pi\u00f9 vulnerabili trovano aiuto pi\u00f9 in famiglia che dalle politiche pubbliche: di fatto, i genitori mediterranei investono molto sui figli, sia in termini materiali che affettivi, e in cambio accettano o incoraggiano la loro permanenza a casa. \nPer questo motivo, si \u00e8 parlato di una vera e propria sindrome del ritardo: questa espressione indica la tendenza a posticipare indefinitamente le scelte di vita (indipendenza economica, matrimonio, figli). Questa \"sindrome\" si \u00e8 resa evidente in alcuni casi giudiziari, dove figli ormai maggiorenni hanno denunciato i genitori perch\u00e9 si sono rifiutati di continuare a mantenerli.\nLa tendenza a posticipare scelte di vita come matrimonio e avere dei figli \u00e8 stata particolarmente forte negli uomini, con il risultato che sono stati soprattutto i padri a diventare sempre pi\u00f9 vecchi. Questo comporta che le coppie hanno avuto sempre meno figli\nQuesto fenomeno accomuna l'Europa mediterranea e parte dell'Asia. In Giappone, il figlio o la figlia che rimangono a casa con i genitori dopo i 30 anni sono stati etichettati come \"single parassita\". In Italia dalla seconda met\u00e0 degli anni 2000 \u00e8 stata usata la parola \"bamboccioni\" \nL'effetto demografico di questa evoluzione diventa visibile nel cosiddetto \"inverno demografico\" iniziato alla fine degli anni 1990, in cui le morti superano le nascite. Infatti, la cosiddetta piramide delle et\u00e0 in Italia mostra una forte erosione alla base, assumendo quella che viene chiamata \"forma a trottola\".\nCultura.\nIl termine generazione X venne usato per descrivere i primi punk inglesi per sottolineare il loro nichilismo, il rifiuto dei valori della generazione precedente e la sensazione di essere una generazione perduta, inutile per la propria societ\u00e0. La generazione X \u00e8 generalmente identificata dalla mancanza di ottimismo nel futuro, dallo scetticismo, dalla sfiducia nei valori tradizionali e nelle istituzioni. Tuttavia, il rapporto con i genitori e la societ\u00e0 cambia molto a seconda che si consideri l'Europa del Nord o l'Europa mediterranea. \nDopo l'avvento dei Nirvana e della musica grunge, il termine Generazione X \u00e8 stato esteso a sempre pi\u00f9 persone nate dopo il baby boom. Si \u00e8 usato anche l'appellativo di \"generazione MTV\". Con la commercializzazione del termine e la sua risonanza a livello mondiale, questa definizione \u00e8 diventata sempre pi\u00f9 oggetto di stereotipi e luoghi comuni sull'apatia di questa generazione. Una volta giovani adulti, la generazione X raccolse l'attenzione dei media tra la fine degli anni ottanta e l'inizio degli anni novanta, guadagnando la reputazione stereotipata di \"apatici, cinici, senza valori o affetti\".\nTelevisione.\nIn Italia, gli anni Ottanta sono il decennio di sviluppo della TV commerciale. I bambini cresciuti negli anni Ottanta conoscevano soprattutto il programma-contenitore Bim, bum, bam, condotto da Manuela Blanchard e Paolo Bonolis insieme al pupazzo Uan; anche il programma Drive In riscosse successo all'epoca. Entrambi i programmi erano trasmesse da Mediaset. Sui canali pubblici nazionali invece un programma generalista di rilievo fu Portobello, condotto da Enzo Tortora.\nCommodore 64 e sale giochi.\nVerso la fine degli anni Settanta, grazie allo sviluppo dei cabinati, le sale giochi si diffondono in tutte le citt\u00e0 e cittadine, soprattutto nei centri turistici. Rimangono attive per tutti gli anni Novanta, per poi decadere negli anni Duemila a causa della diffusione delle console casalinghe. Nel 1982 viene presentato al pubblico il Commodore 64, che rimane ancora oggi il computer pi\u00f9 venduto nella storia dell'informatica. Negli Stati Uniti d'America i pi\u00f9 grandi concorrenti furono l'Atari 800 e l'Apple II. La chiave del successo del C64 furono le aggressive tattiche di marketing, che portarono a venderlo nei grandi magazzini, nei discount e nei negozi di giocattoli, oltre che nella rete di rivenditori autorizzati.\nYuppies, paninari, metallari.\nNegli anni Ottanta dal quartiere Manhattan di New York emerse la figura dello yuppie, giovane \"rampante\" arrampicatore sociale che cerca di fare soldi il pi\u00f9 velocemente possibile. Questa moda si diffuse anche in Italia e in particolare a Milano, sintetizzandosi nello slogan pubblicitario \"Milano da bere\". \nCollegata al fenomeno dello yuppismo fu la moda italiana cosiddetta paninara, caratterizzata dall'ascolto della musica pop, dall'edonismo, consumismo e rifiuto dell'impegno sociale, in contrapposizione all'idealismo, anche violento, degli anni 1970. Yuppies e paninari si identificavano, fra le altre cose, per l'ossessione verso vestiti e accessori firmati.\nLa sottocultura metallara si definiva in contrapposizione a quella paninara. Non erano presenti differenze ideologiche, quanto piuttosto preferenze musicali e di abbigliamento.\nIl personaggio Zanardi, fumetto di Andrea Pazienza, intendeva rappresentare in negativo il \"vuoto\" della generazione di giovani italiani dei primi anni Ottanta.\nEtnonazionalismo.\nAll'inizio degli anni Novanta, in Italia cos\u00ec come in Europa, visto il progredire del governo sovranazionale dell'Unione Europea si affermarono tendenze sempre pi\u00f9 etnonazionaliste, cio\u00e8 ideologie nazionaliste ispirate alle identit\u00e0 locali e regionali.\nIn Italia sei movimenti autonomisti regionali, la Liga Veneta, la Lega Lombarda, il Piemont Autonomista, l'Union Ligure, la Lega Emiliano-Romagnola e l'Alleanza Toscana si federano nel 1990in un unico movimento chiamato Lega Nord finalizzato a ottenere l'indipendenza del della Padania. I toni di superiorit\u00e0 quando non di aperto razzismo verso l'Italia del Sud ebbero come reazione la rivitalizzazione del movimento \"neoborbonico\".\nIn conseguenza del collasso dell'Unione Sovietica, il ritorno alle ideologie chiamate appunto etnonazionaliste ha avuto come conseguenza la guerra civile nella ex Jugoslavia, nella Cecenia russa e in Ucraina. Nell'Africa subsahariana ed in particolar modo in Ruanda e Burundi nel 1994 il nazionalismo ha assunto il volto dell'etnicismo, talvolta mescolato a fondamentalismi religiosi, tribalismo, localismo o comunitarismo.\nPacifismo e Movimento no-global.\nAi primi anni Novanta, in concomitanza con la decisione della NATO di attaccare l'Iraq nella Guerra del Golfo, ci fu un forte movimento nell'opinione pubblica con lo slogan \"Anch'io ripudio la guerra\", che faceva riferimento all'articolo 11 della Costituzione della Repubblica italiana.\nIl Movimento no-global sorge alla fine degli anni novanta in parte come risposta a tensioni che si sono accumulate dalla fine della guerra fredda, con la crisi dello stato sociale, la crisi dei partiti politici di massa, la caduta delle barriere economiche tra gli stati, la delocalizzazione dei comparti produttivi delle imprese, lo sfruttamento della manodopera nel terzo mondo, il rafforzamento dei monopoli e del potere delle multinazionali, la progressiva perdita di controllo politico da parte dei cittadini sul mondo economico finanziario. Il libro No logo (2000) della giornalista canadese Naomi Klein \u00e8 considerato da molti il manifesto del movimento, che per\u00f2 avr\u00e0 la sua punta di visibilit\u00e0 durante gli Scontri di Seattle per la conferenza OMC del 1999 e in Italia con i Fatti del G8 di Genova nel 2001.\nImmigrati digitali.\nGli anni Novanta sono quelli dove si ascolta la musica nelle discoteche. Il Compact disc ha quasi del tutto sostituito le cassette musicali e i 33 giri. \nVerso la fine del decennio Internet inizia a diffondersi nelle case, con la caratteristica connessione dial-up realizzate con l'utilizzo di modem tramite la composizione di una normale numerazione telefonica.\nA differenza dei membri della Generazione Y e delle successive, che sono chiamati \"nativi digitali\", i membri della Generazione X e delle precedenti hanno visto l'avvento di Internet e hanno iniziato a usarlo come una tecnologia del tutto nuova. Per definirli \u00e8 stata quindi coniata l'espressione di \"immigrati digitali\"."}
{"id": "1316815", "revid": "547034", "url": "https://it.wikipedia.org/wiki?curid=1316815", "title": "Baseball ai Giochi della XXIX Olimpiade", "text": "Il torneo olimpico di Baseball 2008 si \u00e8 tenuto a Pechino dal 13 al 23 agosto. Tutte le partite sono state giocate al Wukesong Baseball Field. Non esiste un torneo olimpico di baseball femminile; le donne partecipano al torneo olimpico di softball, uno sport molto simile al baseball.\nIl CIO ha deciso di rimuovere il Baseball dal programma per le Olimpiadi 2012, per poi reinserirlo nei Giochi di Tokyo 2020.\nFormula.\nAl torneo hanno partecipato otto squadre. Tutte quante inserite in un girone all'italiana le cui prime quattro classificate accederanno alle semifinali del torneo. Le perdenti accederanno alla finale 3\u00ba-4\u00ba posto che assegner\u00e0 la medaglia di bronzo mentre le vincenti si qualificheranno alla finale del torneo che assegner\u00e0 la medaglia d'oro e la medaglia d'argento."}
{"id": "1316817", "revid": "1305772", "url": "https://it.wikipedia.org/wiki?curid=1316817", "title": "Cosmochimica", "text": "La cosmochimica \u00e8 la disciplina scientifica che si occupa dello studio dell'origine e sviluppo degli elementi chimici e dei loro isotopi nel cosmo, soprattutto all'interno del sistema solare. Il termine fu originariamente coniato da Harold Urey dopo la seconda guerra mondiale. Contrariamente all'astrochimica, la quale \u00e8 interessata agli elementi chimici in altre parti della nostra galassia e in altre galassie precludendo la possibilit\u00e0 di disporre sulla Terra di campioni in breve scala temporale (meno di pochi millenni), la cosmochimica sfrutta frequentemente (a eccezione dell'interazione tramite fotoni per via spettroscopica) il contatto diretto con campioni degli elementi chimici provenienti dallo spazio.\nLa cosmochimica \u00e8 correlata all'astrofisica, in particolare per quanto concerne la fisica delle stelle e delle supernove. La cosmochimica, interessandosi inoltre dell'origine e sviluppo degli elementi e dei loro isotopi nel sistema solare, \u00e8 anche importante in planetologia e per indagare sull'origine e sviluppo del sistema solare. Molti contributi alla cosmochimica derivano da ricerche sui meteoriti, in quanto le meteoriti sono, insieme alla polvere cometaria e ai campioni provenienti dalla Luna e dal vento solare, i soli campioni extraterrestri disponibili per indagini nei laboratori del nostro pianeta. In tal senso importante \u00e8 il contributo delle missioni condotte con sonde spaziali, che permettono di ottenere fotografie, effettuare misure spettroscopiche sul luogo e anche di raccogliere materiale da analizzare successivamente nei laboratori terrestri.\nDistribuzione degli elementi nel cosmo.\nLa distribuzione degli elementi, prodotti in seguito alla nucleosintesi, risente fortemente della relativa volatilit\u00e0 geochimica e numero atomico. L'elemento pi\u00f9 abbondante nell'intero universo \u00e8 l'idrogeno, seguito dall'elio; entrambi sono gli elementi pi\u00f9 leggeri della tavola periodica. Questi due elementi sono alla base del processo di fusione nucleare che genera energia trasformando 4 atomi di idrogeno in 1 di elio. Il 90% degli atomi presenti nell'universo sono di idrogeno, il 9,9% di elio mentre il restante 0,1% \u00e8 costituito prevalentemente da ossigeno, carbonio, azoto, ferro, neon e silicio."}
{"id": "1316818", "revid": "767487", "url": "https://it.wikipedia.org/wiki?curid=1316818", "title": "Kris Stadsgaard", "text": "Caratteristiche tecniche.\nPu\u00f2 ricoprire il ruolo di centrale ma anche quello di laterale.\nCarriera.\nDopo aver giocato nelle giovanili del FC Nordsj\u00e6lland, club di prima divisione danese, viene aggregato alla prima squadra, dove viene impiegato poco, eccezion fatta per la stagione 2004-2005 in cui totalizza 21 presenze.\nA fine agosto 2007 il difensore viene acquistato dalla insieme al connazionale attaccante Mike Tullberg e viene presentato ufficialmente il 30 agosto 2007. Esordisce in Serie A il 15 settembre 2007 nella gara casalinga della contro la .\nIl 31 marzo 2008 viene ceduto a titolo definitivo alla titolata squadra norvegese del Rosenborg dove nella prima stagione timbra il cartellino per 15 volte, mentre nelle seguenti 2 stagioni scende in campo 40 volte suddivise in 20 presenze annue.\nIl 2 settembre 2010 passa al Malaga e il 16 ottobre segna il suo primo gol contro il . Il 23 gennaio 2012 rescinde il contratto che lo legava al club spagnolo. Due giorni dopo si accorda con il Copenaghen. Si ritira al termine del campionato 2015-2016."}
{"id": "1316819", "revid": "1494169", "url": "https://it.wikipedia.org/wiki?curid=1316819", "title": "Premonition", "text": ""}
{"id": "1316822", "revid": "125839772", "url": "https://it.wikipedia.org/wiki?curid=1316822", "title": "Municipio di Augusta", "text": "Il municipio () \u00e8 l'edificio storico sede della municipalit\u00e0 della citt\u00e0 di Augusta, la pi\u00f9 antica della Germania dopo Treviri.\nRitenuto uno dei capolavori dell'architettura del Rinascimento, \u00e8, assieme al quartiere storico del Fuggerei, una fra le maggiori attrattive turistiche della citt\u00e0. \u00c8 espressione dell'orgoglio civico della Libera citt\u00e0 imperiale.\nSituato al numero 2 del Rathausplatz, all'apice della Maximilianstra\u00dfe, a breve distanza dalla torre Perlach (torre romanica del XII secolo alta settanta metri) e dalla statua intitolata a Cesare Augusto - imperatore romano a cui \u00e8 attribuita la fondazione della citt\u00e0 nell'anno 15 d.C. - viene considerato uno dei palazzi pi\u00f9 belli dell'Europa centrale.\nStoria.\nFu costruito tra il 1615 ed il 1620 da Elias Holl, architetto capo-mastro di Augusta, in uno stile influenzato dal Rinascimento italiano e dal Manierismo. La posa della prima pietra avvenne il 25 agosto 1615 e la sua realizzazione venne a costare circa centomila \"gulden\", i fiorini tedeschi.\nIn seguito, fu gravemente danneggiato con il bombardamento aereo della Royal Air Force avvenuto durante la seconda guerra mondiale nella notte fra il 25 ed il 26 febbraio 1944, ma dall'immediato dopoguerra iniziarono i lavori di ristrutturazione, conclusi soltanto nell'aprile del 1962.\nUltima a essere recuperata e totalmente restaurata \u00e8 stata, a partire dal 1980, la \"Goldener Saal\" (la Sala d'oro), il vano pi\u00f9 prestigioso ed anche quello maggiormente danneggiato - tanto da rimanerne quasi completamente distrutto - dagli accadimenti bellici.\nStruttura.\nL'edificio si sviluppa su pi\u00f9 piani. \u00c8 affiancato da due caratteristiche torri a bulbo e presenta un prospetto principale alto 57 metri. Nell'uso originale, a piano terra e al primo piano era allocati i grandi vani denominati rispettivamente \"Unterer Fletz\" e \"Oberer Fletz\" (sale \"inferiore\" e \"superiore\"), con accanto gli uffici dell'amministrazione comunale.\nAl secondo piano trovavano posto le stanze dei pr\u00ecncipi della Dieta Imperiale e la grande sala dorata, la sontuosa \"Goldener Saal\".\n\"Goldener Saal\": inno alla Sapienza.\nLa \"sala d'oro\" \u00e8 il vano di maggiore prestigio e fascino dell'intero palazzo. Porta questo nome poich\u00e9 per ricoprirne il soffitto e i portali in legno sono stati impiegati 2,6 chilogrammi di l\u00e0mine d'oro di quasi 24 carati e di 1/6000 di spessore.\nPriva di colonne (il soffitto era originariamente sostenuto da ventisette catene collegate ad una struttura portante posizionata sotto il tetto dell'edificio), misura 552\u00a0m\u00b2 e si sviluppa per 14 metri di altezza.\nOltre che per le sedute della Dieta Imperiale veniva impiegata per banchetti indetti in occasione di visite di stato.\nIl soffitto \u00e8 riccamente decorato con una serie di dipinti a carattere allegorico inneggianti alla Sapienza (che doveva evidentemente, almeno negli ausp\u00ecci, ispirare i pr\u00ecncipi nelle loro decisioni).\nI dipinti sono racchiusi in un grande ovale centrale contornato da altri otto ovali e due tondi di minori dimensioni.\nOgnuno degli otto ovali minori evidenzia una figura femminile mentre l'ovale grande centrale raffigura la \"Sapientia\" come donna assisa in abiti sontuosi su un carro trionfale, con tanto di corona e scettro. Un motto recita:\nAppena sotto al soffitto, la sala \u00e8 rifinita con affreschi posti alle pareti dei lati nord e sud che raffigurano - contrapponendoli - otto imperatori e sovrani cristiani ad altrettanti imperatori e sovrani pagani, in una sorta di coppie contrapposte. Ciascuna figura \u00e8 accompagnata da un motto. Queste le coppie:"}
{"id": "1316824", "revid": "104265", "url": "https://it.wikipedia.org/wiki?curid=1316824", "title": "Mortandela", "text": "La mortandela (da non confondersi con la mortadella bolognese) \u00e8 un salume a base di pasta macinata di carni di maiale.\nDescrizione.\nNon \u00e8 un insaccato in quanto non si usa il budello nella sua preparazione. Una volta la si faceva macinando (o meglio, pestando nel mortaio, e da qui il suo nome) le parti meno nobili del maiale, quali lingua, fegato e coppa del collo. Oggi si utilizzano solo parti nobili quali coppa, spalla, parte della coscia e pancetta le quali dopo essere state macinate grossolanamente vengono unite in modo da formare delle polpette delle dimensioni di una palla da tennis, ma di forma pi\u00f9 schiacciata.\nLa pi\u00f9 nota \"Mortandela affumicata della Val di Non\" \u00e8 un Presidio Slow Food, e in questo caso la ricetta tradizionale prevede che l'impasto venga avvolto a mano nell'omento (o reticolo) di suino, prima di essere sottoposto ad affumicatura ed eventuale stagionatura. Viene usata fresca nella tipica minestra d'orzo o nei crauti, o stagionata da 15 a 30 giorni per poi essere consumata come salume da antipasto o aperitivo. La si pu\u00f2 trovare, preparata in differenti modi, nelle macellerie e salumerie della Val di Non. Ogni anno a Tassullo in Val di Non, in ottobre si tiene la manifestazione \"La Mortandela pu bona\", in cui viene premiata la migliore mortandela affumicata dei produttori locali.\nLa particolarit\u00e0 di questo prodotto sta nelle dosi delle spezie contenute nell'impasto, che non sono prestabilite, ma ogni famiglia ha la sua ricetta che custodisce gelosamente.\nCi sono anche altre zone in Trentino in cui si produce un salume chiamato mortandela. Ad esempio un'antica ricetta di Caldonazzo prevede che si utilizzi il filetto e il fegato di maiale macinati e uniti dal cosiddetto \"redesin\".\nDal 1999 si tiene a Caldonazzo \"La Festa della \"Mortandela\"\"."}
{"id": "1316827", "revid": "1543377", "url": "https://it.wikipedia.org/wiki?curid=1316827", "title": "Davide Bassi (calciatore)", "text": "Carriera.\nClub.\nGiovanili.\nDa bambino inizia a giocare in porta, poi in difesa, e infine di nuovo in porta nelle scuole calcio di Spezia e Canaletto Sepor. Successivamente giocher\u00e0 con Arsenalspezia e Sarzanese prima di passare al Fo.Ce. Vara. Nel gennaio 2000 approda in rossobl\u00f9 con il Genoa e nella stagione 2001-2002 passa all'Empoli (Allievi Nazionali e Primavera).\nMassese.\nNel 2003-04 passa alla Massese in Serie D con la quale centra la promozione.\nLa stagione successiva ritrova il posto da titolare dopo due mesi e mezzo di campionato, esordendo tra i professionisti il 28 novembre 2004 in San Marino-Massese (0-0).\nNel campionato 2005-06 difende i pali anche in Serie C1 e con la squadra subisce la retrocessione ai play-out (la Massese verr\u00e0 in seguito ripescata).\nTorna all'Empoli, che gli offre un ruolo di portiere di riserva alle spalle di Daniele Balli.\nEmpoli.\nGioca 8 partite nella sua prima stagione in serie A, esordendo il 14 aprile 2007 in Cagliari-Empoli (0-0).\nNella stagione successiva colleziona 17 presenze in campionato e 2 nella prima storica Coppa UEFA del club toscano.\nCon la retrocessione in Serie B alla fine della stagione 2007-2008, la societ\u00e0 decide di puntare su di lui come portiere titolare in serie cadetta. Diventa cos\u00ec titolare del tentativo di risalita in A, sfiorata e persa ai play-off contro il Brescia.\nL'anno successivo \u00e8 sempre titolare della formazione empolese.\nTorino.\nIl 23 luglio 2010 si trasferisce in prestito con diritto di riscatto al .\nIl suo esordio ufficiale in maglia granata avviene il 28 agosto 2010, nella partita persa per 2-1 contro il Cittadella, subentrando nel secondo tempo a Davide Morello.\nDopo la trasferta in terra veneta, diviene titolare ma torna a fare la riserva dopo l'arrivo di Rubinho.\nAl termine della stagione 2010-2011 torna all'Empoli.\nSassuolo.\nIl 14 luglio 2011 passa in prestito al Sassuolo, dove \u00e8 il secondo di Alberto Pomini. Nella stagione 2011-2012 non scende mai in campo, e a fine stagione torna ancora all'Empoli.\nAtalanta.\nIl 28 giugno 2015, in scadenza di contratto, passa all'Atalanta, con cui firma un contratto biennale. Esordisce con la formazione orobica il 2 dicembre 2015, subendo tre reti nella partita del quarto turno di Coppa Italia persa per 3-1 sul campo dell'Udinese; successivamente scende nuovamente in campo il 20 dicembre, giocando cos\u00ec la sua prima partita di campionato con gli orobici, nella quale subisce 3 reti contro il Napoli. Nella stagione 2016-2017 non viene mai schierato in campo da Gasperini in partite ufficiali, e nel gennaio del 2017 rescinde il contratto che lo legava ai bergamaschi.\nParma.\nRimasto svincolato, si \u00e8 accordato con il Parma Calcio 1913 con cui ha sottoscritto un contratto il 27 febbraio 2017, risolvendolo il 3 aprile successivo visto il rientro dall'infortunio del titolare Frattali e le regole vigenti relative all'utilizzo dei calciatori over della Lega Pro.\nSpezia.\nNell'estate del 2017 viene ingaggiato dallo Spezia, con cui si legher\u00e0 fino al 30 giugno 2019.\nNazionale.\nNel 2008 prende parte con la Nazionale Olimpica al Torneo di Tolone, manifestazione amichevole in preparazione dei Giochi Olimpici di Pechino, giocando tre partite su cinque. Il 21 maggio 2008 esordisce in Italia-Costa d'Avorio (2-0), parando anche un rigore nel primo tempo. La squadra Olimpica italiana vince il torneo e Bassi riceve il premio di miglior portiere della manifestazione.\nStatistiche.\nPresenze e reti nei club.\n\"Statistiche aggiornate al 7 ottobre 2017.\""}
{"id": "1316829", "revid": "1864934", "url": "https://it.wikipedia.org/wiki?curid=1316829", "title": "Festivalfilosofia", "text": "Il Festival\"filosofia\" \u00e8 una manifestazione culturale italiana che dal 2001 si svolge annualmente a Modena, Carpi e Sassuolo.\nIl festival.\nIl festival si svolge regolarmente durante un fine settimana di met\u00e0 settembre ed \u00e8 caratterizzato da lezioni magistrali, mostre, concerti, film, giochi e cene che trattano temi attinenti alla filosofia.\nPer tutta la durata del weekend (venerd\u00ec, sabato e domenica) le lezioni magistrali vengono tenute nelle piazze pubbliche, nei teatri e nelle chiese delle tre citt\u00e0. Tutti gli eventi sono gratuiti. Ideatrice e guida ne \u00e8 stata Michelina Borsari, fino al 2016 Direttore scientifico del Consorzio per il Festival\"filosofia\", oggi diretto da Daniele Francesconi.\nNel corso degli anni, il festival ha visto la partecipazione di personalit\u00e0 importanti nel campo della filosofia e non solo, come Enzo Bianchi, Jeremy Rifkin, Marc Aug\u00e9 e Zygmunt Bauman.\nNell'edizione 2007 si sono registrate oltre 130\u00a0000 presenze e oltre 100\u00a0000 in quella 2008.\nSecondo la Gazzetta di Modena nell'edizione 2012 del Festival dedicato alle \"cose\" si sono toccate le 180.000 presenze.\nNonostante le difficolt\u00e0 dovute all'epidemia di COVID-19, l'edizione del 2020 ha comunque registrato una buona partecipazione, giungendo molto vicino alla capienza massima di 40.000 posti su prenotazione. L'edizione del 2021, nonostante le stesse problematiche, ha registrato un'affluenza ancor migliore, superando ampiamente le 35.000 presenze.\nTema delle edizioni.\nOgni anno la manifestazione \u00e8 caratterizzata da un tema specifico:"}
{"id": "1316830", "revid": "1728", "url": "https://it.wikipedia.org/wiki?curid=1316830", "title": "Fenice (valuta)", "text": "La fenice (greco: \u03c6\u03bf\u03af\u03bd\u03b9\u03be) \u00e8 stata la prima valuta del moderno Stato greco. Venne introdotta nel 1828 dal governatore Giovanni Capodistria ed era suddivisa in 100 \"lepta\".\nIl nome adottato derivava da quella della fenice, l'uccello mitologico scelto come simbolo per indicare la rinascita della Grecia. La fenice sostitu\u00ec i \"kuru\u015f\" turchi con un rapporto di sei fenici per un kuru\u015f.\nVenne coniata una quantit\u00e0 ridotta di fenici e la maggior parte delle transazioni in Grecia continu\u00f2 ad essere effettuata con valuta straniera. Non avendo a disposizione abbastanza metallo prezioso da utilizzare per coniare pi\u00f9 monete, nel 1831 il governo emise 300.000 fenici aggiuntive in banconote senza alcun fondo per sostenerle. Come risultato, le banconote vennero universalmente rifiutate. Nel 1832 il sistema valutario fu riformato e venne introdotta la dracma per sostituire alla pari la fenice.\nMonete.\nFurono coniate monete in rame da 1, 5,10, 20 lepton. La moneta da 1 fenice era invece d'argento al titolo di 943/000 con un peso di 3,870 g ed un diametro di 29 millimetri. Fu coniata solo nel 1828 nella zecca di Egina.\nTutte le monete presentavano al dritto la fenice che risorge dal fuoco con in alto una croce e sulla sinistra in alto dei raggi solari. Intorno \u0395\u039b\u039b\u0397\u039d\u0399\u039a\u0397 \u03a0\u039f\u039b\u0399\u03a4\u0395\u0399\u0391. In esergo, in alcuni casi dentro un ovale, \"\u03b1\u03c9\u03ba\u03b1\" (1821 nell'antico sistema di numerazione greco). Anche l'uso del sistema di numerazione greco, come la fenice, era un simbolo della rinascita greca.\nAl rovescio era indicato il valore dentro una corona di alloro ed intorno \u039a\u03a5\u0392\u0395\u03a1\u039d\u0397\u03a4\u0397\u03a3 \u0399. \u0391. \u039a\u0391\u03a0\u039f\u0394\u0399\u03a3\u03a4\u03a1\u0399\u0391\u03a3 , cio\u00e8 Giovanni Capodistria che fu il primo capo di Stato della Grecia, con il titolo di \"kubernetes\", governatore. In esergo la data e ai lati i segni di zecca (Egina), cio\u00e8 un'ancora e una catena."}
{"id": "1316835", "revid": "266115", "url": "https://it.wikipedia.org/wiki?curid=1316835", "title": "\u00c9der (calciatore 1986)", "text": "Biografia.\nNato in Brasile, possiede anche la nazionalit\u00e0 italiana. Il bisnonno paterno, Giovanni Battista Righetto, era infatti originario di Nove (VI) ed emigr\u00f2 nel 1891 (all'et\u00e0 di 13 anni) nello stato sudamericano. Il suo nome di battesimo \u00e8 un tributo a \u00c9der Aleixo de Assis, ala verdeoro al .\nCaratteristiche tecniche.\nPunta centrale con un discreto fiuto del gol, tra le sue qualit\u00e0 annovera le capacit\u00e0 fisiche e tecniche, il senso della posizione, l'intelligenza tattica e la duttilit\u00e0. La sua bravura nel servire assist gli permette di giocare anche da seconda punta oppure ala.\nCarriera.\nClub.\nCrici\u00fama, Empoli, Frosinone, Cesena e Brescia.\nNell'autunno 2005 il Crici\u00fama, formazione nella quale ha fatto il suo esordio professionistico, lo cede all'Empoli. Debutta in Serie A il 18 marzo 2007, nella sconfitta per 3-1 sul campo della Lazio. Dopo aver esordito anche nelle coppe europee, nel gennaio 2008 passa in compropriet\u00e0 al Frosinone: con la maglia dei ciociari segna 20 gol sino al termine del campionato 2008-09. Rientrato ai toscani, nel torneo 2009-10 \u00e8 capocannoniere della serie cadetta: realizza 27 gol, con una quaterna alla Salernitana. Per la stagione seguente si divide - in Serie A - tra Brescia e , trovando il primo gol nella massima categoria con le \"Rondinelle\".\nSampdoria.\nViene cos\u00ec acquistato dalla Sampdoria, contribuendo al ritorno dei liguri in A: segna infatti un gol nella semifinale d'andata dei play-off, in cui la sua squadra sconfigge per 2-1 il Sassuolo. Nel biennio che segue \u00e8 invece determinante per la salvezza dei blucerchiati, assommando 19 reti in 63 presenze. Nella stagione 2014-15 risulta uno dei punti di forza per i genovesi, che ottengono la qualificazione in Europa League a scapito del Genoa: \u00c9der va in gol per 9 volte, ricevendo anche la chiamata della Nazionale azzurra. Il 6 agosto 2015 trova la prima marcatura in campo internazionale, ma la Sampdoria viene eliminata dal Vojvodina nei preliminari di Europa League con il risultato complessivo di 4-2. Nel girone di andata del campionato 2015-16 segna 12 gol, tra cui il centesimo nel campionato italiano: a subirlo \u00e8 proprio l'Empoli, il club che lo aveva fatto esordire.\nInter.\nDurante il mercato di gennaio, l'Inter lo acquista facendogli siglare un accordo quinquennale. Nella seconda parte del torneo va a bersaglio in una sola occasione, marcando il definitivo 3-1 contro l'Udinese. Con i nerazzurri \u00e8 autore anche della sua prima doppietta nelle coppe continentali, messa a referto contro lo Sparta Praga nell'ultima giornata della fase a gironi dell'Europa League 2016-17. Festeggiata con un gol al Pescara la 200\u00aa presenza in A, parte spesso da titolare con Pioli in panchina per sopperire alle assenze di Icardi. Con l'arrivo di Spalletti alla guida dei milanesi, continua ad essere impiegato con frequenza.\nJiangsu Suning.\nNell'estate 2018 si trasferisce nel campionato cinese, dove fa valere le proprie doti realizzative con la maglia del Jiangsu Suning: mette a segno 11 reti nella stagione d'esordio e 12 nella successiva. Nella stagione 2020 mette a segno 9 reti, tra cui una nella finale per il titolo, vinta per 2-1: il successo consente allo Jiangsu di aggiudicarsi per la prima volta il campionato cinese che \u00e8 anche il primo trofeo vinto in assoluto da \u00c9der. La squadra, che a dicembre aveva perso la finale della Coppa di Cina contro lo Shandong, cessa le proprie attivit\u00e0 alla fine di febbraio 2021.\nSan Paolo.\nIl 26 marzo 2021 si accorda fino al 31 dicembre 2022 con il , club con il quale due mesi pi\u00f9 tardi vince il campionato Paulista, superando in finale il .\nNazionale.\nLa prima convocazione in Nazionale giunge nel marzo 2015, da parte di Antonio Conte. Il 43\u00ba oriundo della storia azzurra debutta contro la Bulgaria, segnando - dopo il suo ingresso in campo al posto di Zaza - la rete del pareggio. Entrato stabilmente a far parte delle scelte del commissario tecnico, viene scelto per l'Europeo 2016. Nella seconda gara del girone, segna alla Svezia la rete che qualifica gli azzurri agli ottavi di finale.\nConfermato tra i titolari anche dopo l'ingaggio di Ventura, partecipa con la squadra alla fallimentare fase di qualificazione per il .\nStatistiche.\nPresenze e reti nei club.\n\"Statistiche aggiornate al 10 dicembre 2021\""}
{"id": "1316838", "revid": "767487", "url": "https://it.wikipedia.org/wiki?curid=1316838", "title": "Hounslow", "text": "Il London Borough of Hounslow \u00e8 un borgo di Londra che si trova nella parte occidentale della citt\u00e0, nella Londra esterna.\nVenne istituito nel 1965, fondendo i precedenti Distretto urbano di Brentford e Chiswick, Distretto urbano di Feltham e Distretto urbano di Heston e Isleworth e trasferendoli a Londra dal Middlesex."}
{"id": "1316839", "revid": "196390", "url": "https://it.wikipedia.org/wiki?curid=1316839", "title": "Leslie Hornby", "text": ""}
{"id": "1316840", "revid": "709406", "url": "https://it.wikipedia.org/wiki?curid=1316840", "title": "Eliodoro Lombardi", "text": "Biografia.\nStudia nel seminario di Mazara, diventa docente di letteratura italiana nell'Universit\u00e0 di Palermo, per il suo impegno fu detto \"il poeta della Rivoluzione\".\nL'esecuzione di Nicol\u00f2 Garzilli, a Palermo nel 1850, segn\u00f2 profondamente la sua vita, di pensatore e di poeta.\nAbbandona gli studi di giurisprudenza, per dedicarsi all'accademia dei versi improvvisati, che gli consent\u00ec di esprimere il suo credo politico, nei principali teatri siciliani.\nAppassionato cantore del Risorgimento italiano, dal 1860 al 1866 \u00e8 con Garibaldi, dalla presa di Palermo a Condino, dove viene gravemente ferito al petto.\nCol poemetto \"Calatafimi\" celebr\u00f2 la Rivoluzione del 1860. Cos\u00ec commenta Mario Rapisardi: \"\u00abQuesto tuo Calatafimi pi\u00f9 che poesia mi par musica, affettuosa insieme e solenne. Il tema, presentato maestrevolmente, si adorna di dolci ed eleganti armonie, si riaffaccia in sempre nuovi atteggiamenti melodici, si nasconde fra il lusso di cento leggiadre fiorettature, ascende alla piena espressione della sua forza, e poi mano mano si smorza in misterioso sussurro, che si spegne in un tremolio che si prolunga nell'anima. \u00c8 poesia che fa rimembrare e sognare\u00bb\" (cfr. F. P. Natale-Montalbano, Eliodoro Lombardi. Vita ed opere (Studio), op. cit., pag. 34.)\nIl 9 marzo del 1894, durante una lezione sul Dante, viene colpito da una congestione cerebrale.\n&lt;poem&gt; \n&lt;/poem&gt;"}
{"id": "1316847", "revid": "409613", "url": "https://it.wikipedia.org/wiki?curid=1316847", "title": "Matteo Caccia", "text": "Biografia.\nDiplomato all'Accademia dei Filodrammatici di Milano, inizia lavorando con Antonio Sixty, Andrea Taddei, Massimo Navone.\nNel 1999 conosce Antonio Latella che lo convoca insieme ad altri giovani attori per lavorare ad alcune delle sue produzioni, tra cui \"Romeo e Giulietta\" ed \"Amleto\" di Shakespeare e Stretta sorveglianza di Jean Genet (premio \"UBU 2001\").\nNel 2005 comincia a scrivere per il teatro e il suo primo testo \"Hotelofficina\" \u00e8 finalista del premio \"Riccioneteatro\".\nNel 2006 debutta con lo spettacolo, da lui scritto ed interpretato, \"La maglia nera\" che narra la storia di Luigi Malabrocca.\nParallelamente all'attivit\u00e0 teatrale, inizia a lavorare come inviato e conduttore radiofonico prima a Radio Popolare e poi a Radio2.\nDal 2001 al 2006, conduce insieme a Federico Bianco la trasmissione \"Aria Condizionata\", all'interno del palinsesto estivo di Radio2.\nNell'estate 2007, conduce, sempre su Radio2, la trasmissione \"Barabba\", insieme a LaLaura.\nL'8 settembre 2008, comincia la prima puntata di \"Amn\u00e8sia\" trasmessa da Radio2, uno sceneggiato che si \u00e8 fatto conoscere per la sua storia: Matteo un anno prima mentre si trova in teatro viene colpito da un'amnesia retrograda globale. Nel programma Matteo tiene un diario in cui ricostruisce i pezzi della sua vita. Radio2 trasmette l'ultima puntata dell'ormai cult Amnesia il 31 luglio 2009 in cui Matteo svela ci\u00f2 che tutti si sono chiesti: si tratta di vera \"Amn\u00e8sia\" o \u00e8 tutta una storia inventata?\nDa luned\u00ec 18 gennaio 2010 inizia la trasmissione di fiction \"Vendo tutto\" in onda in fascia pomeridiana alle 16:00 su Radio 24. Ogni giorno Matteo Caccia, dichiarandosi volenteroso di cambiare completamente la propria vita in seguito all'abbandono da parte della propria ragazza vende su eBay un oggetto che gli \u00e8 appartenuto e in trasmissione descrive come \u00e8 entrato in possesso dell'oggetto e cosa ha rappresentato per lui.\nDa luned\u00ec 6 settembre 2010 Matteo Caccia conduce il romanzo radiofonico a puntate \"Io sono qui\" su Radio 24, andato in onda dal luned\u00ec al venerd\u00ec alle 16:00 alle 16.45. Un programma dalla regia di Tiziano Bonini, scritto insieme a Stefano D'Andrea, in cui Matteo racconta ogni giorno un episodio della sua vita. Il 23 giugno il programma chiude il ciclo con una serata finale live ed andata sold out, presso la Sala Collina, all'interno della sede di Milano Via Monte Rosa de Il Sole 24 ORE.\nIl 5 settembre 2011 il trio Matteo Caccia, Tiziano Bonini e Stefano D'Andrea riprende nella medesima fascia oraria, con la trasmissione \"Voi Siete Qui\", un programma di storytelling basato sulle storie degli ascoltatori.\nNel 2015 torna a Radio2 con \"Una vita\".\nNel 2016 conduce su Rai2 Pascal in cui, attraverso la lettura di piccoli episodi di vita vissuta, trasmette le emozioni dei protagonisti e rende straordinarie le vite comuni degli ascoltatori - scrittori che ad essa partecipano.\nNel 2018, insieme a Mauro Pescio, realizza il podcast \"La piena - il meccanico dei Narcos\" in esclusiva per Audible: la vera storia di Gianfranco Franciosi, meccanico navale infiltrato per conto della polizia italiana in un'organizzazione dedita al traffico internazionale di cocaina.\nA settembre 2019 torna a Radio 24 alla conduzione del nuovo programma Linee d\u2019ombra \u2013 Storie dei nuovi vizi capitali."}
{"id": "1316851", "revid": "599013", "url": "https://it.wikipedia.org/wiki?curid=1316851", "title": "Francesco Pratali", "text": "Caratteristiche tecniche.\nDifensore centrale di buona fisicit\u00e0 e senso dell'anticipo, \u00e8 mancino di piede nonostante il sito transfermarkt lo indichi come destro.\nCarriera.\nCresciuto nelle giovanili dell'Empoli, nel 1998-1999 viene girato in prestito alla Lodigiani, dove colleziona 14 presenze e 1 rete; la stagione successiva rimane a Roma a titolo temporaneo, diventando presto titolare indiscusso della difesa, giocando 27 partite e segnando di nuovo 1 rete. Nel 2000 la squadra romana lo acquista in compropriet\u00e0, e la stagione \u00e8 ancora positiva, con 31 partite e 2 reti. Viene quindi riscattato dall'Empoli per disputare la Serie B, dove nel primo anno colleziona 5 presenze e conquista la promozione in Serie A. Nel 2002-2003 esordisce in Serie A giocando 17 partite, mentre nel 2003-2004 gioca 19 partite e ottiene la retrocessione della squadra toscana. Dalla stagione 2004-2005 diventa titolare fisso e colleziona 33 presenze e un gol, contribuendo alla conseguente promozione in Serie A dell'Empoli; colleziona in seguito 28 presenze nel 2005-2006 e prima dell'inizio della stagione 2006-2007 decide di rinnovare il suo contratto per altri quattro anni. Il suo ritorno in Serie A, con 27 presenze e una rete, termina con la storica qualificazione dell'Empoli in Coppa UEFA.\nNell'estate 2007 scoppia un contenzioso con la societ\u00e0, che culmina l'11 luglio 2007, quando il giocatore dichiara di essere stato cacciato dal ritiro Pratali, che contestava la societ\u00e0 per non avergli concesso il trasferimento dopo l'interessamento della Lazio, minaccia di ricorrere all'articolo 17 della FIFA per svincolarsi dal club e trovare una nuova destinazione all'estero, sulla scia di Morgan De Sanctis, che con la stessa modalit\u00e0 era passato dall' al Siviglia. Dopo l'intera estate trascorsa ad allenarsi individualmente, l'8 ottobre 2007 l'Empoli e Francesco Pratali dichiarano di avere risolto tutte le incomprensioni e il difensore viene reintegrato in rosa e messo a disposizione di Luigi Cagni. Alla fine della stagione sono 15 le partite disputate, con la squadra toscana che retrocede nuovamente in Serie cadetta.\nIl 27 luglio 2008 viene ufficialmente acquistato dal di Urbano Cairo per circa 3 milioni di euro. Inizia la stagione come difensore centrale titolare in coppia con Cesare Natali, ma progressivamente, anche a causa di alcuni problemi fisici, il suo minutaggio diminuisce e la stagione si conclude con 13 presenze e la retrocessione del club in Serie B.\nNell'estate seguente viene messo in lista di trasferimento, restando comunque a Torino. Nel campionato 2009-2010, sotto la di Stefano Colantuono, Pratali torna titolare e mette a segno due reti decisive contro Empoli e AlbinoLeffe.\nNuovamente messo sul mercato, il 1\u00ba febbraio 2010 passa in prestito con diritto di riscatto al\n, in Serie A. Disputa in tutto 12 partite con la squadra toscana, che a fine stagione retrocede in Serie B e decide di non riscattarlo.\nIl 30 giugno 2010, scaduto il contratto, torna al Torino, che nel frattempo ha gi\u00e0 prestabilito una rivoluzione generale della squadra, includendo anche Pratali nella lista dei giocatori esclusi dal ritiro estivo e in lista di trasferimento; il nuovo allenatore Franco Lerda, tuttavia, decide di toglierlo dal mercato e puntare su di lui per la stagione 2010-2011. Nonostante la concorrenza di Valerio Di Cesare e Claudio Rivalta, gioca 22 partite e segna un gol, contro il Frosinone.\nResta al Torino anche per la stagione 2011-2012 sotto la guida di Gian Piero Ventura, debuttando in campionato il 4 settembre 2011 contro il . Dopo aver conquistato la Serie A con la squadra granata, il 30 giugno termina il suo contratto, svincolandosi.\nIl 26 luglio 2012 torna all'Empoli, firmando un accordo annuale. Dopo aver concluso la stagione con 19 presenze e 2 reti, la societ\u00e0 toscana decide di non rinnovargli il contratto, e il giocatore resta svincolato a parametro zero. Tuttavia, il 9 ottobre successivo, viene nuovamente ingaggiato con contratto annuale fino a giugno 2014.\nA inizio luglio 2014 il giocatore trova un accordo con il Viareggio e l'8 luglio 2014 firma un contratto annuale con questa societ\u00e0.\nIl 5 febbraio 2015 firma per il Tuttocuoio.\nAttualmente \u00e8 a capo della Scuola Calcio Monteserra nel comune di Buti (PI).\nStatistiche.\nPresenze e reti nei club.\n\"Statistiche aggiornate al 28 maggio 2013.\""}
{"id": "1316852", "revid": "466539", "url": "https://it.wikipedia.org/wiki?curid=1316852", "title": "Matt Stone", "text": "Ha creato insieme a Trey Parker la celebre e criticata serie televisiva animata \"South Park\". Lui e Parker sono conosciuti anche per i DVDA, una band creata da loro in cui le canzoni fanno parte delle colonne sonore dei loro lavori.\nBiografia.\nMatt Stone nacque a Houston, Texas, da Sheila Lois, una casalinga, e Gerald Whitney Stone, un professore di economia (da loro derivano i nomi di due dei personaggi di South Park, Sheila e Gerald Broflovski). La madre di Stone \u00e8 ebrea, mentre suo padre \u00e8 originario dell'Irlanda, cos\u00ec Stone crebbe senza una religione ben precisa, pur considerandosi etnicamente ebreo. Trascorse l'infanzia nell'area di Denver, dunque si trasfer\u00ec a Littleton.\nStone frequent\u00f2 la Heritage High School, a Littleton. Ottenne la laurea in Scienze della Matematica all'Universit\u00e0 del Colorado di Boulder e fu il primo studente a conseguire la laurea anche in Scienze dello Spettacolo. Nel 2011 Parker e Stone hanno collaborato con il compositore di \"Avenue Q\", Robert Lopez, per realizzare un musical sui mormoni intitolato \"The Book of Mormon\", che ha poi vinto nove Tony Awards: facevano parte del cast originale Andrew Rannells e Josh Gad."}
{"id": "1316855", "revid": "125958401", "url": "https://it.wikipedia.org/wiki?curid=1316855", "title": "Premonition (film 2007)", "text": "Premonition \u00e8 un film del 2007 di Mennan Yapo con Sandra Bullock.\nNegli Stati Uniti \u00e8 uscito nelle sale il 16 marzo 2007, in Italia il 7 settembre 2007.\nTrama.\nLinda Quinn Hanson \u00e8 una casalinga felicemente sposata con Jim con cui ha due figlie, Megan e Bridgette.\nUn giorno, mentre Jim \u00e8 fuori per un viaggio d'affari, Linda riceve la visita di uno sceriffo che le racconta che Jim \u00e8 morto in un incidente stradale il giorno precedente. Linda racconter\u00e0 subito la verit\u00e0 alle figlie al rientro dalla scuola mentre sua madre si trasferisce nella loro casa per occuparsi delle bambine. Quella notte Linda si addormenta sul divano del salotto ma la mattina seguente si sveglia nel proprio letto, sotto le coperte e con una camicia da notte. Confusa, si alza e va nella camera degli ospiti dove sua madre si era addormentata ma qui la signora non c'\u00e8; allora Linda si sposta al piano inferiore e scopre Jim in cucina vivo e vegeto. Confusa, Linda porta le figlie a scuola per poi ripartire e, in preda ad uno stress, rischia un incidente e viene ammonita a guidare con pi\u00f9 attenzione dallo stesso sceriffo che le aveva detto della morte di Jim e che si comporta come se non si fossero mai incontrati. Tornata a casa, Linda stende i panni ma accidentalmente cade e trova un corvo morto, cos\u00ec lei lo prende e lo butta nel secchio dell'immondizia sporcando con la mano insanguinata la finestra e il lavandino. Alla fine della giornata, tutta la famiglia cena insieme.\nLa mattina seguente, Linda trova una bottiglia vuota di pillole sparse nel lavandino. Sull'etichetta c'\u00e8 la prescrizione delle pillole dal dottor Norman Roth. Al piano di sotto, trova amici e parenti con abiti da lutto; uscendo in giardino trova la figlia Bridgette con alcune ferite in viso mentre la sorella Megan dice che non c'\u00e8 niente sul suo viso. In quel giorno si svolge il funerale e al rientro a casa, Linda trova una pagina dell'elenco telefonico strappata nel secchio. Nella pagina c'\u00e8 il numero del dottor Roth e Linda cerca di telefonare ma invano. Poco pi\u00f9 tardi in casa arrivano degli uomini, tra cui il dottor Norman Roth che portano via Linda; \u00e8 stata infatti sua madre Joanne a chiamarli dal momento che capisce che Linda ha bisogno di aiuto per averle detto poco prima che Jim fosse ancora vivo e accusandola di aver picchiato Bridgette provocandole i tagli in viso.\nLa mattina seguente Linda si sveglia nuovamente sul suo letto e ritrova Jim sotto la doccia mentre Bridgette non ha nessun taglio in viso. Si reca nell'ufficio del dottor Roth, che per\u00f2 non la riconosce. Lei gli confessa quello che sta passando e il dottor le prescrive le pillole. Tornata a casa, Linda vede Bridgette correre verso la porta a vetri e distruggendola, rimanendo ferita e venendo poi accompagnata da entrambi i genitori all'ospedale con Jim.\nA quel punto, Linda ricostruisce su un cartellone la cronologia degli eventi della settimana rendendosi conto che la settimana non va in ordine cronologico capendo che sabato \u00e8 il giorno del funerale mentre mercoled\u00ec \u00e8 il giorno in cui Jim muore. Nascosto il cartellone, Linda si addormenta facendosi promettere da Jim di svegliarla, se l'indomani fosse mercoled\u00ec e lui accetta.\nLa mattina seguente Linda si sveglia nel salotto e capisce che \u00e8 venerd\u00ec. Incontrando l'agente dell'assicurazione, Linda scopre che Jim ha triplicato l'assicurazione della vita.\nIl giorno dopo, Linda scopre che \u00e8 domenica (tre giorni prima della morte) e invita Jim e le bambine a fare una gita mentre lei va in chiesa dove incontra padre Kennedy e le racconta le sue paura e lui, raccontandole una storia, la esorta ad avere fede, affermando che la vita stessa pu\u00f2 essere un miracolo. Dopodich\u00e9 Linda si reca sul luogo dell'incidente, al miglio 220, dove lo sceriffo le aveva riferito fosse accaduto l'incidente mortale del marito. In quella notte, Jim cerca di capire perch\u00e9 negli ultimi momenti \u00e8 strana e lei gli confessa di aver sognato che lui morisse ma lui le dice che \u00e8 stato solo un sogno e che tutto va bene segnando una riappacificazione.\nLa mattina seguente Linda scopre che \u00e8 mercoled\u00ec e si reca sul luogo dell'incidente per avvertire Jim con l'intento di evitare la morte; Jim si reca a fare l'assicurazione sulla vita e telefona a Claire, una ragazza infatuatasi di lui, per dirle che non verr\u00e0 al concordato appuntamento amoroso. Jim raggiunge il miglio 220 e via telefono con Linda, rimane bloccato con l'auto in mezzo alla strada e muore travolto da un'autocisterna cos\u00ec come l'autista del grosso mezzo, mentre Linda, che ha assistito all'incidente, cade nella disperazione.\nQualche mese dopo, Linda, in attesa di un altro figlio, lascia la casa con le figlie mentre Bridgette sta lentamente migliorando dalle ferite sul viso.\nProduzione.\nIl film \u00e8 stato girato in Louisiana, doveva essere girato a New Orleans, ma l'uragano Katrina ha costretto i realizzatori a scegliere un altro posto. \u00c8 stato girato in 45 giorni.\nAccoglienza.\nIncassi.\n\"Premonition\" \u00e8 stato proiettato in 2831 cinema e arriv\u00f2 al terzo posto dietro a 300 e Wild Hogs, e ha incassato 17.558.689 dollari con una media di 6.202 $. Il film rimase nelle sale per 7 settimane e ha incassato 47.852.604 dollari negli Stati Uniti e $ 84.146.832 in tutto il mondo.\nCritica.\nIl film ha ricevuto opinioni negative, inclusa una quota dell'8% su Rotten Tomatoes, con 141 opinioni rotten (marce) e 12 fresh (fresche). Questo lo posizion\u00f2 nella classifica \"Worst of the Worst\" (Peggiore del Peggiore) di Rotten Tomatoes. Nonostante le critiche negative, molti critici - incluso Rex Reed (famosissimo critico cinematografico statunitense) - hanno elogiato la performance di Sandra Bullock.\nFinale alternativo.\nNei contenuti extra dell'edizione DVD e Blu-ray, oltre a varie scene inedite \u00e8 presente anche un finale alternativo. Il tempo si sposta in avanti di diversi mesi. Le bambine svegliano la madre, dicendo che \u00e8 arrivato il camion del trasloco. Linda \u00e8 felice di vedere che le ferite dal viso di Bridgette sono quasi del tutto scomparse. Prima di alzarsi, Linda sente il rumore della doccia provenire dal bagno. Quando si alza del tutto si vede il suo avanzato stato di gravidanza. Linda si dirige in bagno e si ferma davanti alla tenda della doccia. Il film si conclude con Linda che apre la tenda con un'espressione sconvolta."}
{"id": "1316859", "revid": "125402249", "url": "https://it.wikipedia.org/wiki?curid=1316859", "title": "Repubblica Socialista di Romania", "text": "Repubblica Socialista di Romania () \u00e8 il termine con cui si indica il periodo della storia della Romania durante il quale la nazione, conosciuta anche tra il 1947 ed il 1965 come Repubblica Popolare Romena (), venne governata dal Partito Comunista Rumeno, a partire dall'abdicazione forzata del Re Michele I di Romania il 30 dicembre 1947, fino al rovesciamento del regime nel dicembre 1989 con la rivoluzione romena.\nDopo la seconda guerra mondiale, l'Unione Sovietica fece pressioni affinch\u00e9 il Partito Comunista della Romania, che in precedenza era stato illegale, entrasse nel governo, mentre i capi politici non comunisti fossero eliminati dallo scenario politico. Il Re Michele abdic\u00f2 proprio a causa delle pressioni e si ritir\u00f2 in esilio il 30 dicembre 1947, quando fu dichiarata la Repubblica Popolare Rumena.\nDurante i primi anni, le scarse risorse della Romania dopo la guerra furono tratte dagli accordi \"SovRom\": numerose imprese sovietico-rumene si installarono in Romania poco dopo la seconda guerra mondiale, per mascherare la presa di possesso della nazione da parte dell'URSS, che si aggiungeva alle pesanti riparazioni di guerra gi\u00e0 pagate all'Unione Sovietica. Moltissime persone (le diverse stime variano da 137 a decine di migliaia) furono imprigionate per ragioni politiche o economiche. Ci fu un gran numero di abusi, morti, incidenti e torture verso molte persone, principalmente oppositori politici.\nNei primi anni 1960, il governo comunista della Romania inizi\u00f2 a dimostrarsi indipendente dall'Unione Sovietica. Nicolae Ceau\u0219escu divenne Capo del Partito Comunista nel 1965 e Capo di Stato nel 1967. \nStoria.\nL'ascesa dei Comunisti.\nQuando il re Michele I, sostenuto dai principali partiti politici, rovesci\u00f2 la dittatura di Ion Antonescu nell'agosto 1944, portando la Romania verso gli Alleati, non pot\u00e9 far cancellare il ricordo della partecipazione della sua nazione nell'invasione tedesca dell'Unione Sovietica anche se la Romania, che aveva subito l'ultimatum sovietico nel 1940, era stato un paese aggredito e non aggressore come la Germania e l'Italia. Le forze armate rumene avevano combattuto sotto comando sovietico, sia nella Transilvania settentrionale, che in Ungheria, Cecoslovacchia e Austria, ma i sovietici, che pure avevano riconsegnato alla Romania la Transilvania settentrionale, trattavano ancora la Romania come territorio occupato, con il pretesto che le autorit\u00e0 rumene erano incapaci di assicurare l'ordine nei territori appena liberati, e che non si erano sopite le inimicizie tra i nazionalisti rumeni e ungheresi.\nLa Conferenza di Jalta aveva assegnato la Romania alla sfera di influenza dell'URSS, i Trattati di Pace di Parigi non riconobbero alla Romania lo status di nazione co-belligerante, e l'Armata Rossa continu\u00f2 la sua permanenza sul suolo rumeno per 14 anni con un elevato numero di effettivi (anche 1 milione di uomini). I comunisti giocarono un ruolo minore nel governo di Michele I in tempo di guerra, diretto dal Generale Nicolae R\u0103descu, ma questa situazione cambi\u00f2 radicalmente nel marzo 1945, quando Petru Groza del Fronte degli Aratori, un partito in stretta relazione con i Comunisti, divenne Primo ministro della Romania. Anche se il suo governo fu allargato per comprendere gran parte dei maggiori partiti prebellici, esclusa la Guardia di Ferro, i comunisti detennero i ministeri chiave.\nIl Re non era d'accordo con le direttive di questo governo, ma quando il sovrano tent\u00f2 di obbligare il Primo Ministro Groza alle dimissioni rifiutando di firmare ogni sua legge (una mossa conosciuta come \"il colpo reale\"), Groza scelse semplicemente di emanare le leggi senza preoccuparsi di ottenere la firma del Re. L'8 novembre 1945 si tenne una manifestazione anti-comunista di fronte al Palazzo Reale di Bucarest, ma fu repressa con la forza; ci furono numerosi arresti, feriti e un numero non determinato di morti.\nNonostante la disapprovazione del Re, il primo governo Groza introdusse diverse riforme, compreso il suffragio femminile. Nelle elezioni del 9 novembre 1946, i comunisti ricevettero l'80% dei voti, anche se i partiti di opposizione denunciarono frodi elettorali. Successivamente alle elezioni il Partito Nazionale Contadino fu accusato di spionaggio essendosi i suoi capi incontrati in segreto con funzionari statunitensi nel corso del 1947. Altri partiti successivamente entrarono nel Partito comunista rumeno.\nNel periodo 1946-1947 centinaia di funzionari pubblici, militari e civili, sostenitori del regime del generale Antonescu che si era schierato a fianco delle Potenze dell'Asse, furono processati e molti furono condannati a morte come \"criminali di guerra\". Antonescu stesso fu giustiziato il 1\u00ba giugno 1946. A partire dal 1948, gran parte dei politici dei partiti democratici avevano fatto la stessa fine oppure erano in esilio o in prigione.\nAncora alla fine del 1947 la Romania rimaneva l'unica monarchia del blocco orientale, tuttavia questa eccezione cess\u00f2 presto di esistere. Il 30 dicembre 1947 Michele I fu costretto ad abdicare. Fu cos\u00ec dichiarata la repubblica popolare, formalizzata con la Costituzione del 13 aprile 1948.\nLa nuova costituzione proib\u00ec e pun\u00ec ogni associazione che avesse \"natura fascista o anti-democratica\". Garant\u00ec anche la libert\u00e0 di stampa, di parola e di assemblea per coloro che lavoravano.\nIl governo comunista dissolse anche la Chiesa greco-cattolica rumena, dichiarando la sua fusione con la Chiesa ortodossa rumena.\nI primi anni dello Stato comunista.\nI primi anni di governo comunista in Romania furono segnati da ripetuti cambiamenti e da molti arresti e imprigionamenti. Le risorse della nazione furono assorbite dagli accordi SovRom, che facilitarono lo smercio dei prodotti rumeni nell'Unione Sovietica a prezzo nominale. In tutti i ministeri, c'erano \"consiglieri\" sovietici, che facevano rapporto direttamente a Mosca e detenevano tutti i reali poteri decisionali. Tutta la societ\u00e0 era pervasa da agenti infiltrati e informatori della polizia segreta.\nNel 1948 fu annullata la prima riforma agraria, e sostituita da un movimento a favore della fattoria collettiva. La conseguenza fu la \"collettivizzazione\" forzata, dato che i contadini pi\u00f9 ricchi non intendevano cedere la loro terra volontariamente, ma furono costretti con la violenza fisica, le intimidazioni, gli arresti e le deportazioni.\nIl 11 giugno 1948 tutte le banche e le maggiori imprese vennero nazionalizzate.\nNella leadership comunista, sembra che ci siano state tre importanti fazioni, tutte staliniste, differenziate pi\u00f9 per le loro storie personali che per profonde differenze politiche o ideologiche:\nInfine, con la morte di Stalin, e probabilmente anche a causa delle politiche antisemite del tardo stalinismo (Pauker era ebrea), Gheorghiu-Dej e i \"Comunisti Prigionieri\" ebbero la meglio. La Pauker fu espulsa dal partito (insieme ad altri 192.000 membri); P\u0103tr\u0103\u0219canu dapprima fu torturato, con conseguente amputazione di una gamba, e successivamente, dopo un processo farsa con l'accusa di revisionismo, giustiziato.\nL'era di Gheorghiu-Dej.\nGheorghiu-Dej, rigoroso stalinista, non grad\u00ec le riforme nell'Unione Sovietica di Nikita Chru\u0161\u010d\u00ebv dopo la morte di Stalin nel 1953. Non fu d'accordo con l'obiettivo del Comecon di portare la Romania nel blocco orientale, perseguendo un programma di sviluppo dell'industria pesante. Chiuse anche i maggiori campi di lavoro della Romania, abbandon\u00f2 il progetto del Canale Danubio-Mar Nero, pose fine al razionamento e fece aumentare i salari dei lavoratori.\nTutto questo, combinato con il continuo risentimento del fatto che le terre storiche della Romania rimanessero parte dell'URSS, port\u00f2 inevitabilmente la Romania di Gheorghiu-Dej su una via relativamente indipendente e nazionalista.\nGheorghiu-Dej si identific\u00f2 con lo stalinismo, e il regime sovietico pi\u00f9 liberale lo spavent\u00f2, in quanto poteva minare alla base la sua autorit\u00e0. Nello sforzo di rinforzare la propria posizione, Gheorghiu-Dej acconsent\u00ec alla cooperazione con qualsiasi stato, senza riguardo al sistema politico-economico, finch\u00e9 esso riconosceva l'uguaglianza internazionale e non interferiva con gli affari interni delle altre nazioni. Questa politica port\u00f2 a un rafforzamento dei legami con la Cina, che invoc\u00f2 anch'essa l'autodeterminazione nazionale.\nNel 1954 Gheorghiu-Dej si dimise da segretario generale del partito, ma conserv\u00f2 il premierato; per un anno da allora un segretariato collettivo di quattro membri, tra i quali Nicolae Ceau\u0219escu, mantenne il controllo del partito, finch\u00e9 Gheorghiu-Dej non riassunse la carica. Nonostante la sua nuova politica di cooperazione internazionale, la Romania si un\u00ec al Patto di Varsavia nel 1955, il che implic\u00f2 la subordinazione e l'integrazione di una parte delle sue milizie nell'apparato militare sovietica. La Romania in seguito rifiut\u00f2 di permettere manovre militari sul suo territorio e limit\u00f2 la propria partecipazione nelle operazioni militari al di fuori dell'alleanza.\nNel 1956 il premier sovietico Nikita Chru\u0161\u010d\u00ebv denunci\u00f2 Stalin in un discorso segreto tenuto davanti al XX congresso del PCUS. Gheorghiu-Dej e la leadership del Partito dei Lavoratori Rumeno (\"Partidul Muncitoresc Rom\u00e2n,\" PMR) fecero passare Pauker, Luca e Georgescu come capri espiatori per gli eccessi del passato e sostennero che il partito rumeno aveva eliminato i suoi elementi stalinisti anche prima della morte di Stalin.\nNell'ottobre 1956 i capi comunisti della Polonia rifiutarono di soccombere alle minacce sovietiche di intervento nella politica interna e di installare un politburo pi\u00f9 obbediente. Poche settimane dopo, il partito comunista in Ungheria si disintegr\u00f2 virtualmente durante una rivoluzione popolare. Il comportamento della Polonia e la rivolta ungherese ispirarono gli studenti rumeni e i lavoratori a manifestare nelle universit\u00e0 e nelle citt\u00e0 industriali chiedendo libert\u00e0, migliori condizioni di vita e la fine della dominazione sovietica. Temendo che la rivolta ungherese potesse incitare la popolazione ungherese della sua nazione a rivoltarsi, Gheorghiu-Dej invoc\u00f2 l'intervento sovietico, e l'Unione Sovietica rinforz\u00f2 pertanto la propria presenza militare in Romania, in particolare sul confine con l'Ungheria. Anche se i disordini in Romania furono frammentari e controllabili, quelli ungheresi non lo furono altrettanto, cos\u00ec nel novembre Mosca pianific\u00f2 la violenta invasione dell'Ungheria.\nDopo la rivoluzione del 1956, Gheorghiu-Dej lavor\u00f2 in stretto contatto con il nuovo leader ungherese, J\u00e1nos K\u00e1d\u00e1r. Anche se la Romania inizialmente aveva accolto l'ex premier ungherese in esilio, Imre Nagy, in seguito lo restitu\u00ec a Budapest per il processo e l'ineludibile esecuzione. In cambio, K\u00e1d\u00e1r rinunci\u00f2 alla richiesta ungherese della Transilvania e denunci\u00f2 gli ungheresi che l\u00ec avevano sostenuto la rivoluzione come sciovinisti, nazionalisti e irredentisti.\nIn Transilvania, da parte loro, le autorit\u00e0 rumene unirono le universit\u00e0 ungheresi e rumene a Cluj e consolidarono le scuole intermedie.\nIl governo della Romania prese anche misure per risolvere lo scontento della popolazione, riducendo gli investimenti nell'industria pesante, decentralizzando il comando economico, aumentando i salari e gli incentivi e istituendo strumenti per la direzione dei lavoratori. Le autorit\u00e0 eliminarono la cessione obbligatoria delle fattorie private, ma riaccelerarono il programma di collettivizzazione verso la met\u00e0 degli anni 1950, anche se meno brutalmente che in precedenza. Il governo dichiar\u00f2 la collettivizzazione completa nel 1962, con le fattorie collettive e statali che controllavano il 77% delle terre arabili.\nNonostante Gheorghiu-Dej sostenesse di aver epurato il partito rumeno dagli stalinisti, rimase suscettibile di attacchi per la sua ovvia complicit\u00e0 nelle attivit\u00e0 del partito dal 1944 al 1953. A un meeting plenario del PMR del marzo 1956, Miron Constantinescu e Iosif Chi\u0219inevschi, entrambi membri del Politburo e candidati premier, criticarono Gheorghiu-Dej. Constantinescu, che invoc\u00f2 una liberalizzazione in stile Chru\u0161\u010d\u00ebv, mise in pericolo Gheorghiu-Dej a causa dei suoi collegamenti con la leadership di Mosca. Il PMR espulse Constantinescu e Chi\u0219inevschi nel 1957, denunciandoli come stalinisti e incolpandoli di associazione con Pauker. Dopo di ci\u00f2, Gheorghiu-Dej non dovette temere altre sfide alla sua leadership. Ceau\u0219escu sostitu\u00ec Constantinescu come capo dei quadri del PMR.\nGheorghiu-Dej non raggiunse mai un accordo mutuamente accettabile con l'Ungheria sulla Transilvania. Il premier rumeno si accost\u00f2 al problema in modo ambivalente, arrestando i capi dell'Alleanza Popolare Ungherese, ma stabilendo una Provincia Autonoma Ungherese nella terra dei Sz\u00e9kely. Questo serv\u00ec a dare una fittizia immagine di attenzione verso le minoranze nazionali.\nGran parte degli ebrei rumeni approvarono inizialmente il comunismo, e taluni si compromisero con gli occupanti sovietici e il nuovo regime, come reazione all'anti-semitismo imperante nel paese in precedenza. A partire dagli anni cinquanta, tuttavia, molti ebrei vennero licenziati con la crescente ondata di discriminazione introdotta dal partito e a malincuore subirono le limitazioni dell'emigrazione verso Israele.\nLa persecuzione, il sistema concentrazionario e la resistenza anti-comunista.\nCon l'occupazione sovietica del 1945 iniziarono le crudeli persecuzioni di ogni possibile nemico del regime comunista. L'Armata Rossa si comport\u00f2 come forza di occupazione (anche se teoricamente la Romania era un alleato contro la Germania nazista), e pot\u00e9 arrestare chiunque fosse sospettato di essere un attivista fascista o anti-sovietico.\nUna volta che il regime comunista fu divenuto stabile, il numero degli arresti continu\u00f2 a crescere. Furono coinvolti tutti gli strati della societ\u00e0, ma l'obiettivo principale furono le \u00e9lite pre-belliche, come gli intellettuali, gli uomini di chiesa, gli insegnanti, gli ex politici (anche se avevano orientamenti di sinistra) e chiunque potesse far potenzialmente parte del nucleo di resistenza anti-comunista.\nLe prigioni esistenti furono riempite con prigionieri politici, e fu creato un nuovo sistema di campi e prigioni per i lavori forzati, progettato sul modello sovietico dei Gulag inventato dallo Zar Ivan il Terribile. Il progetto di escavazione del Canale Danubio-Mar Nero serv\u00ec come pretesto per l'edificazione di diversi campi di lavoro, dove morirono moltissime persone di vecchiaia. Tra i campi di prigionia pi\u00f9 famosi ci furono Sighet, Gherla, Pite\u0219ti e Aiud; i lavori forzati furono istituiti anche nelle miniere di alluminio presso il Delta del Danubio.\nLa prigione di Pite\u0219ti nel primissimo dopoguerra fu sede di un particolare esperimento, volto alla \"rieducazione forzata\" di prigionieri politici tramite violenze e torture fisiche e psicologiche, operate da sorveglianti che erano essi stessi prigionieri politici, come ex-appartenenti alla Guardia di Ferro. Termin\u00f2 con la rumenizzazione del regime comunista.\nLe misure staliniste del governo comunista previdero la deportazione dei contadini dal Banato (Transilvania sud-orientale, al confine con la Jugoslavia) a partire dal 18 giugno 1951. A circa 45.000 persone furono date due ore per raccogliere i propri averi, caricarli in carri bestiame sotto guardia armata e furono \"risistemati\" nelle pianure orientali (B\u0103r\u0103gan). Questa azione ebbe lo scopo di intimidazione tattica per obbligare i contadini restanti a unirsi alle fattorie collettive. Gran parte dei trasferiti in piena libert\u00e0 visse a B\u0103r\u0103gan per quasi 5 anni (fino al 1956), mentre altri vi rimasero permanentemente.\nLa resistenza anti-comunista all'inizio assunse anche una forma organizzata, e molte persone che si opponevano al regime imbracciarono le armi e formarono gruppi \"partigiani\", di 10-40 persone. Ci furono attacchi alla polizia e sabotaggi; tra i partigiani pi\u00f9 famosi ci furono Elisabeta Rizea di Nuc\u0219oara e Gheorghe Arsenescu-Arn\u0103u\u021boiu. Nonostante la polizia segreta (\"Securitate\") e le truppe armate contro i rivoltosi, la resistenza armata sulle montagne continu\u00f2 fino ai primi anni 1960, e uno dei pi\u00f9 famosi capi partigiani non fu catturato fino al 1974.\nUn'altra forma di resistenza anti-comunista, questa volta non violenta, fu la rivolta studentesca di Bucarest del 1956. In risposta alla rivolta anti-comunista in Ungheria, gli echi si fecero sentire in tutti gli stati del blocco orientale. Si verificarono proteste in alcuni centri universitari, che portarono a numerosi arresti ed espulsioni, ma poi vennero rimpatriati e rilasciati tutti. La pi\u00f9 organizzata protesta studentesca avvenne a Timi\u0219oara, dove 300 persone furono arrestate. A Bucarest e Cluj, furono istituiti gruppi organizzati per cercare di fare causa comune con il movimento anti-comunista ungherese e coordinare cos\u00ec le attivit\u00e0. La reazione delle autorit\u00e0 fu immediata: gli studenti furono arrestati o sospesi dalle lezioni, alcuni insegnanti vennero licenziati e furono fondate nuove associazioni per supervisionare le attivit\u00e0 studentesche.\nIl regime di Ceau\u0219escu.\nGheorghiu-Dej mor\u00ec nel 1965 in circostanze non chiare (la sua morte avvenne quando si trovava a Mosca per trattamenti medici) e, dopo l'inevitabile lotta per il potere, gli successe Nicolae Ceau\u0219escu. Quando Gheorghiu-Dej si trovava su una linea stalinista mentre l'Unione Sovietica era in periodo riformista, Ceau\u0219escu apparve inizialmente come riformista, quando l'URSS veniva condotta nel neostalinismo da Leonid Il'i\u010d Bre\u017enev.\nNel 1965 il nome della nazione fu cambiato in \"Republica Socialist\u0103 Rom\u00e2nia\" (Repubblica Socialista di Romania) - RSR - e il PMR fu ridenominato di nuovo \"Partidul Communist Rom\u00e2n\" \u2014 Partito Comunista Rumeno (PCR).\nNei primi anni di potere, Ceau\u0219escu fu popolare, sia in patria che all'estero. Le merci agricole erano abbondanti, iniziavano a ricomparire i beni di consumo, ci fu uno slancio culturale e, principalmente all'estero, il leader si pronunci\u00f2 contro l'invasione della Cecoslovacchia del 1968. Mentre la sua reputazione all'interno della Romania iniziava a decrescere, egli continu\u00f2 tuttavia a intrattenere buone relazioni con i governi occidentali e con le istituzioni come il Fondo Monetario Internazionale e la Banca Mondiale, a causa della sua linea politica indipendente. La Romania con Ceau\u0219escu mantenne relazioni diplomatiche con, tra gli altri, Germania Ovest, Israele, Cina e Albania, con cui Mosca aveva interrotto la diplomazia per diverse ragioni.\nIl periodo di libert\u00e0 e di apparente prosperit\u00e0 non dur\u00f2 molto. Anche all'inizio, la libert\u00e0 di riproduzione fu severamente limitata. Volendo aumentare il tasso di nascita, nel 1966 Ceau\u0219escu promulg\u00f2 una legge che limitava il ricorso all'aborto e alla contraccezione: solo le donne con pi\u00f9 di 40 anni e con almeno quattro figli potevano usufruirne; nel 1972 questa possibilit\u00e0 esistette solo per le donne sopra i 45 anni e con almeno cinque figli. Come si stabil\u00ec, , venendo introdotta una tassa sul celibato che poteva ammontare anche al 10% dello stipendio mensile, detratta solo fino alla nascita dei primogeniti. Il tasso di natalit\u00e0 sal\u00ec alle stelle, laddove si mirava ad un aumento della popolazione attiva dai 23 ai 30 milioni di lavoratori, ma inversamente la mortalit\u00e0 infantile aument\u00f2 a 83 morti ogni mille nati. Le donne con meno di 45 anni venivano convocate sul posto di lavoro ed esaminate per riscontrare eventuali segni di gravidanza (sotto la supervisione di agenti governativi soprannominati ). Molti romeni fuggirono in Ungheria, lasciandosi a milioni schiere di orfani affamati, in gran parte con gravi problemi di sviluppo, fatto che verr\u00e0 appreso con grande sdegno dalla comunit\u00e0 internazionale solo nel 1990.\nVi furono anche altri abusi e violazioni dei diritti umani, tipici dei regimi stalinisti: un massiccio uso della polizia segreta (la \"Securitate\"), la censura, gli spostamenti della popolazione, anche se non come negli anni 1950.\nDurante l'era di Ceau\u0219escu, esisteva un commercio segreto tra la Romania e Israele e la Germania Ovest; tramite questo commercio, Israele e la RFT pagavano la Romania per permettere ai cittadini rumeni con antenati ebrei o sassoni di emigrare verso Israele o la Germania Ovest rispettivamente.\nLa Romania di Ceau\u0219escu continu\u00f2 a proseguire la politica di Gheorghiu-Dej dell'industrializzazione, ma produsse poche merci di qualit\u00e0 accettabile per il mercato globale. Inoltre, dopo una visita nella Corea del Nord, Ceau\u0219escu svilupp\u00f2 una visione megalomane di completa ristrutturazione della nazione: questo periodo divenne conosciuto come \"sistematizzazione\". Una grande porzione della capitale Bucarest fu abbattuta per far posto al complesso della\" Casa Poporului\" (Casa del Popolo), oggi Palazzo del parlamento romeno, e al Centrul Civic (Centro Civico); la rivoluzione del 1989 lasci\u00f2 comunque gran parte delle opere incompiute, come la nuova Biblioteca Nazionale e il Museo Nazionale di Storia. Durante le grandi demolizioni degli anni 1980, questa area fu chiamata popolarmente \"Ceau\u0219ima\" - un'allusione satirica a Ceau\u0219escu e Hiroshima. Attualmente, la zona si sta sviluppando come area commerciale, con il nome di Esplanada.\nPrima della met\u00e0 degli anni 1970 Bucarest, come molte altre citt\u00e0, si svilupp\u00f2 con l'espansione della citt\u00e0, in particolare verso sud, est ed ovest, con la costruzione di molti quartieri dormitorio nell'estrema periferia, alcuni (come Drumul Taberei) di valore architettonico e urbanistico. Furono effettuati piani di conservazione, specialmente negli anni '60 e '70, ma tutti poi vennero fermati dopo che Ceau\u0219escu diede inizio alla cosiddetta \"Mica revolu\u021bie cultural\u0103\" (\"Piccola Rivoluzione Culturale\"), dopo aver visitato la Corea del Nord e la Repubblica Popolare Cinese e dopo aver tenuto un discorso noto come \"Tesi di luglio\".\nIl grande terremoto del 1977 scosse Bucarest, molti edifici crollarono e molti altri vennero seriamente danneggiati; questa fu la goccia che port\u00f2 alla politica di demolizione in larga scala, che colp\u00ec i monumenti storici e i capolavori architettonici, come il monumentale Monastero di V\u01cec\u01cere\u0219ti (1722), le chiese di \"Sf\u00e2nta Vineri\" (1645) ed \"Enei\" (1611), i Monasteri di Cotroceni (1679) e Pantelimon (1750), lo \"Stadio della Repubblica\" art d\u00e9co (ANEF Stadium, 1926). Anche un vecchio ospedale (Spitalul Brancovenesc), costruito tra 1835-1838, come ospedale per i poveri, fu demolito all'inizio del 1984. Un'altra tattica utilizzata fu quella di abbandonare e trascurare gli edifici, in modo da portarli in uno stato tale da giustificarne la demolizione.\nPertanto, la politica cittadina dopo il terremoto non fu quella della ricostruzione, ma quella di demolizione e ricostruzione. Un'analisi dell'Unione degli Architetti, commissionata nel 1990, verific\u00f2 che pi\u00f9 di 2000 edifici furono abbattuti, 77 dei quali di rilevante importanza architettonica, e gran parte di essi in buone condizioni. Anche la Gara de Nord (la principale stazione ferroviaria della citt\u00e0), iscritta nella Lista di Patrimoni dell'Umanit\u00e0 Architettonici in Romania fu messa in lista per l'abbattimento, e fu sostituita all'inizio del 1992.\nNonostante tutto ci\u00f2 e nonostante i trattamenti degli orfani infetti di HIV, la nazione continu\u00f2 ad avere un buon sistema scolastico e un buon servizio sanitario. Inoltre, non tutti i progetti di industrializzazione furono un fallimento: Ceau\u0219escu lasci\u00f2 la Romania con un sistema efficiente di generazione di energia e di trasmissione, diede a Bucarest una metropolitana funzionante, e lasci\u00f2 molte citt\u00e0 con un incremento nella costruzione di appartamenti ad uso abitativo.\nNegli anni 1980, Ceau\u0219escu divenne ossessionato dall'idea di dover ripagare i prestiti stranieri e con la costruzione di un suo Palazzo del Popolo di proporzioni immense, insieme al Centrul Civic da costruirvi vicino. Questo port\u00f2 a una diminuzione delle merci disponibili per i rumeni. Dal 1984, nonostante l'alta produzione alimentare, fu introdotto il razionamento del cibo su larga scala (il governo lo promosse come \"metodo per ridurre l'obesit\u00e0\"). Pane, latte, olio, zucchero, carne, e in alcuni luoghi anche le patate, furono razionati in Romania nel 1989, con razioni che divenivano sempre minori ogni anno (nel 1989, una persona poteva acquistare legalmente solo 10 uova al mese, da met\u00e0 a un filone di pane, a seconda del luogo di residenza, o 500 grammi di qualunque tipo di carne). Gran parte di ci\u00f2 che era in vendita erano rimanenze o scarti delle esportazioni, dato che gran parte delle merci di qualit\u00e0 venivano esportate, anche sottoprezzo, per ottenere denaro per pagare i debiti o per finanziare le opere sempre maggiori dell'industrializzazione pesante.\nDivenne abitudine per i rumeni mangiare le \"tac\u00e2muri de pui\" (ali di pollo), olio da cottura misto (non raffinato, scuro, olio di soia di qualit\u00e0 pessima), \"Bucure\u0219ti Salami\" (consistente di soia, farina di ossa, frattaglie e lardo di maiale), surrogato di caff\u00e8 (fatto di grano), pesce oceanico e sardine come sostituti della carne e formaggio mescolato a farina. Anche questi prodotti si trovavano in scarse quantit\u00e0, con code al di fuori dei negozi dove erano in vendita. Tutti i prodotti di qualit\u00e0, come il salame Sibiu e Victoria, la carne di maggiore qualit\u00e0 e le pesche della Dobrugia furono diretti solo verso le esportazioni, e furono disponibili per i rumeni solo al mercato nero.\nNel 1985, nonostante l'alta capacit\u00e0 di raffinamento della Romania, il petrolio fu razionato e le forniture vennero drasticamente tagliate; fu istituito un coprifuoco domenicale, e molti autobus e taxi vennero convertiti alla propulsione a metano. L'elettricit\u00e0 fu razionata per farla convergere all'industria pesante, con un consumo massimo mensile per famiglia di 20 kWh (sopra il limite si veniva tassati pesantemente) e black out molto frequenti (1-2 ore al giorno). Le luci nelle vie erano generalmente tenute spente e la televisione venne ridotta a due ore al giorno.\nFu tagliato anche il gas e il riscaldamento; le persone nelle citt\u00e0 dovettero convertirsi ai container di gas naturale (\"butelii\"), o a stufe a carbone, anche se erano collegati alla rete del gas. Secondo un decreto del 1988, tutti gli spazi pubblici dovevano rimanere a una temperatura non superiore ai 16\u00a0\u00b0C in inverno (gli unici edifici esentati erano gli asili e gli ospedali), mentre altri edifici (come le fabbriche) non dovevano essere riscaldati a pi\u00f9 di 14\u00a0\u00b0C. Tutti i negozi dovevano chiudere alle 17:30, per non sprecare elettricit\u00e0. Fece la sua comparsa il mercato nero, in cui le sigarette divennero la seconda valuta circolante della Romania (era illegale e punito con 10 anni di arresto il possesso o il commercio di valute straniere), venendo utilizzate per comprare qualsiasi cosa, dal cibo al vestiario o le medicine. Il servizio sanitario cadde in una profonda crisi, poich\u00e9 le medicine non venivano pi\u00f9 importate.\nIl controllo sulla societ\u00e0 divenne sempre pi\u00f9 stretto, vennero installati sistemi di sorveglianza nascosta nei telefoni, la Securitate arruol\u00f2 molti pi\u00f9 agenti, la censura fu estesa e furono riempiti elenchi di informazioni e rapporti riguardo a moltissimi cittadini. Nel 1989, secondo il CNSAS (Consiglio per gli Studi degli Archivi dell'Ex Securitate), un rumeno su tre era informatore della Securitate. A causa dello stato della nazione, le entrate dovute al turismo collassarono, il numero di turisti stranieri scese del 75% e tre dei principali operatori che organizzavano viaggi in Romania lasciarono il paese nel 1987.\nCi fu anche una rinascita dello sforzo per la costruzione del Canale Danubio-Mar Nero, che fu completato insieme a un sistema di canalizzazioni nazionali per la rete di irrigazione (una parte di essa fu completata, mentre la gran parte fu solo un progetto o fu presto abbandonata); si cerc\u00f2 di migliorare la rete ferroviaria con l'elettrificazione e un sistema di controllo moderno, si lavor\u00f2 per la costruzione di una centrale nucleare presso Cernavod\u0103, un sistema di generazione di energia idroelettrica (inclusa la stazione energetica Por\u021bile de Fier sul Danubio, in cooperazione con la Repubblica Socialista Federale di Jugoslavia), una rete di raffinerie per l'olio, una flotta sviluppata per la pesca oceanica a Constan\u021ba, una buona base industriale per le industrie chimiche e di macchinari pesanti e una politica estera sviluppata.\nIl lato negativo fu che le decisioni di questo periodo lasciarono alla nazione un'industria pesante che utilizzava metodi di produzione arcaici, consumando una quantit\u00e0 esagerata di risorse e producendo materiale di bassa qualit\u00e0. Gran parte della produzione non poteva essere venduta e finiva pertanto con il deteriorarsi al di fuori delle fabbriche dove era stata fabbricata; l'industria leggera era enormemente sottosviluppata e sottodimensionata: i rumeni dovevano aspettare tre mesi per una lavatrice, 1-2 anni per un televisore, dai 5 ai 9 anni per un'automobile. Questa industria era inoltre tecnologicamente obsoleta, in quanto la Romania nel 1989 produceva auto degli anni sessanta e televisori e lavatrici degli anni settanta. La rete di comunicazione, con l'eccezione della modernizzazione delle linee ferroviarie, era ferma ai livelli degli anni cinquanta; nel 1989 la Romania possedeva solo 100 km di autostrade, anch'essi in stato fatiscente.\nLa rete telefonica era una delle meno affidabili d'Europa, perch\u00e9 si affidava alle tecnologie ad indirizzamento manuale degli anni trenta-cinquanta nei villaggi e alle prime tecnologie automatiche degli anni sessanta nelle citt\u00e0. Nel 1989 in Romania c'erano circa 700\u00a0000 linee telefoniche per una popolazione di 23 milioni di abitanti. Le trasmissioni televisive erano limitate a due ore al giorno e trasmettevano principalmente programmi di propaganda. La maggior parte delle persone preferiva pertanto assistere a trasmissioni televisive bulgare, jugoslave, ungheresi o sovietiche, dove il segnale era sufficientemente forte, utilizzando antenne illegali o mini-satelliti. C'erano pochissimi computer ad 8-bit, cloni dei computer occidentali, basati sull'architettura del Sinclair ZX Spectrum, utilizzati principalmente nelle stazioni di lavoro delle fabbriche.\nAltra eredit\u00e0 di questa epoca fu l'inquinamento: il regime di Ceau\u0219escu si posizion\u00f2 tra gli ultimi nella classifica tra gli stati comunisti dell'Europa orientale. Tra le situazioni peggiori ci furono Cop\u0219a Mic\u0103 con la fabbrica del carbone (negli anni ottanta l'intera citt\u00e0 si poteva vedere dal satellite coperta da una spessa nuvola nera), Hunedoara, o il progetto lanciato nel 1989 per convertire l'intero delta del Danubio (patrimonio dell'umanit\u00e0 UNESCO) in campi per l'agricoltura.\nCaduta.\nDiversamente dall'Unione Sovietica nella stessa epoca, la Romania non svilupp\u00f2 un \u00e9lite privilegiata e ampia. Al di fuori dei parenti di Ceau\u0219escu, gli ufficiali al governo venivano spesso spostati da un incarico ad un altro e anche da una citt\u00e0 all'altra, per ridurre le possibilit\u00e0 di ottenere potere. Questa situazione imped\u00ec la nascita di un movimento riformista del comunismo (come in URSS con Michail Gorba\u010d\u00ebv), cosa che avvenne invece in Ungheria. Diversamente dalla Polonia, Ceau\u0219escu reag\u00ec agli scioperi solo attraverso una strategia di ulteriore oppressione. Un certo dissenso interno al partito, tuttavia, andava creandosi, come nel caso della pubblicazione della Lettera dei Sei, documento di protesta contro la dittatura personale di Ceau\u0219escu, elaborato da sei politici strettamente legati al regime. La Romania fu uno degli ultimi regimi comunisti dell'Europa dell'Est a cadere; la sua caduta fu tuttavia una delle pi\u00f9 violente del tempo.\nLe proteste e gli scontri scoppiarono a Timi\u0219oara il 17 dicembre, quando i soldati aprirono il fuoco sui protestanti, uccidendo circa 100 persone. Dopo aver accorciato un viaggio in Iran, Ceau\u0219escu tenne un discorso in televisione il 20 dicembre, nel quale condann\u00f2 gli eventi di Timi\u0219oara, considerandoli un atto di intervento straniero nella sovranit\u00e0 rumena, e dichiar\u00f2 il Coprifuoco Nazionale, convocando una riunione di massa dei suoi sostenitori a Bucarest il giorno successivo. Nel mondo si sparse la notizia della rivolta di Timi\u0219oara e la mattina del 21 dicembre scoppiarono altre proteste a Sibiu, Bucarest, e in moltissimi altri luoghi. La riunione indetta da Ceau\u0219escu fin\u00ec nel caos e nei tafferugli, e il Capo stesso della Romania si nascose all'interno del Palazzo del Presidente dopo aver perso il controllo dei suoi stessi sostenitori. La mattina del giorno seguente, il 22 dicembre, fu annunciato che il generale dell'esercito Vasile Milea era morto per suicidio; la popolazione stava assediando il palazzo in cui si nascondeva Ceau\u0219escu, mentre la Securitate non lo aiut\u00f2. Il leader scapp\u00f2 in elicottero dal tetto, per essere poi lasciato a T\u00e2rgovi\u0219te, dove fu formalmente arrestato, processato e giustiziato insieme alla moglie Elena il 25 dicembre.\nControversia sugli eventi del dicembre 1989.\nPer diversi mesi dopo gli eventi del dicembre 1989, inizi\u00f2 a circolare la voce che Ion Iliescu e il FSN avevano solo tratto vantaggio dal caos per organizzare un colpo di Stato. \u00c8 chiaro che dal dicembre 1989 le politiche economiche controproducenti di Ceau\u0219escu gli erano costate il sostegno di molti ufficiali del governo e anche dei quadri del Partito Comunista pi\u00f9 leali: gran parte di questi si un\u00ec alle forze rivoluzionarie popolari o si rifiut\u00f2 semplicemente di sostenerlo. Questa perdita del sostegno da parte degli ufficiali del regime fu il colpo finale della Romania comunista.\nCultura.\nDurante il regime comunista vi fu in Romania una fervida attivit\u00e0 editoriale. Con il proposito di dover educare la maggior parte della popolazione, vennero pubblicati un grandissimo numero di libri. Nacquero case editoriali che stampavano unicamente su larga scala, come ad esempio la \"Cartea Rom\u00e2neasc\u0103,\" che pubblic\u00f2 la \"Biblioteca pentru To\u0163i\" (L'enciclopedia per tutti) con oltre 5.000 voci al suo interno. Librerie pubbliche furono aperte in quasi tutti i villaggi rumeni, ed in generale si potevano trovare ovunque le ultime novit\u00e0 editoriali. Inoltre, i bassi costi di vendita consentivano a tutti di possedere in casa una piccola libreria personale. Il rovescio della medaglia era per\u00f2 portato dalla stringente censura apportata dal Partito Comunista Rumeno su un larghissimo numero di libri stranieri. In aggiunta, a seguito dei razionamenti che colpivano ogni aspetto della vita economica del paese, le edizioni erano spesso realizzate con carta di scarsa qualit\u00e0, e i libri tendevano a deteriorarsi in breve tempo.\nSempre in questo periodo si registr\u00f2 inoltre un aumento dei teatri pubblici, che per la prima volta fecero la loro comparsa anche nelle citt\u00e0 medio-piccole rumene. Tra i pi\u00f9 importanti teatri che sorsero sotto il regime comunista vi \u00e8 il Teatro Nazionale di Bucarest, situato nel centro della capitale rumena. Nelle piccole citt\u00e0 sorsero inoltre i cosiddetti \"Teatri dei Lavoratori\", istituzioni semi professionali spesso portate avanti dai cittadini. Tutti i teatri disponevano di un budget annuale erogato dallo Stato. Di contro, anche qui la censura era costantemente utilizzata ed in scena andavano solamente quelle opere ideologicamente affini alle idee del regime. \nAnche il cinema ebbe un'evoluzione simile a quella dei teatri, e spesso film ed opere teatrali andavano in scena nella stessa struttura pubblica. I film erano molto popolari tra i cittadini rumeni, e a partire dal 1960 anche i film stranieri iniziarono lentamente ad essere presenti sui grandi schermi. I film Western, quando mandati in onda, erano spesso censurati: interi spezzoni del film venivano tagliati, e i dialoghi erano tradotti utilizzando esclusivamente parole ideologicamente accettate dal Comitato Centrale. Tolto ci\u00f2, va comunque considerato che l'ossatura principale del cinema in Romania era composta da film realizzati nel paese o da pellicole provenienti dal blocco comunista. Negli anni '60, finanziata dal Governo, sorse una florida industria cinematografica nella citt\u00e0 di Buftea, a circa 20 chilometri da Bucarest. I film che andavano per la maggiore durante il periodo comunista erano quelli del genere gangster e quelli storici.\nArchitettura.\nCon l'ascesa al potere nel 1947 di Gheorghe Gheorghiu-Dej cominci\u00f2 per la Romania un periodo di veloce industrializzazione, che port\u00f2 nel giro di pochi anni alla costruzione di infrastrutture e di industrie pesanti. Verso la met\u00e0 del 1970 si assistette inoltre ad una generalizzata espansione delle citt\u00e0 rumene, e nelle periferie si costruirono enormi palazzi-dormitorio, destinati a quei cittadini che, dalla campagna, avevano raggiunto i centri industriali in cerca di lavoro. \nUn ulteriore spinta all'architettura rumena arriv\u00f2 con la presa del potere da parte di Nicolae Ceau\u0219escu nel 1967. Quest'ultimo, dopo una visita nel 1971 in Corea del Nord, rimase molto impressionato dal genere di mastodontiche costruzioni che abbellivano la capitale Pyongyang, al punto da spingerlo a ripensare completamente il centro della capitale rumena Bucarest. Questo processo di \"ristrutturazione\" forzata delle citt\u00e0 rumene \u00e8 passato alla storia col termine di \"sistematizzazione\". Interi nuovi quartieri sorsero nel giro di pochi anni, utilizzando quasi sempre strutture prefabbricate. L'altezza media dei nuovi edifici era di 8-10 piani, e ci\u00f2 cambi\u00f2 radicalmente lo Skyline della capitale rumena. Tuttavia in questo processo furono distrutti centinaia di edifici appartenenti al centro storico. \nAl di fuori della capitale la mano del Partito Comunista Rumeno fu probabilmente ancora pi\u00f9 pesante. Nei villaggi rurali ed in alcune citt\u00e0 si distrussero interi centri storici, che vennero velocemente sostituiti da blocchi abitativi e zone industriali. Con l'ironico soprannome di \"Circhi della fame\" sono poi passati alla storia quei conglomerati edilizi costruiti in molte citt\u00e0 che avrebbero dovuto, nelle intenzioni del regime, essere l'equivalente dei supermarket occidentali. In realt\u00e0 molti di questi poli cittadini rimasero incompiuti, e quelli ultimati sono divenuti nella migliore delle occasioni i mercati coperti della citt\u00e0."}
{"id": "1316865", "revid": "1608515", "url": "https://it.wikipedia.org/wiki?curid=1316865", "title": "Andoria", "text": "Nell'universo fantascientifico di \"Star Trek\", Andoria \u00e8 un Pianeta di Classe M, satellite di un pianeta gassoso circondato da anelli. Situato a pochi anni-luce da Vulcano, \u00e8 un pianeta molto freddo, caratterizzato da inverni quasi perenni e temperature bassissime. Per questo motivo la sua popolazione, gli Andoriani, umanoidi dalla pelle blu con due antennine sulla fronte, vivono nel sottosuolo vicino alle fonti geotermiche.\nAndoria si trova in un sistema vicino a Vulcano, che port\u00f2 a una serie di conflitti tra l'impero andoriano e i Vulcaniani. Nel 2154, l'Alto Comando Vulcaniano dispieg\u00f2 una flotta di dodici navi stellari a Regulus, che si trovava appena fuori dal raggio d'azione dei sensori andoriani, preparandosi ad attaccare Andoria. Andoria era anche relativamente vicino al sistema Sol, e l'impero andoriano occupava lo spazio tra Babel e Tellar Prime. Nel 24 \u00b0 secolo, Andoria si trovava vicino al confine Cardassiano.\nAndoria \u00e8 un mondo di ghiaccio, con un'atmosfera di ossigeno-ossigeno respirabile dall'uomo. Le citt\u00e0 andoriane sono sottoterra e assorbono le loro energie dall'attivit\u00e0 geotermica. Le citt\u00e0 sono collegate tra loro da migliaia di chilometri di gallerie.\nSolo durante rare ondate di caldo la temperatura su Andoria sale al di sopra dello zero, e anche allora solo per poche settimane alla volta. Nei rifiuti del nord, una lettura della temperatura di -28 \u00b0 non era insolita durante la met\u00e0 dell'estate"}
{"id": "1316868", "revid": "767487", "url": "https://it.wikipedia.org/wiki?curid=1316868", "title": "Hillingdon", "text": "Il London Borough of Hillingdon \u00e8 un borgo di Londra che si trova nella parte pi\u00f9 occidentale della citt\u00e0, nella Londra esterna.\nVenne istituito nel 1965, fondendo i precedenti Municipal Borough of Uxbridge, Distretto urbano di Hayes e Harlington, Distretto urbano di Ruislip-Northwood e Distretto urbano di Yiewsley e West Drayton, trasferendoli a Londra dal Middlesex."}
{"id": "1316874", "revid": "124929885", "url": "https://it.wikipedia.org/wiki?curid=1316874", "title": "Havering", "text": "Il London Borough of Havering \u00e8 un borgo di Londra che si trova nella parte orientale della citt\u00e0, nell'Outer London.\nVenne istituito nel 1965, fondendo il precedente Municipal Borough of Romford con il Urban District of Hornchurch, trasferito a Londra dall'Essex.\nIl capoluogo \u00e8 Romford. "}
{"id": "1316876", "revid": "767487", "url": "https://it.wikipedia.org/wiki?curid=1316876", "title": "The Lawrence Arms", "text": "I Lawrence Arms sono un gruppo punk rock proveniente da Chicago, negli Stati Uniti. Si sono formati nel 1999, dal 2006 sotto contratto per la Fat Wreck Chords e dal 2014 per la Epitaph Records. Hanno attualmente pubblicato cinque album di studio e hanno suonato in tour a lungo, comprese le esibizioni al Vans Warped Tour. I testi e la musica dei Lawrence Arms manifestano la loro propensione a sovrapporre i riferimenti storici e letterari alla cultura pop americana.\nStoria della Band.\nIl periodo precedente la formazione.\nPrima che venissero formati i Lawrence Arms, i tre futuri membri della band erano attivi in altre band dell'area di Chicago.Brendan Kelly aveva suonato nel gruppo ska punk degli Slapstick assieme a Dan Andriano, che successivamente sarebbe stato parte degli Alkaline Trio (i due si riuniranno nel 2004 per formare i The Falcon). Chris McCaughan ha suonato nei Tricky Dick prima di entrare a far parte dei The Broadways assieme a Kelly. McCaughan e Kelly hanno anche condiviso insieme un appartamento nel lato nord di Chicago. Neil Hennessy, nel frattempo, aveva suonato nei Baxter. Sia Slapstick che i Broadways hanno pubblicato album su Asian Man Records, una piccola casa di produzione di Monte Sereno, California, che avrebbe in futuro pubblicato i lavori dei Lawrence Arms.\nFormazione e gli anni della Asian Man.\nI tre musicisti si riunirono per formare i Lawrence Arms nel 1999, prendendo il nome dal complesso edilizio dove Kelly e McCaughan avevano vissuto prima che fossero sfrattati nel pieno della notte. Sebbene generalmente le band punk rock iniziano la carriera pubblicando un EP e singoli su 7\" in vinile, i membri del gruppo sfruttarono il loro esistente rapporto con la Asian Man Records per iniziare a registrare immediatamente un album di studio, \"A Guided Tour of Chicago\", che usc\u00ec successivamente nello stesso anno. Un secondo lavoro, \"Ghost Stories\", segu\u00ec nel 2000. Entrambi gli album riguardano approfonditamente le storie personali del trio a Chicago.\nLe successive due uscite della formazione furono split EP con altre band. Il primo con gli Shady View Terrace, fu pubblicato nel 2000 e fu il primo lavoro ad essere registrato da Matt Allison, il quale avrebbe continuato a registrare e produrre tutte le loro successive uscite discografiche. Un secondo EP, \"Present Day Memories\", fu pubblicato nel 2001 e consistette in uno split con i The Chinkees.\nLa firma con la Fat Wreck Chords.\nIl programma di registrazioni e tour della band records and touring li port\u00f2 all'attenzione diFat Mike dei NOFX, il quale li fece firmare per la sua Fat Wreck Chords alla fine del 2001. La prima uscita del gruppo sulla nuova etichetta fu un 7\" su vinile, parte della serie \"Fat Club\". L'uscita fu seguita dall'album di studio \"Apathy and Exhaustion\", pubblicato nel 2002. Dal lavoro deriv\u00f2 il primo video del gruppo, dalla canzone \"Porno and Snuff Films,\" e i Lawrence Arms andarono in tour ampiamente con i NOFX e le altre band della Fat.\nIl loro successivo album fu \"The Greatest Story Ever Told\", del 2003. Fu il loro pi\u00f9 ambizioso progetto fino a quella data, e dimostr\u00f2 che i membri della band continuavano a crescere come musicisti e cantautori. Il lavoro infatti incluse diversi riferimenti nei testi che riguardavano la storia, la letteratura e la cultura pop. Mostrava inoltre un'evoluzione dello stile musicale della band. Kelly aveva eseguito la maggior parte delle parti vocali nel loro primo album, mentre nelle successive uscite lui e McCaughan si erano divisi i compiti pressoch\u00e9 egualmente da una canzone all'altra, con la voce di Kelly che tendeva ad un timbro pi\u00f9 duro, mentre quella di McCaughan's si connotava per uno stile pi\u00f9 rilassato e melodico. Con questa uscita, comunque, i due incominciarono duettare, il che sarebbe stato prominente nel successivo album. Un tour intenso segu\u00ec al lavoro, e vide il gruppo girare per le strade per la maggior parte del 2003 e 2004. La formazione contribu\u00ec inoltre alla compilation \"Rock Against Bush, Vol. 2\" , edita sempre dalla Fat Wreck Chords, che fronteggi\u00f2 la campagna elettorale presidenziale del 2004 e fu coinvolta della campagna Punk Voter.\nThe Falcon e \"Oh! Calcutta!\".\nNel dicembre del 2004 Kelly e Hennessy si unirono con Dan Andriano degli Alkaline Trio (il quale, aveva suonato con Kelly negli Slapstick) e Todd Mohney, membro precedentemente degli Rise Against, per formare un'altra band dal nome di The Falcon, e pubblicarono un EP su Red Scare Records. Nel frattempo, grazie al crescente interesse dei Lawrence Arms che port\u00f2 all'esaurimento di tutti i loro EP, l'Asian Man Records pianific\u00f2 un CD, \"Cocktails &amp; Dreams\",fu pubblicato nel giugno del 2005, che incluse tutte le canzoni del gruppo edite precedentemente su EP, compilation, rarit\u00e0 e b-side.\nI Lawrence Arms rientrarono in studio tra l'ottobre e il novembre del 2005 e registrarono \"Oh! Calcutta!\", che usc\u00ec su Fat Wreck Chords a marzo dell'anno successivo. Il disco fu complessivamente pi\u00f9 veloce del lavoro precedente e mostr\u00f2 un ulteriore sviluppo dello stile musicale della formazione, poich\u00e9 Kelly e McCaughan si divisero egualmente le parti vocali in pressoch\u00e9 ogni canzone. Girarono un video della traccia \"The Devil's Takin' Names\" e andarono in tour con i NOFX , gli Alkaline Trio e i The Draft.\nAttivit\u00e0 recenti.\nI Lawrence Arms spesero la maggior parte del 2006 in tour, assieme a band del calibro di Alkaline Trio, The Draft, Lagwagon e A Wilhelm Scream. Un primo album di studio dei The Falcon fu pubblicato in autunno, e in dicembre la band si imbarc\u00f2 per il primo tour da protagonisti in Australia, anche dividendo il palco con i Frenzal Rhomb. Nel marzo del 2007 McCaughan pubblic\u00f2 il debutto del suo progetto parallelo acustico, Sundowner, dal titolo \"Four One Five Two\".\nIl 25 luglio, viene annunciato che i The Lawrence Arms avrebbero partecipato allo \"8th Annual Unbelievable Self-Indulgence Fest.\" Il nome del tour deriva dal fatto che dietro ai Lawrence Arms la data avrebbe incluso i Falcon e Sundowner come apertura, e i riuniti American Steel."}
{"id": "1316879", "revid": "729019", "url": "https://it.wikipedia.org/wiki?curid=1316879", "title": "M24 Sniper Weapon System", "text": "L\u2019M24 Sniper Weapon System (SWS) \u00e8 un fucile a otturatore girevole-scorrevole, variante militare del fucile Remington 700. \u00c8 definito \"weapon system\" in quanto con M24 si intende non solo il fucile, ma anche il mirino ottico e svariati accessori.\nStoria.\nLa predisposizione dell'arma originale era per il mirino Leupold Ultra M3A 10\u00d742\u00a0mm (ingrandimento fisso). Nel 1998, venne rimpiazzato con il pi\u00f9 economico Leupold Mk 4 LR/T M3 10\u00d740\u00a0mm (ingrandimento fisso) e pi\u00f9 recentemente dal modello Mk 4 LR/T M3 3,5-10\u00d740\u00a0mm (ingrandimento variabile).\nIl primo numero (10) indica l'ingrandimento (o magnificazione) del mirino, il secondo (42 o 40) indica invece il diametro della lente dell'obiettivo. Un mirino ad ingrandimento fisso presenta un solo numero (10); i mirini ad ingrandimento variabile presentano invece due numeri che indicano gli estremi di ingrandimento: un mirino 3-9\u00d740\u00a0mm pu\u00f2 ingrandire da 3 a 9 volte l'obiettivo.\nIl fucile \u00e8 dotato in sede di produzione di un bipiede smontabile Harris 9-13'\u2019 1A2-LM o 1A2-L.\nI programmi prevedevano il rimpiazzo degli M24 in servizio con il nuovo fucile semiautomatico M110 prodotto dalla Knight's Armament. Tuttavia, l'esercito ha continuato l'acquisto degli M24 fino al 2010, e in molti casi i vecchi fucili sono stati convertiti in modelli A2 ed E1, rimanendo quindi in servizio. I nuovi piani dell'esercito prevedono l'evoluzione di tutti gli M24 ancora in uso a XM2010.\nSpecifiche.\nIl fucile monta di fabbrica un'ottica Leupold Ultra M3A 10\u00d740\u00a0mm (o 3,5-10\u00d740\u00a0mm). In caso di necessit\u00e0, possono essere facilmente montati dei dispositivi di mira metallici, agganciati su particolari incisioni scavate vicino alla volata e dietro la copertura della culatta.\nLa canna ricavata da acciaio inossidabile 416R. Il passo di rigatura \u00e8 di 1:285,75\u00a0mm pentagonale destrorso. Il numero dispari di linee, fa in modo che nessuna di esse si trovi esattamente di fronte ad un'altra, e il basso numero di lati permette all'operatore di sparare per tempi pi\u00f9 lunghi prima che una manutenzione sia necessaria.\nIl fucile monta un calcio H-S Precision PST-011. L'azione dell'arma \u00e8 tenuta in posizione da una struttura in alluminio, mentre la canna \u00e8 flottante. Il calcio \u00e8 realizzato prevalentemente in polimero, rinforzato con fibra di vetro, fibra di carbonio e Kevlar.\nMunizionamento.\nL'arma pu\u00f2 impiegare tre diverse tipologie di munizioni.\nSecondo la \"JBM Ballistics\" usando il coefficiente balistico G7 fornito da Bryan Litz, il proiettile M118-LR, quando sparato alla velocit\u00e0 nominale di 786\u00a0m/s, ha una gittata supersonica efficace di 878 m sotto le condizioni di Atmosfera standard internazionale ICAO al livello del mare (densit\u00e0 dell'aria di 1,225\u00a0kg/m3)."}
{"id": "1316880", "revid": "205250", "url": "https://it.wikipedia.org/wiki?curid=1316880", "title": "Umberto Cosmo", "text": "Biografia.\nNato da Domenico Cosmo e Angelina Cortuso, si laure\u00f2 in lettere nel 1889 nell'Universit\u00e0 di Padova. Diresse la \u00abRassegna padovana di storia letteraria e di arte\u00bb e collabor\u00f2 al \u00abGiornale storico della letteratura italiana\u00bb e al \u00abGiornale dantesco\u00bb. Nel 1891 pubblic\u00f2 i \"Primi saggi\" su Dante e nel 1896 \"Gli eroi dell'amore di Dio\", su Francesco d'Assisi che fu, con Dante, la figura costante di tutti i suoi studi.\nCominci\u00f2 a insegnare nella scuola media di Sciacca, passando poi al Liceo Dettori di Cagliari - e in questa citt\u00e0 s'iscrisse, nel 1895, al Partito socialista - e poi a Terni, trasferendosi infine nel 1898 a Torino per insegnare italiano e latino al Liceo classico Gioberti e poi al Liceo classico D'Azeglio, dove ebbe allievi che saranno personaggi di rilievo nella cultura e nella politica italiana, come Piero Gobetti, Norberto Bobbio, Angelo Tasca, Umberto Terracini, Giulio Einaudi. Ottenuta nel 1904 la libera docenza in letteratura italiana, dal 1911 al 1913 tenne la cattedra che fu di Arturo Graf all'Universit\u00e0 torinese, e vi fu insegnante, tra gli altri, di Antonio Gramsci e di Palmiro Togliatti.\nFu contrario all'entrata in guerra dell'Italia nel conflitto mondiale e, intervenendo nelle polemiche suscitate dalla grave sconfitta di Caporetto con due articoli pubblicati su \u00abLa Stampa\u00bb nel marzo del 1918, individu\u00f2 all'origine di quel disastro militare le incapacit\u00e0 dei comandi militari italiani. Fu accusato di disfattismo e denunciato dal suo collega d'Universit\u00e0 Vittorio Cian al Provveditorato agli Studi, che lo sospese per tre mesi dallo stipendio, e alla magistratura, che per\u00f2 lo mand\u00f2 assolto.\nNell'occasione fu difeso da Benedetto Croce e da Gramsci, che intervenne in suo favore con due articoli sull'\u00ab\"Avanti!\"\u00bb. Gi\u00e0 da qualche tempo il Cosmo seguiva con interesse l'attivit\u00e0 politica e giornalistica di Gramsci, al quale aveva proposto nel 1917 di scrivere un saggio su Machiavelli e nel 1918 di raccogliere in volume i suoi articoli pubblicati nell'edizione torinese dell'organo socialista. La proposta non and\u00f2 a effetto, tanto pi\u00f9 dopo l'attacco portato nel 1920 da Cosmo - che si era allontanato dal socialismo per aderire a un liberalismo progressista - alle posizioni politiche comuniste rappresentate dal settimanale \"L'Ordine Nuovo\", fondato da Gramsci. Il suo ex-allievo replic\u00f2 duramente, accomunando il professore \u00abai peggiori gazzettieri\u00bb dei quotidiani conservatori italiani: \u00abseppi che egli si mise a piangere come un bambino e stette chiuso in casa per alcuni giorni. I nostri rapporti personalmente cordiali di maestro ed ex allievo si ruppero\u00bb.\nI loro rapporti si ricomposero nel 1922 quando Gramsci, di passaggio a Berlino, chiese di incontrare all'ambasciata italiana il Cosmo, allora segretario dell'ambasciatore Alfredo Frassati: \u00abCosmo discese di corsa le scale e mi si precipit\u00f2 addosso, inondandomi di lacrime e di barba [...] Era in preda a una commozione che mi sbalord\u00ec, ma mi fece capire quanto dolore gli avessi procurato nel 1920 e come egli intendesse l'amicizia per i suoi allievi di scuola\u00bb.\nCon il primo governo Mussolini l'ambasciatore Frassati si dimise dal suo incarico e Cosmo torn\u00f2 a insegnare nel Liceo D'Azeglio, sempre ammirato dai suoi allievi: \u00abci lesse il primo verso della Divina Commedia, e tutta la lezione fu dedicata al commento di quel solo verso, con tal dovizia di analisi filologiche, di raffronti testuali, di osservazioni biografiche, che ci parve di essere entrati in un altro mondo\u00bb. Fu continuamente soggetto al controllo della polizia politica, e venne allontanato dall'insegnamento nel 1926 \u00abper incompatibilit\u00e0 fra il suo pensiero e quello del Partito\u00bb, dovendo cos\u00ec limitarsi a impartire lezioni private ma continuando i prediletti studi danteschi, che sfociarono nel 1930 nella pubblicazione della \"Vita di Dante\".\nIntanto, il 31 maggio 1929 Cosmo, con Franco Antonicelli, Ludovico Geymonat, Massimo Mila e altri, venne arrestato per aver inviato a Croce una lettera di solidariet\u00e0 - intercettata dalla polizia - per essere stato definito da Mussolini \u00abimboscato della storia\u00bb durante il dibattito in Senato sui Patti lateranensi, ai quali il filosofo si era opposto. Nella lettera, si dichiarava di guardare al Croce \u00abcome al solo che abbia levato la sua voce in nome di quella coscienza morale, la quale continua ora unicamente a volere la dolorosa conquista della propria libert\u00e0\u00bb. Condannato a cinque anni di confino, fu inviato a Ustica il 16 luglio, ma il 25 agosto fu amnistiato.\nIsolato dal regime fascista, continu\u00f2 a lavorare sui suoi autori prediletti: nel 1936 pubblic\u00f2 \"L'ultima ascesa. Introduzione alla lettura del Paradiso\" e nel 1941 ritorn\u00f2 su san Francesco nello scritto \"Con madonna Povert\u00e0\". Durante l'ultima guerra si ritir\u00f2 a Corio per sfuggire dai bombardamenti che devastavano Torino, mentre il figlio Giandomenico si dava alla lotta partigiana. Umberto Cosmo stava dando gli ultimi ritocchi alla sua \"Guida a Dante\" quando mor\u00ec d'infarto alla falsa notizia della morte in combattimento del figlio."}
{"id": "1316894", "revid": "10753569", "url": "https://it.wikipedia.org/wiki?curid=1316894", "title": "Mayor of London", "text": ""}
{"id": "1316895", "revid": "121019125", "url": "https://it.wikipedia.org/wiki?curid=1316895", "title": "Festival di Napoli 1967", "text": "Il quindicesimo festival della canzone napoletana si tenne a Sorrento il 13 luglio, a Ischia il 14 luglio e a Napoli il 15 luglio 1967.\nOrchestra.\nComplesso Vocale i 4+4 di Nora Orlandi\nOrganizzazione.\nDell'Ente per la Canzone Napoletana - Ente Salvatore Di Giacomo"}
{"id": "1316900", "revid": "682087", "url": "https://it.wikipedia.org/wiki?curid=1316900", "title": "Azionariato diffuso", "text": ""}
{"id": "1316906", "revid": "547034", "url": "https://it.wikipedia.org/wiki?curid=1316906", "title": "Italfarmaco", "text": "Italfarmaco SpA \u00e8 un'azienda italiana che opera nel settore farmaceutico e in quello chimico.\n\u00c8 stata fondata da Gastone De Santis nel 1938 con sede a Milano.\n\u00c8 presente nel mercato dei farmaci cardiovascolari, immuno-oncologici, ginecologici, dermatologici, ortopedici e neurologici."}
{"id": "1316910", "revid": "1718925", "url": "https://it.wikipedia.org/wiki?curid=1316910", "title": "Anna G\u00f6ldi", "text": "Biografia.\nNacque da Adrian e Rosina B\u00fceler, quarta di otto figli. La famiglia benestante possedeva un proprio sigillo: il bisnonno era giudice e preside della chiesa di Sennwald, mentre il nonno era portabandiera, una nomina ritenuta di prestigio, ma a seguito di litigi con il sindaco per questioni di terreni, fu condannato alla prigione e al pagamento di una cospicua somma per insulti ed aggressioni; fugg\u00ec in Italia e di lui non si seppe pi\u00f9 nulla. Cos\u00ec Adrian, padre di Anna, allora undicenne, dovette continuare l'estinzione della multa inflitta al padre. La famiglia si ridusse in povert\u00e0 e perse prestigio.\nAnna dovette guadagnarsi la vita andando a fare la serva presso il sindaco Enderlin a Maienfeld. Il secondo impiego lo trov\u00f2 presso il panettiere Bernegger a Sax, ove rimase cinque anni e mezzo per poi, dal 1762 al 1765, lavorare nella casa del pastore di Sennwald. Di bella presenza, durante questa permanenza conobbe Jakob Rhoduner, del quale rimase incinta e che la lasci\u00f2 sola, arruolandosi come mercenario nei Paesi Bassi. A 31 anni partor\u00ec segretamente un bambino che mor\u00ec la stessa notte in circostanze non conosciute. Anna fu condannata per infanticidio agli arresti domiciliari per sei anni.\nDal 1765 al 1768 lavor\u00f2 presso la famiglia del landamano Cosmus Heer (30 gennaio 1727 - 4 luglio 1791), per poi trasferirsi nel cantone di Glarona, a Mollis, dove prese servizio presso il pastore Johann Heinrich Zwicky (18 novembre 1716 - 5 gennaio 1771). Durante il suo lavoro intrecci\u00f2 una relazione amorosa con il figlio Melchior (21 gennaio 1750 - 29 aprile 1806) e dopo sei anni rimase nuovamente incinta; la famiglia Zwicky la mand\u00f2 a partorire a Strasburgo. Di questo figlio, nato nel 1775, si sono perdute le tracce. Nel 1775 ritorn\u00f2 nel glaronese a lavorare presso il rilegatore Tinner, stringendo amicizia con i coniugi Steinmueller, che le furono vicini fino alla fine.\nL'accusa di stregoneria.\nNel settembre 1780 la G\u00f6ldi \u00e8 assunta presso la famiglia del medico, dottore e giudice Johann Jakob Tschudi-Elmer (1747\u20131800). La piccola Anna Maria di 7 anni l'accompagnava anche nelle passeggiate e visite presso gli amici Steinm\u00fcller. Fu l\u00ec che il 19 settembre 1781 avrebbe dato alla piccola Anna Maria un biscotto (\"L\u00e4kerli\"). Un mese dopo fu trovato il primo spillo di una lunga serie nella tazza della piccola Anna Maria. Si disse allora che quel biscotto, consumato dagli Steinm\u00fcller, fosse stato \"stregato\" da Anna G\u00f6ldi e contenesse spilli.\nNei giorni seguenti se ne trovarono regolarmente nel cibo della bambina. La sospettata serva si confid\u00f2 a Johann Jakob Tschudi (1722 - 1784) pastore e parente stretto della famiglia, che la cacci\u00f2 in malo modo. Il 25 ottobre 1781 fu licenziata dalla famiglia Tschudi-Elmer e si rec\u00f2 prima dagli Steinm\u00fcller, poi dalla sorella Barbara a Sax. La bambina per\u00f2 cominciava ad aver strane convulsioni e sempre pi\u00f9 spilli si trovavano nel suo cibo. Iniziarono cos\u00ec tutti a convincersi della sua colpevolezza; le autorit\u00e0 di Glarona affissero manifesti di ricerca emettendo una taglia di 100 corone, somma notevole.\nAnna fugg\u00ec scendendo la valle del Reno verso San Gallo, quindi verso Herisau nell'Appenzello e Degersheim, dove trov\u00f2 un lavoro come cameriera (una lapide ricorda ancora il suo passaggio); l\u00ec fu arrestata il 21 febbraio 1782 e portata a Glarona. La G\u00f6ldi sembrava alla fine e la gente, convinta della sua colpa, pretendeva che questa togliesse il malocchio alla piccola. Il 15 marzo 1782 Anna G\u00f6ldi visita la piccola Anna Maria e dopo qualche massaggio, la ragazzina ricominci\u00f2 a camminare e smise di vomitare gli spilli. Questa \"guarigione\" fu ritenuta una prova del fatto che Anna fosse una strega.\nAnna G\u00f6ldi fu rinchiusa in prigione e sottoposta a interrogatori e torture. Fino all'ultimo si proclam\u00f2 innocente. Il dottor Tschudi, che era stato datore di lavoro di Anna, si dette un gran daffare presso i suoi colleghi giudici e le autorit\u00e0 di Glarona, affinch\u00e9 venisse condannata. Il 6 giugno il consiglio evangelico glaronese con 32 voti contro 30 la giudic\u00f2 colpevole di essere un'avvelenatrice (\"Vergifterin\") e il 13 giugno 1782 Anna G\u00f6ldi mor\u00ec sulla ghigliottina.\nDopo la sua morte, il suo caso fu descritto da scrittori e giornalisti dell'epoca, tra cui Heinrich Ludwig Lehmann e Wilhelm Ludwig Wekhrlin.\nLa riabilitazione.\nIl 27 agosto 2008, a pi\u00f9 di 226 anni dall'esecuzione, il parlamento cantonale di Glarona ha deciso di riabilitare Anna Goeldi."}
{"id": "1316916", "revid": "2014155", "url": "https://it.wikipedia.org/wiki?curid=1316916", "title": "Costantino I di Scozia", "text": "Biografia.\nInfanzia.\nFiglio di Cin\u00e1ed mac Ailp\u00edn, la tradizione attribuisce a Costantino I il titolo di re di Scozia, ma dagli Annali dell'Ulster viene chiarito che era in realt\u00e0 re dei Pitti. \nRegno.\nFu incoronato nell'862 dopo la morte dello zio Donald I.\nNell'866, le cronache dichiarano che la terra dei Pitti venne devastata da vichinghi condotti da Amla\u00ecb Conung. Esse sostengono che Amla\u00ecb venne ucciso da Costantino I in quello stesso anno, ma gli irlandesi indicano nei loro annali che si hanno sue notizie ancora nell'874, data a cui deve essere posticipato quest'evento.\nNell'870 Amla\u00ecb Conung conquist\u00f2 Alt Clut, una delle principali citt\u00e0 dello Strathclyde, dove fu preso tra l'altro prigioniero il re Artgal di Alt Clut, che venne ucciso sotto istigazione dello stesso Costantino. Il di lui figlio Run spos\u00f2 la figlia del sovrano scozzese.\nMorte.\nNell'875 \u00e8 testimoniata la presenza di un esercito vichingo nel territorio dei pitti. Una battaglia combattuta vicino a Dollar, si risolse in una tremenda sconfitta per i pitti. Anche se Costantino sicuramente combatt\u00e9, mor\u00ec comunque nell'877 combattendo contro dei vichinghi, ma non si sa con precisione il luogo; per quanto riguarda la causa, sembra si sia trattato di un duello contro \"Prophecy di Berch\u00e1\". Il posto della sua morte viene chiamato \"la caverna nera\". Causantin venne sepolto a Iona.\nIl figlio Domnall di Causantin ed i suoi discendenti hanno rappresentato la linea principale dei Re di Alba e successivamente della Scozia, dall'inizio alla fine."}
{"id": "1316917", "revid": "76963", "url": "https://it.wikipedia.org/wiki?curid=1316917", "title": "Miranda Otto", "text": "Biografia.\nMiranda Otto nasce a Brisbane il 15 dicembre 1967, da Lindsay e Barry Otto, entrambi attori, che si separarono quando lei aveva 6 anni.\nCarriera.\nDopo alcune esperienze in film minori, \u00e8 stata diretta da Terrence Malick nel film \"La sottile linea rossa\" del 1998 e ha recitato anche in \"Le verit\u00e0 nascoste\" di Robert Zemeckis (2000) con Michelle Pfeiffer. Nel 2005 ha recitato insieme a Tom Cruise nel film \"La guerra dei mondi\", diretto da Steven Spielberg, mentre in Italia ha impersonato Ruth Conway, moglie infedele di un generale della NATO nel film \"La volpe a tre zampe\", di Sandro Dionisio (2004), tratto dall'omonimo romanzo di Francesco Costa.\nDiviene nota per l'interpretazione della principessa \u00c9owyn di Rohan nella trilogia di Peter Jackson de \"Il Signore degli Anelli\", e pi\u00f9 precisamente nei due episodi \"Le due torri\" e \"Il ritorno del re.\" \nNel 2018 entra nel cast della serie Netflix \"Le terrificanti avventure di Sabrina\", nel ruolo di Zelda Spellman.\nVita privata.\n\u00c8 sposata dal 2003 con l'attore Peter O'Brien, da cui ha avuto una figlia, Darcey, nata nel 2005.\nDoppiatrici italiane.\nNelle versioni in italiano dei suoi lavori, Miranda Otto \u00e8 stata doppiata da:"}
{"id": "1316928", "revid": "1149807", "url": "https://it.wikipedia.org/wiki?curid=1316928", "title": "T. and T.", "text": "T. and T. \u00e8 una serie televisiva statunitense trasmessa in syndication dal 1988 al 1990.\nProtagonisti sono T.S. Turner (Mr. T) e Amanda Taler (Alexandra Amini). Amanda Taler viene sostituita, dalla terza stagione, da Terri Taler (Kristina Nicoll). Le iniziali del titolo sono le iniziali dei due protagonisti."}
{"id": "1316929", "revid": "767487", "url": "https://it.wikipedia.org/wiki?curid=1316929", "title": "Tschachtlanchronik", "text": "Lo Tschachtlanchronik e un manoscritto di cronache illustrato del XV secolo composto e pubblicato a Berna, attualmente presso la biblioteca centrale di Zurigo.\nQuesto libro di cronache della storia svizzera, venne scritto dai cronisti Bendicht Tschachtlan, da cui prende il nome e da Heinrich Dittlinger. Quest'ultimo ha redatto la maggior parte dei testi manoscritti. Venne pubblicato a Berna nel 1470. Esso reca oltre al testo manoscritto anche 230 illustrazioni. La cronaca illustrata racconta in gran parte le principali battaglie sostenute dai confederate nei due secoli precedenti. Le illustrazioni variano nel formato e sono eseguite a penna e acquerellati. Esse descrivono fatti riportati nel testo manoscritto, spesso si susseguono in sequenze serrate che fanno riferimento al testo, una specie di fumetto ante litteram."}
{"id": "1316930", "revid": "124789547", "url": "https://it.wikipedia.org/wiki?curid=1316930", "title": "Sinistri Sei", "text": "I Sinistri Sei (\"Sinister Six\") sono un gruppo di personaggi dei fumetti creati da Stan Lee (testi) e Steve Ditko (disegni), pubblicato dalla Marvel Comics. Supercriminali coalizzatisi per sconfiggere l'Uomo Ragno, da cui erano gi\u00e0 stati sconfitti singolarmente tutti quanti, sono apparsi la prima volta in \"Amazing Spider-Man Annual\" n. 1 (1964).\nBiografia del gruppo.\nSinistri Sei.\nLe Origini.\nLa prima formazione dei Sinistri Sei, composta da Dottor Octopus, Avvoltoio, Uomo Sabbia, Mysterio, Electro e Kraven il cacciatore, era stata riunita con lo scopo preciso di eliminare il supereroe: Octopus estese l'invito anche al Dottor Destino e a Goblin, ma entrambi rifiutarono: il primo era concentrato sui Fantastici Quattro mentre il secondo voleva sbarazzarsi del nemico per conto suo e senza l'aiuto di nessuno. Doc Ock aveva previsto una serie di sfide dove l'arrampicamuri avrebbe affrontato uno ad uno i criminali, ma questi riusc\u00ec a salvarsi sconfiggendoli e liberando zia May e Betty Brant, in precedenza rapite dai Sei.\nIl Ritorno.\nSu \"Amazing Spider-Man\" n. 334-339 (1990), il Dottor Octopus rimise insieme il gruppo, con Hobgoblin al posto di Kraven (nel frattempo deceduto), con lo scopo di ottenere il dominio del mondo ricattandone i governi minacciando di diffondere un veleno mortale nell'atmosfera. In realt\u00e0 si tratta di un imbroglio escogitato da Octopus per ottenere il dominio autonomo sul pianeta, diffondendo una cura contro la dipendenza da cocaina che gli avrebbe permesso di ricattare i ricchi tossicodipendenti. Il gruppo si sciolse e in quell'occasione l'Uomo Sabbia, che all'epoca aveva smesso di compiere crimini, si ribell\u00f2 a Octopus, che lo aveva ricattato minacciando di uccidere la famiglia che lo ospitava. In seguito il gruppo si riun\u00ec con gli stessi membri (con l'aggiunta di Gog), ad esclusione dell'Uomo Sabbia, trasformato da Octopus in una statua di vetro per impadronirsi di un satellite militare, ma venne fermato dall'Uomo Ragno, i Fantastici Quattro, Nova, Deathlok.\nCivil War.\nAltri Sinistri Sei sono comparsi in Civil War, ma sono stati sconfitti dai Vendicatori segreti.\nAlla Grande.\nIl gruppo venne rimesso insieme dal Dottor Octopus nel ciclo conosciuto come \"Alla Grande\". I membri erano gli stessi della formazione originale, con l'eccezione del Camaleonte e Rhino al posto dell'Avvoltoio e di Kraven. Nelle loro missioni affrontarono la Fondazione Futuro, i Vendicatori e uccisero addirittura quasi tutti i membri dell'Intellighenzia, eccetto MODOK.\nSinistri Sette.\nI Sinistri Sette erano stati formati da Hobgoblin (leader) per eliminare Kaine, clone dell'Uomo Ragno, che stava uccidendo i criminali. Oltre ad Hobgoblin il gruppo era formato da Electro, Mysterio, l'Avvoltoio, Scarabeo, Scorpione e Shocker. Il gruppo fu nuovamente sconfitto dall'Uomo Ragno e da Kaine.\nSinistro Sindacato.\nIl Sinistro sindacato nacque come team di riserva dei Sinistri Sei. Il gruppo era formato da Scarabeo (leader), Rhino, Speed Demon, Boomerang e Hydro-Man. Scarabeo vide in loro un potente team e cos\u00ec li riun\u00ec come mercenari. Il loro primo lavoro fu affrontare Silver Sable e l'Uomo Ragno per salvare Jack Lanterna, venendo per\u00f2 sconfitti. Il gruppo si riun\u00ec poi per abbattere nuovamente l'Uomo Ragno dopo Civil War, stavolta costituito da Boomerang, Komodo, Hydro-Man, Shocker e Speed Demon, venendo nuovamente sconfitti dall'Uomo Ragno.\nSinistri Sei contro Octopus.\nL'Uomo Sabbia, tornato a tutti gli effetti ad essere un super-criminale, era convinto di poter guidare un gruppo di Sinistri Sei da scagliare contro il Dottor Octopus, per vendicarsi dell'ultima volta in cui Octavius li aveva riuniti quando invent\u00f2 la cura contro la cocaina facendo credere ai suoi alleati tutt'altra cosa. Con Electro (in un'inedita tuta bianco-azzurra) Mysterio, l'Avvoltoio e Kraven (il figlio), vi fu il debutto di Venom, che entr\u00f2 nel gruppo a patto che potesse occuparsi personalmente dell'Uomo Ragno. Octopus, allertato da Spidey, non si preoccup\u00f2, sostenendo che l'Uomo Sabbia non era dotato del carisma necessario per poter guidare un gruppo del genere, conoscendone gi\u00e0 la personalit\u00e0 dei componenti storici. E ci vide giusto, tanto \u00e8 che lo stesso Uomo Sabbia, giunto sul luogo del delitto, perse il controllo della situazione ed ognuno dei Sinistri Sei inizi\u00f2 a remare per proprio conto. Spidey e Venom, che in seguito li lasci\u00f2 per non avergli mantenuto in precedenza quanto promesso, diedero una sonora sconfitta ai restanti componenti del gruppo.\nSinistri Dodici.\nI Sinistri Dodici sono un gruppo di supercriminali nemici dell'Uomo Ragno, creati da Mark Millar (testi) e Terry Dodson (disegni). \u00c8 apparso la prima volta su \"Marvel Knights: Spider-Man\" n. 9 (dicembre 2004), pubblicato dalla Marvel Comics. Con l'intento di uccidere il Tessiragnatele, Norman Osborn riun\u00ec Scorpione, Venom, Electro, l'Avvoltoio, l'Uomo Sabbia, Camaleonte, Lizard, Testa di Martello, Lapide, Rhino, Shocker e Hydro-Man, oltre allo stesso Osborn nei panni di Goblin. L'Arrampicamuri venne attaccato di sorpresa e venne salvato solo dall'intervento della Gatta Nera, dei Vendicatori, dei Fantastici Quattro e di Devil.\nSuperior Spider-Man.\nIn \"Superior Spider-Man\", Boomerang guid\u00f2 un nuovo gruppo di Sinistri Sei, formato da Shocker, Overdrive, Scarabeo (un nuovo personaggio femminile), Speed Demon e Cervello Vivente, e pianific\u00f2 quello di introdursi nei laboratori della Horizon Labs e rubare dei componenti per costruire un macchinario in grado di controllare il tempo atmosferico. Furono per\u00f2 sconfitti facilmente da Superior Spider-Man, che riprogramm\u00f2 Cervello Vivente come un robo-schiavo, fer\u00ec Speed Demon alla trachea, sbatt\u00e9 Scarabeo contro Overdrive, ribaltando quest'ultimo e finendo su Shocker, e pest\u00f2 a sangue Boomerang. In seguito Otto riassemblo il gruppo come Superior Spider-Man.\nAltre versioni.\nVersione Ultimate.\nEsiste anche una versione Ultimate dei Sinistri Sei, dove sono chiamati semplicemente \"I Sei\" composta da Goblin, Dottor Octopus, Electro, l'Uomo Sabbia, Kraven il Cacciatore e lo stesso Spider-Man, perch\u00e9 costretto da Goblin il quale minacciava di morte la zia May.\nEra di Apocalisse.\nIn \"Era di Apocalisse\", Sinistro mette insieme un gruppo chiamato Sinistri Sei, formato Cloak, Dagger, Sonique (versione alternativa di Syrin), Sauron, Blob e Fenice. Nonostante il nome, il gruppo non ha nessuna correlazione con i classici Sinistri Sei di Spider-Man. Vennero sconfitti da una squadra di X-Men guidata da Magneto."}
{"id": "1316931", "revid": "468892", "url": "https://it.wikipedia.org/wiki?curid=1316931", "title": "Fort Leavenworth", "text": " \nFort Leavenworth \u00e8 una base militare dell'esercito statunitense situata nella contea di Leavenworth, in Kansas, a nord-est dell'omonima citt\u00e0. Ospita anche una prigione militare di massima sicurezza dell'Esercito. Fort Leavenworth \u00e8 in funzione da circa 170 anni.\nFort Leavenworth sullo schermo.\nFort Leavenworth appare sullo schermo per la prima volta nel 1910 in un documentario prodotto dalla Essanay Film Manufacturing Company. Ai suoi Buffalo Soldiers \u00e8 invece dedicato un documentario del 1992 in cui compare anche Colin Powell.\nCollegamenti esterni.\nSito ufficiale di Fort Leavenworth"}
{"id": "1316934", "revid": "125650929", "url": "https://it.wikipedia.org/wiki?curid=1316934", "title": "Nazionale di pallacanestro della Turchia", "text": "La nazionale di pallacanestro della Turchia (T\u00fcrkiye Mill\u00ee Basketbol Tak\u0131m\u0131) \u00e8 la squadra che rappresenta questo paese nelle competizioni internazionali di pallacanestro. \u00c8 gestita dalla \"T\u00fcrkiye Basketbol Federasyonu\", la federazione turca di pallacanestro, ed \u00e8 affiliata alla FIBA dal 1936.\nHa vinto due argenti in competizioni internazionali, uno ai mondiali del 2010 ed uno agli europei del 2001.\nLa nazionale \u00e8 soprannominata \"12 Dev Adam\", che in turco vuol dire \"12 giganti\".\nStoria.\nPur se rappresenta uno Stato con territorio in entrambi i continenti di Europa ed Asia, la nazionale della mezzaluna, a partire dal 1936, anno della sua affiliazione alla FIBA, \u00e8 sempre appartenuta alla sezione della FIBA Europe. La pallacanestro pur essendo uno sport popolare in Turchia non ha raggiunto grandi risultati fino alla fine degli anni novanta quando l'Efes Pilsen ha vinto la coppa Korac. La crescita costante ha portato anche la nazionale ad affermarsi come una delle migliori squadre europee e diversi giocatori sono approdati nella NBA. Ha raggiunto il suo miglior risultato conquistando la medaglia d'argento nei Mondiali 2010 ospitati nella sua nazione, in cui ha vinto tutte le partite fino alla finale persa per 81-64 contro i fortissimi Stati Uniti. Sempre in casa nel 2001 aveva conquistato un argento ai campionati europei."}
{"id": "1316935", "revid": "363629", "url": "https://it.wikipedia.org/wiki?curid=1316935", "title": "Sistema elettorale in Australia", "text": "Il sistema elettorale australiano costituisce una via di mezzo tra il sistema uninominale maggioritario di collegio a turno unico e quello a doppio turno, ed \u00e8 una variante del voto singolo trasferibile.\nI singoli elettori sono chiamati a votare per \"tutti\" i candidati concorrenti (pena altrimenti un annullamento della loro scheda elettorale), scrivendo in ordine il numero di preferenza accanto a ciascun candidato.\nPer esempio, data una fittizia scheda elettorale correttamente compilata, la quale forniva una scelta tra sei partiti che erano disposti sul foglio di voto nel seguente ordine:\ndove i numeri indicano in ordine decrescente le scelte preferenziali di un ipotetico cittadino compilatore, si ha che la prima preferenza di questo elettore \u00e8 per il Partito dei Gialli, la seconda per i Verdi, la terza per i Bianchi, la quarta per i Rossi, la quinta per i Neri e la sesta per i Blu.\nChiaramente ai fini del primo scrutinio \u00e8 soltanto la prima preferenza ad essere tenuta in considerazione.\nFunzionamento.\nIl territorio nazionale \u00e8 diviso in 150 collegi, uno per ogni seggio della Camera dei rappresentanti da assegnare. Ogni collegio elegge un solo candidato e, di conseguenza, ogni lista pu\u00f2 presentare un solo candidato per collegio.\nIn ogni collegio l'elettore deve esprimere le preferenze per tutti i candidati con il metodo sopra specificato (altrimenti il voto viene annullato).\nViene eletto il candidato che ottiene la maggioranza assoluta dei voti.\nSe dopo il primo scrutinio (ossia dopo il computo delle prime preferenze) nessun candidato ha superato il cinquanta per cento dei consensi, si procede allora alla eliminazione del candidato posizionatosi ultimo (ossia il candidato con il minor numero di prime preferenze) con conseguente distribuzione ai restanti candidati delle seconde preferenze di quella porzione di elettori che avevano optato per esso come prima scelta. Nel caso in cui neanche la distribuzione addizionale ai restanti candidati di queste seconde preferenze sia ora sufficiente a decretare la presenza di un candidato con la maggioranza assoluta, si esclude anche il penultimo classificato, distribuento i voti delle seconde (ed eventualmente terze) preferenze, e cos\u00ec via, fino a quando un candidato giunge ad essere in possesso della maggioranza assoluta.\nCon questo sistema, pu\u00f2 succedere che la coalizione che prende pi\u00f9 voti in assoluto non elegga la maggioranza in Parlamento.\nTale sistema favorisce la vittoria non tanto del partito \"preferito\", quanto di quello \"meno osteggiato\", ovvero quello che ottiene il minor numero di \"preferenze negative\".\nI partiti cercano di incidere sull'ordine di preferenza che i cittadini esprimeranno attraverso le How-to-vote cards"}
{"id": "1316943", "revid": "38120", "url": "https://it.wikipedia.org/wiki?curid=1316943", "title": "Halloweentown - Streghe si Nasce", "text": ""}
{"id": "1316949", "revid": "121711748", "url": "https://it.wikipedia.org/wiki?curid=1316949", "title": "Istituto tecnico per geometri Gaetano Salvemini", "text": "L'istituto tecnico per geometri \"Gaetano Salvemini\" si trova in via Giusti 27 a Firenze.\nStoria.\nErano qui nell'Ottocento vaste propriet\u00e0 del vicino convento domenicano della Crocetta (soppresso nel 1808 e di nuovo nel 1866), per lo pi\u00f9 tenute ad orti. Il grande edificio che attualmente occupa l'area fu realizzato su progetto dell'Ufficio d'arte del Comune tra il 1884 e il 1891, anno nel quale fu occupato (come da progetto) dall'Istituto Tecnico, gloriosa scuola fondata nel 1853 da Leopoldo II d\u2019Asburgo-Lorena con la denominazione di Imperiale e Regio istituto tecnico toscano, dedicata all'insegnamento di discipline quali chimica, fisica, geometria, storia naturale, meccanica, metallurgia.\nIl 29 novembre 1861, in seguito alla riorganizzazione delle scuole ad indirizzo tecnico professionale dato dalla legge Casati l'istituto pass\u00f2 in carica al Ministero dell'agricoltura, dell'industria e del commercio, prendendo nel 1863-1864 il nome di \"Istituto Tecnico di Firenze\" e nel 1872 divenne l'\"Istituto provinciale di Firenze\" con i corsi di agronomia e agrimensura, commercio e ragioneria, meccanica e costruzioni, fisica e matematica. Nel 1888 torn\u00f2 alla dipendenze del Ministero della pubblica istruzione, divenendo \"Istituto tecnico statale Galileo Galilei\".\nDal 1891 si spost\u00f2 nella sede attuale di via Giusti, gi\u00e0 via del Mandorlo (nel centro storico), in un nuovo l'edificio appositamente costruito per l'istituto. Nel 1900, a spese dell'amministrazione provinciale fiorentina l'Istituto partecip\u00f2 all'Esposizione universale di Parigi. In quell'occasione sede e laboratori furono ampiamente illustrati in una pubblicazione curata dal professore di lettere italiane \"Averardo Pippi\", che rimane documento fondamentale per la conoscenza dell'organizzazione degli spazi al loro nascere (se ne veda la versione digitale resa disponibile nella sezione storica del sito del Polo Tecnico Statale di Firenze).\nNel 1933 fu ribattezzato \"Istituto tecnico statale commerciale e per geometri Galileo Galilei\" e nel 1970 \"Istituto tecnico statale per geometri\" fino al 1974, anno in cui prese l'odierna denominazione di \"Istituto tecnico statale per geometri e commerciale Gaetano Salvemini - Emanuele Filiberto Duca d'Aosta\".\nPur cambiando denominazione nel tempo (attualmente forma assieme all'Istituto commerciale Emanuele Filiberto duca d'Osta gi\u00e0 in via della Colonna il Polo tecnico statale di Firenze) ha mantenuto sostanzialmente l'indirizzo voluto alla sua nascita, peraltro conservando una vasta e interessante collezione scientifica.\nSe la facciata non presenta cambiamenti rispetto alla configurazione iniziale, sono da segnalare importanti ampliamenti datati tra il 1911 e il 1915 e ancora tra il 1922 e il 1925 nei corpi interni verso via Laura, legati al forte incremento di studenti registrato in quel periodo.\nL'istituto oggi.\nL'istituto Salvemini assieme all'istituto commerciale \"Emanuele Filiberto Duca d'Aosta\", di via della Colonna, forma il Polo tecnico statale di Firenze.\nDotato di moderne attrezzature didattiche, attiva un corso ordinario su tre sezioni (A, B e C) ed un corso sperimentale (progetto cinque) su due sezioni (I ed L) per geometri.\nI corsi ordinario e sperimentale hanno una durata quinquennale e sono costituiti da un biennio e da un triennio e si concludono con il conseguimento della maturit\u00e0 di geometra.\nUlteriore e coerente sviluppo dell'impianto culturale e formativo \u00e8 l'istituzione del corso liceale di Scienze umane-Economico Sociale (LES), rapidamente consolidatosi su quattro sezioni.\nDescrizione.\nIn ragione dell'importanza avuta nel tempo e della volont\u00e0 di fare della scuola esempio e modello per la formazione tecnica della Toscana, l'edificio presenta un fronte principale di grande ampiezza, che si sviluppa per ben ventitr\u00e9 assi su due piani, con il corpo centrale di sette assi enfatizzato da un rivestimento a bugnato e segnato al centro dal grande portone, di modo che gli ulteriori otto assi che si estendono per ciascun lato sono percepiti come ali di una costruzione di notevole monumentalit\u00e0.\nCon la stessa logica fu realizzato l'atrio, segnato da pilastri e colonne di ordine ionico e con volte a crociera, recuperando modelli che gi\u00e0 erano stati alla base del progetto redatto da Michelangelo Maiorfi per il palazzo della Camera di Commercio sul lungarno generale Armando Diaz (1858-1860). A nobilitare ulteriormente il complesso \u00e8 poi l'arretramento del fronte rispetto alla strada, gi\u00e0 via del Mandorlo, a costituire un'area di rispetto attualmente alberata.\nCollezioni.\nAll'interno l'istituto ospita una vastissima collezione scientifica di circa cinquantamila pezzi, con modelli e strumenti per lo studio della meccanica e della fisica, attrezzatura per esperimenti, cere, tavole di botanica, minerali, fossili e campioni zoologici. Dal 1987 le collezioni sono gestite dalla Fondazione Scienza e Tecnica con sede sempre in via Giuseppe Giusti, al numero 29."}
{"id": "1316956", "revid": "287204", "url": "https://it.wikipedia.org/wiki?curid=1316956", "title": "Leavenworth", "text": "Leavenworth \u00e8 un toponimo che si riferisce a diverse localit\u00e0 degli Stati Uniti d'America:"}
{"id": "1316958", "revid": "486946", "url": "https://it.wikipedia.org/wiki?curid=1316958", "title": "Santuario Madonna del Castello di Almenno", "text": ""}
{"id": "1316977", "revid": "149587", "url": "https://it.wikipedia.org/wiki?curid=1316977", "title": "Hotel Balkan", "text": ""}
{"id": "1316979", "revid": "436907", "url": "https://it.wikipedia.org/wiki?curid=1316979", "title": "Dying Is Your Latest Fashion", "text": "Dying Is Your Latest Fashion \u00e8 il primo album in studio del gruppo musicale statunitense Escape the Fate, pubblicato il 26 settembre 2006.\nDescrizione.\nL'album contiene nove brani inediti pi\u00f9 due gi\u00e0 precedentemente pubblicati nell'EP \"There's No Sympathy for the Dead\", \"There's No Sympathy For The Dead\" e \"The Guillotine\". Il titolo dell'album deriva da una frase all'interno del brano \"Situations\", unico singolo estratto.\n\"Reverse This Curse\" \u00e8 presente nella colonna sonora di Tony Hawk's Downhill Jam."}
{"id": "1316982", "revid": "287204", "url": "https://it.wikipedia.org/wiki?curid=1316982", "title": "Passamaneria", "text": "La passamaneria \u00e8 composta da molti tipi di bordure che servono per decorare o rifinire abiti od oggetti (soprattutto d'arredamento). Gli scopi per cui si utilizza sono due: quello strutturale di finitura, per coprire giunte, fermare orli, impedire lo sfilacciamento; quello estetico di decorazione, sicuramente il pi\u00f9 importante, per abbellire e costruire decorazioni. Si applica con una cucitura, se su materiale morbido (tessuto, pelle, feltro), con la colla se su materiale rigido.\nDal francese \"passement\" anticamente pizzo o merletto Colui che produce passamanerie \u00e8 chiamato passamantiere.\nCaratteristiche.\nVari i materiali impiegati, un tempo principalmente la seta per l'aspetto lucido, con lino e cotone, oggi pi\u00f9 comunemente le fibre sintetiche, ma anche perline in vetro o lustrini in plastica, fili dorati o argentati, particolari metallici.\nOccorre distinguere, sotto l'aspetto della lavorazione, fra due tipologie di passamaneria:\nLe differenze principali fra le due tipologie si riscontrano soprattutto nelle categorie \"galloni\" e \"frange\" che richiedono la \"tessitura\". \nUna differenza notevole si riscontra anche nei cordoni, che possono essere fabbricati sia attraverso l'uso di macchinari automatici o semiautomatici, sia manualmente, utilizzando un dispositivo di torsione manuale o elettrico. \nAlcuni semilavorati, che vengono utilizzati per la realizzazione di numerosi oggetti, come la \"vergola\" detta anche \"molla\" o \"sforzata\" e la \"ruche\", possono essere realizzati sia mediante lavorazione manuale sia attraverso l'uso di macchinari automatici o semiautomatici. L'utilizzo di semilavorati provenienti da lavorazione manuale \u00e8 sempre da preferirsi nella passamaneria fabbricata a mano.\nStoria.\nPer lungo tempo riservata a una \u00e9lite come segno di distinzione sociale, diviene segno distintivo di un potere: reale, militare, ecclesiastico, aristocratico. Dalla fine del XVIII secolo, con l'uso di un abbigliamento pi\u00f9 sobrio, il suo impiego diminuisce costantemente, rimanendo in uso in campi dove la pomposit\u00e0 non cede il passo alla modernit\u00e0, come le parate militari e gli addobbi liturgici.\nTipi.\nL'insieme degli oggetti che formano la \"passamaneria\" pu\u00f2 essere suddiviso nelle seguenti categorie:\nSono da considerare passamaneria:"}
{"id": "1316983", "revid": "1086846", "url": "https://it.wikipedia.org/wiki?curid=1316983", "title": "Alessandria Unione Sportiva 1936-1937", "text": "Questa pagina raccoglie i dati riguardanti l'Alessandria Unione Sportiva nelle competizioni ufficiali della stagione 1936-1937.\nStagione.\nDopo il buon risultato della stagione 1935-36, la dirigenza dell'Alessandria a corto di liquidi opt\u00f2 in estate per una completa rifondazione della squadra. Oltre alle cessioni degli esperti Notti al e Gastaldi alla , il forte trio offensivo Milano-Riccardi-Busani, pass\u00f2 in blocco all'ambiziosa Lazio per l'allora notevole cifra di 400.000 lire; a queste cessioni non si rispose per\u00f2 adeguatamente e neppure l'esperto tecnico Karl St\u00fcrmer, fautore delle ottime stagioni 1931-32 e 1935-36, riusc\u00ec a gestire il gran numero di giocatori inesperti e di promesse mancate chiamate a comporre la rosa. A complicare le cose vi fu il grave infortunio al ginocchio del terzino Borelli, fuori causa per l'intera stagione. Dopo un inizio deludente, la squadra perse ulteriore terreno nel finale.\nL'esonero dell'allenatore, sostituito da Ottavio Piccinini e dalla \"bandiera\" Banchero, non serv\u00ec a raddrizzare una situazione che andava precipitando, e con cinque sconfitte nelle ultime gare fu inevitabile la retrocessione, che si concretizz\u00f2 alla penultima giornata.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1316988", "revid": "1783371", "url": "https://it.wikipedia.org/wiki?curid=1316988", "title": "Gr\u00f3ttas\u00f6ngr", "text": "Il Gr\u00f3ttas\u00f6ngr (Canzone di Gr\u00f3tti) \u00e8 un poema in antico norreno, talvolta annoverato tra i poemi dell'Edda Poetica. Il poema \u00e8 conservato anche in uno dei manoscritti dell'Edda in prosa di Snorri Sturluson insieme ad un mito che spiega il suo contesto.\nIl mito \u00e8 anche sopravvissuto indipendentemente in alcune fiabe scandinave, come Perch\u00e9 il Mare \u00e8 Salato, che fa parte della raccolta Norske Folkeeventyr di Peter Asbj\u00f8rnsen e J\u00f8rgen Moe. Inoltre Gr\u00f3ttas\u00f6ngr ha avuto un grande impatto sociale e politico nella Svezia del XX secolo quando fu rimodernato in \"Den nya Grottes\u00e5ngen\" di Viktor Rydberg.\nTrama.\nSnorri scrive che Skj\u00f6ldr govern\u00f2 il paese che oggi chiamiamo Danimarca; Skj\u00f6ldr ebbe un figlio chiamato Fri\u00f0leifr che gli succedette. Anche lui ebbe un figlio che fu chiamato Fr\u00f3\u00f0i e che divenne re dopo suo padre, e in questo periodo si suppone che Augusto proclam\u00f2 la pace nel mondo e nacque Ges\u00f9; la stessa pace regn\u00f2 in Scandinavia, ma qui fu chiamata la \"pace di Fr\u00f3\u00f0i\". Il Nord era cos\u00ec pacifico che nessun uomo ne feriva un altro, neanche se avesse incontrato l'assassino di suo padre o suo fratello, libero o schiavo. Nessun uomo rapinava e un anello d'oro poteva rimanere nelle praterie di Jelling a lungo.\nRe Fr\u00f3\u00f0i visit\u00f2 la Svezia e il suo re Fj\u00f6lnir, e da lui compr\u00f2 due schiave gigantesse chiamate Fenja e Menja che erano grandi e forti. In Danimarca c'erano due grandi pietre da macina che erano cos\u00ec grandi che nessun uomo era abbastanza forte da usarle. Comunque, l'uomo che riuscisse a manovrarle avrebbe potuto chiedere loro di produrre qualunque cosa volesse. Questo mulino era chiamato \"Gr\u00f3tti\" ed era stato dato a Fr\u00f3\u00f0i da Hengikjopt.\nFr\u00f3\u00f0i mise Fenja e Menja al mulino e chiese loro di macinare oro, pace e felicit\u00e0 per se stesso; poi non lasci\u00f2 loro n\u00e9 riposo n\u00e9 sonno tranne per il tempo di intonare una canzone. Allora Fenja e Menja per vendetta cominciarono a cantare una canzone chiamata la \"canzone di Gr\u00f3tti\" (il poema stesso) e prima di aver finito avevano prodotto un'armata guidata da un Re del Mare di nome Mysing. Egli attacc\u00f2 Fr\u00f3\u00f0i di notte e lo uccise, e se ne and\u00f2 con un ricco bottino. Questa fu la fine della pace di Fr\u00f3\u00f0i.\nMysing compr\u00f2 Gr\u00f3tti con Fenja e Menja e chiese loro di produrre sale. A mezzanotte chiesero a Mysing se non avesse gi\u00e0 abbastanza sale, ma egli ne chiese ancora. Macinarono ancora per poco prima che le navi affondassero. Un gigantesco vortice (un maelstrom) si form\u00f2 quando il mare cominci\u00f2 a muoversi trascinato dalla forza della macina; da allora il mare cominci\u00f2 a diventare salato.\nIn accordo con la credenza popolare, le isole di Fan\u00f8 e Man\u00f8, al largo della costa occidentale danese, prendono il nome da Fenja e Menja."}
{"id": "1317000", "revid": "345405", "url": "https://it.wikipedia.org/wiki?curid=1317000", "title": "Gustav Klimt", "text": "Biografia.\nLa Giovinezza e la formazione artistica.\nGustav Klimt nacque il 14 luglio 1862 a Baumgarten, allora sobborgo di Vienna, secondo di sette fratelli (quattro femmine e tre maschi): il padre Ernst Klimt (1834-1892), nativo della Boemia, era un orafo e la madre, Anna Finster (1836-1915), era una donna colta e versata nella musica lirica. Tutti i figli maschi della famiglia Klimt riveleranno in futuro una forte inclinazione per l'arte: i fratelli minori di Gustav, Ernst e Georg, diverranno anch'essi pittori. Frequent\u00f2 per otto anni la scuola primaria nel settimo distretto comunale di Vienna e successivamente nel 1876, malgrado le pressanti ristrettezze economiche, il quattordicenne Gustav venne ammesso a frequentare la scuola d'arte e mestieri dell'Austria (\"Kunstgewerbeschule\"), dove studi\u00f2 arte applicata fino al 1883, cominciando a formare personali orientamenti di gusto e imparando a padroneggiare diverse tecniche artistiche, dal mosaico alla ceramica, nel rispetto dei canoni accademici e della storia dell'arte del passato; fondamentale fu qui l'influenza esercitata da Ferdinand Laufberger e Hans Makart, sui quali condusse i primi studi.\nI frutti di tanto arricchimento non poterono tardare: gi\u00e0 tre anni dopo, al giovane Gustav venne commissionata la decorazione del cortile del Kunsthistorisches Museum, su progetto dello stesso Laufberger. Da questo momento in poi, gli incarichi iniziarono a moltiplicarsi: nel 1880 dipinse le quattro allegorie del Palazzo Sturany a Vienna e il soffitto della \"Kurhaus\" di Karlsbad, mentre tra il 1886 e il 1888 si dedic\u00f2, con il fratello e l'amico Franz von Matsch, alla decorazione del Burgtheater, in una serie di pannelli raffiguranti teatri dell'antichit\u00e0 o del mondo contemporaneo. I tre iniziarono a guadagnare ben presto notoriet\u00e0 negli ambienti artistici e le commissioni dei primi ritratti garantiranno loro discreto successo e tranquillit\u00e0 economica.\nA testimonianza del suo riconoscimento artistico, nel 1888 Klimt ricevette una benemerenza ufficiale dall'imperatore Francesco Giuseppe e le universit\u00e0 di Monaco e Vienna lo nominarono membro onorario. Nel 1892, a pochi mesi dalla morte del padre, anche il fratello Ernst mor\u00ec improvvisamente: a questi lutti, che lasciarono un segno profondo anche nella sua produzione artistica, seguirono ben sei anni d'inattivit\u00e0. Nello stesso periodo avvenne l'incontro con Emilie Fl\u00f6ge che, pur essendo a conoscenza delle relazioni che il pittore intratteneva con altre donne (negli anni novanta del XIX secolo Klimt sar\u00e0 il padre riconosciuto di almeno quattordici figli), gli sar\u00e0 compagna fino alla morte. Nel quadro intitolato \"Amore\", del 1895, si presentano gi\u00e0 alcune caratteristiche di forma e contenuti che accompagneranno Klimt per tutta la sua carriera.\nL'astro del secessionismo viennese.\nTuttavia, sempre pi\u00f9 in contrasto con i rigidi canoni accademici, nel 1897 Klimt fond\u00f2 insieme ad altri diciannove artisti la \"Wiener Sezession\" (secessione viennese), attuando anche il progetto di un periodico-manifesto del gruppo, \"Ver Sacrum\" (Primavera sacra), del quale verranno pubblicati 96 numeri, fino al 1903. Gli artisti della Secessione aspiravano, oltre a portare l'arte al di fuori dei confini della tradizione accademica, in un florilegio di arti plastiche, design e architettura, anche a una rinascita delle arti e dei mestieri: non vi era uno stile prediletto, sicch\u00e9 sotto l'egida di questo gruppo si riunirono i simbolisti, i naturalisti e i modernisti. Il simbolo del Secessionismo era la Pallade Atena, dea greca della saggezza e delle buone cause, che Klimt raffigurer\u00e0 nel 1898 in uno dei suoi capolavori.\nNel 1894 l'universit\u00e0 di Vienna commission\u00f2 all'artista la decorazione del soffitto dell'aula magna sul tema illuminista del trionfo della Luce sulle Tenebre, da sviluppare su tre facolt\u00e0: \"Filosofia\", \"Medicina\" e \"Giurisprudenza\". I lavori furono rimandati per anni e, quando i pannelli vennero presentati, vennero rifiutati e aspramente criticati dai committenti, che avevano immaginato una sobria rappresentazione del progresso della cultura, ma che si ritrovarono un turbinio di corpi sensuali. Noncurante delle critiche, in quel giro d'anni Klimt realizz\u00f2 anche il Fregio di Beethoven, concepito per la quattordicesima mostra secessionista viennese, allestita dall'aprile al giugno 1902 nei locali del Palazzo della Secessione: questo trionfo di immagini visionarie, enigmatiche, dionisiache che sottintende le angosce e le aspirazioni dell'uomo moderno \u00e8 una delle migliori testimonianze del genio provocatore di Klimt, che da l\u00ec a poco verr\u00e0 travolto dall'uragano artistico da lui stesso causato.\nIl periodo aureo.\nNel 1903 Klimt si rec\u00f2 due volte a Ravenna, dove conobbe lo sfarzo dei mosaici bizantini: l'oro musivo, eco dei lavori del padre e del fratello in oreficeria, gli sugger\u00ec un nuovo modo di trasfigurare la realt\u00e0 e modulare le parti piatte e plastiche con passaggi tonali, dall'opaco al brillante. Fu dal connubio tra la ricchezza dei mosaici ravennati e i neonati Wiener Werkst\u00e4tte (Laboratori Viennesi) ai quali l'artista si avvicin\u00f2 tornato in patria che nacquero alcuni dei capolavori klimtiani pi\u00f9 celebri, come \"Giuditta I\" (1901), il \"Ritratto di Adele Bloch-Bauer I\" (1907) e \"Il bacio\" (1907-08), tutte opere dove Klimt si presenta convertito all'oro di Bisanzio.\n\u00c8 il dominio dell'oro che contraddistingue le tele del cosiddetto \u00abperiodo aureo\u00bb o \u00abdorato\u00bb di Klimt, che \u00e8 ormai prossimo ai quarant'anni. Altre peculiarit\u00e0 delle opere del periodo aureo sono la spiccata bidimensionalit\u00e0 del loro stile, che si arricchisce dando maggiore risalto al linearismo e alle campiture, l'impiego di pregnanti simbolismi e la prevalenza di figure femminili, che il pennello di Klimt ricolma di un armonioso erotismo. Al periodo aureo appartengono numerose opere dell'artista viennese: di queste, oltre quelle gi\u00e0 citate, degne di nota sono \"Le tre et\u00e0 della donna\" (1905), la \"Danae\" (1907-1908) e \"L'albero della vita\" (1905-1909), a sua volta facente parte del pi\u00f9 ampio progetto decorativo di palazzo Stoclet.\nIl periodo aureo si chiuse nel 1909 con l'esecuzione di \"Giuditta II\", seconda raffigurazione dell'eroina ebrea che liber\u00f2 la propria citt\u00e0 dalla dominazione assira: l'opera, caratterizzata da cromie pi\u00f9 scure e forti, dar\u00e0 infatti avvio al cosiddetto \u00abperiodo maturo\u00bb dell'artista.\nIl periodo maturo e la morte.\nDopo la stesura di \"Giuditta II\", nel 1909, Klimt ebbe un periodo di crisi esistenziale e artistica. Il mito della Belle \u00c9poque era ormai giunto al tramonto, cos\u00ec come i fasti dell'Impero austro-ungarico, che collasser\u00e0 definitivamente con lo scoppio della prima guerra mondiale. Analogamente, Klimt inizi\u00f2 a mettere in discussione la legittimit\u00e0 della propria arte, soprattutto quando venne a contatto con la produzione di artisti come Van Gogh, Matisse, Toulouse-Lautrec: dal punto di vista stilistico, il \u00abperiodo maturo\u00bb (o \u00abterza fase klimtiana\u00bb, detto anche periodo fiorito) \u00e8 caratterizzato dalla fusione di queste influenze e dall'abbandono del fulgore dell'oro e delle eleganti linee Art Nouveau.\nDeterminante per questa contaminazione fu anche l'incontro con la pittura espressionista, che in ambito viennese trov\u00f2 due grandi interpreti: Egon Schiele e Oskar Kokoschka, gi\u00e0 suoi allievi. Notevole fu anche il decisivo influsso esercitato dall'Impressionismo, che emerge nei diversi paesaggi che Klimt dipinse in questo periodo, che ricordano molto da vicino la maniera di Claude Monet.\nScopo di Klimt in questo periodo, infatti, era quello di ricercare una modalit\u00e0 espressiva meno sofisticata e pi\u00f9 spontanea: egli rispose a quest'esigenza adottando una tavolozza pi\u00f9 colorata, con cromatismi pi\u00f9 accesi, e minimizzando (come gi\u00e0 accennato) l'uso dell'oro e delle linee. Nonostante i profondi mutamenti di questi anni, l'artista viennese fu espositore alla Biennale di Venezia nel 1910, vincendo pure nel 1911 il primo premio dell'Esposizione Internazionale di Arte di Roma con \"Le Tre Et\u00e0 della Donna\". Poco prima di morire, tra il 1916 e il 1917, dipinse \"Ritratto di signora\" che fu acquistato nel 1925 dall\u2019industriale piacentino Giuseppe Ricci Oddi per 30 000 lire dal gallerista milanese Luigi Scopinich che, a sua volta, lo aveva acquistato a Vienna dal suo \u00abcollega\u00bb Gustav Nebehay. Il mecenate lo esponeva nella sala da biliardo di casa sua, ma poi lo trasferir\u00e0 nella sede della Galleria sin dalla sua apertura nell'ottobre del 1931. Come ha raccontato Alessio Ribaudo sul Corriere della Sera nel 1996 l\u2019allora studentessa piacentina Claudia Maga aveva scoperto che l\u2019olio su tela in realt\u00e0 ne nascondeva un altro del maestro del secessionismo viennese. Un\u2019opera data erroneamente per persa dai critici d\u2019arte: il \"Ritratto di ragazza\" \u2014 dipinto probabilmente nel 1910 ed esposto due anni dopo a Dresda alla Grosse Kunstausstellung \u2014 in cui la protagonista indossava un voluminoso cappello a larghe tese, una vaporosa sciarpa fasciante l\u2019esile collo e mostrava un tenero d\u00e9collet\u00e9. Nel 1997, il capolavoro fu rubato ed \u00e8 stato ritrovato a dicembre 2019. Adesso \u00e8 custodito nel caveau della Banca di Piacenza e presto verr\u00e0 ricollocato nella Galleria Ricci-Oddi. Il suo valore \u00e8 stimato fra i 60 e i 100 milioni di euro. \nL'attivit\u00e0 di Klimt si interruppe l'11 gennaio 1918 quando, di ritorno da un viaggio in Romania, fu colpito da ictus e polmonite dovuta all\u2019epidemia di quell'anno di influenza spagnola. Fu sepolto nel cimitero di Hietzing a Vienna. Numerosi suoi dipinti rimasero non finiti.\nDopo la sua morte furono ben 14 le donne che sostennero in tribunale di aver avuto un figlio da lui, di questi 6 saranno riconosciuti come tali.\nOpere.\nDi seguito viene riportato un elenco parziale delle opere di Gustav Klimt."}
{"id": "1317009", "revid": "76963", "url": "https://it.wikipedia.org/wiki?curid=1317009", "title": "John Noble", "text": "Dal 2008 al 2013 ha fatto parte del cast della serie televisiva \"Fringe\", in cui interpretava il ruolo di Walter Bishop.\nInterpreta il magnate immobiliare Leland Monroe nel videogioco \"L.A. Noire\". Dopo aver ricoperto il ruolo ricorrente di Henry Parrish nella serie TV \"Sleepy Hollow\", dal 2014 entra a far parte del cast regolare.\nDoppiatori italiani.\nNelle versioni in italiano dei suoi film, John Noble \u00e8 stato doppiato da:\nDa doppiatore \u00e8 stato sostituito da:"}
{"id": "1317012", "revid": "767487", "url": "https://it.wikipedia.org/wiki?curid=1317012", "title": "Stained", "text": "Stained \u00e8 l'album d'esordio della extreme metal band finlandese Imperanon."}
{"id": "1317016", "revid": "1082210", "url": "https://it.wikipedia.org/wiki?curid=1317016", "title": "Lubrificante", "text": "Un lubrificante \u00e8 una sostanza, in genere liquida, che interposta tra due superfici ne riduce l'attrito e l'usura. Esso crea un sottilissimo strato che consente la separazione fra le due superfici a contatto.\nUso.\nIl lubrificante \u00e8 un elemento essenziale nella meccanica moderna. Ogni meccanismo, dal pi\u00f9 modesto e semplice al pi\u00f9 complesso, che abbia parti in movimento, necessita di essere lubrificato. Uno degli usi pi\u00f9 noto a tutti \u00e8 quello della lubrificazione dei motori termici. L'olio \u00e8 indispensabile per evitare che i segmenti elastici del pistone vengano a contatto con la camicia dei cilindri.\nOltre che nei trasporti e nell'industria, i lubrificanti vengono impiegati per usi personali e di natura bio-medica nella lubrificazione delle giunture di protesi artificiali e nella fabbricazione dei profilattici.\nClassificazione.\nGli oli lubrificanti possono essere classificati in pi\u00f9 modi e possono avere pi\u00f9 classificazioni impresse sopra la loro confezione, quali:\nFunzione.\nLa sua funzione \u00e8 quella di lubrificare, creando una pellicola tra le superfici solide in movimento, in modo da ridurre attrito ed usura dipendenti dalle propriet\u00e0 specifiche delle superfici.\nMediante una sapiente scelta delle basi (es. impiego di esteri sintetici) o l'impiego di additivi polari, \u00e8 possibile anche fare s\u00ec che si formi una pellicola protettiva permanente su ogni componente metallico investito dal flusso del lubrificante, capace di ridurre l'attrito anche nella fase di avviamento del meccanismo lubrificato quando ancora non si \u00e8 stabilito il flusso di lubrificante.\nQuesti lubrificanti sono chiamati materiali intermedi. Il termine lubrificante \u00e8 molto generico; esso pu\u00f2 presentarsi in qualsiasi stato fisico: liquido (in tal caso il lubrificante \u00e8 definito olio), solido (come ad esempio polveri), gassoso (ad esempio, una soluzione gassosa composta dal vapore di un refrigerante e un olio in esso solubile) e anche semi-solido (grassi) o viscoso.\nA seconda delle caratteristiche del pacchetto di additivi oppure del tipo delle basi d'olio impiegate, un olio lubrificante pu\u00f2 anche svolgere una funzione detergente, ossia di messa in sospensione e convogliamento verso un elemento filtrante di eventuali impurit\u00e0.\nNei circuiti oleodinamici, l'olio svolge al tempo stesso sia la funzione di lubrificante che di fluido idraulico.\nCaratteristiche.\nNormalmente il lubrificante contiene il 90% di olio base (molto spesso di origine minerale) ed il 10% di additivi.\nNegli ultimi anni, con il progredire della tecnica e con l'aumento delle potenze specifiche dei motori, altre sostanze chimiche sono state aggiunte o sostituite agli oli base minerali. Fra queste si ricordano basi idrogenate, basi Fischer-Tropsch, poliolefine, esteri, silicone e molte altre sostanze di sintesi.\nGli additivi hanno il compito di potenziare le caratteristiche degli oli base aumentandone la viscosit\u00e0, l'indice di viscosit\u00e0, la resistenza alla corrosione, alla ossidazione e dare una caratteristica antischiuma, diminuendo l'attrito e aumentando il potere disperdente degli stessi.\nFra i lubrificanti non liquidi si possono ricordare i grassi, le polveri (grafite), il teflon ed altri ancora. In alcune applicazioni, anche l'aria compressa pu\u00f2 fungere da lubrificante.\nMeato.\nIl meato \u00e8 lo spessore del lubrificante. Per garantire la sua funzione lubrificante e quindi ricadere nella condizione 3 della curva di Stribeck, deve rispettare un valore minimo, che varia in base all'applicazione e all'olio. Generalmente per i cuscinetti a sfera il meato va da 0,1 a 0,7\u00a0\u00b5m, mentre per i cuscinetti a strisciamento va da 0,5 a 125\u00a0\u00b5m."}
{"id": "1317020", "revid": "2014155", "url": "https://it.wikipedia.org/wiki?curid=1317020", "title": "Aedh di Scozia", "text": "Biografia.\nInfanzia.\nEra il figlio di Kenneth I di Scozia. \nRegno.\nDivenne re dei Pitti nell'877 quando mor\u00ec il fratello maggiore Costantino I di Scozia. La Cronaca dei re di Alba dicono di Aedh: \"Edus ha tenuto il regno per un anno\". La velocit\u00e0 del suo regno non gli diede tempo di lasciare grande traccia di s\u00e9 nella storia. \nMorte.\nFu ucciso nella citt\u00e0 di Nrurim, andata persa. Gli Annali dell'Ulster dicono che nell'878 Aedh venne ucciso dai suoi vicini."}
{"id": "1317021", "revid": "31185", "url": "https://it.wikipedia.org/wiki?curid=1317021", "title": "Parco oceanografico", "text": ""}
{"id": "1317023", "revid": "119810560", "url": "https://it.wikipedia.org/wiki?curid=1317023", "title": "Eduardo Giacomo Boner", "text": "Biografia.\nNacque a Messina il 29 febbraio 1864 da Federico Boner, cittadino svizzero e da Anna Larini.\nPoeta, scrittore, critico, rappresenta il \"vendicatore\", fra tanti amici del \"Momento\" amanti della letteratura francese. Professore titolare di letteratura italiana nel R. Liceo Maurolico di Messina, ed in seguito titolare della cattedra di letteratura tedesca all'Universit\u00e0 di Roma.\nProfondo conoscitore di varie lingue (traduzione dal danese di alcune novelle di Hans Christian Andersen, \"Novelle scelte\", Messina, Tip. dell'\"Imparziale\", 1887), va ricordato per un volume di \"Saggi di letterature straniere\" (Messina, Principato, 1896), nel quale si disserta sul pessimismo nel romanzo russo, sul tema del Natale e del Capodanno nelle letterature nordiche (danese, islandese, russa, tedesca, inglese, etc..), sul finnico Kalevala, intorno all'influenza italiana sulla lingua tedesca, con tale competenza e documentazione da farlo apparire come uno dei primi comparatisti della storia culturale. Collabor\u00f2 alla \"Nuova Antologia\" con due lunghi saggi su \"Il pessimismo nel romanzo russo\" (cfr., in merito, \"Nuova Antologia\", 1895, nn. 15 - 16, 1\u00ba agosto e 16 agosto, pp.546 - 566 e 735 - 757; i saggi furono poi rifusi nel volume sopra ricordato).\nLa sua passione per gli scacchi \u00e8 ben documentata (cfr. Granata 1973, p. 106): (\u00abDurante il suo soggiorno catanese \u2013 scrive la Cannav\u00f2 \u2013il Boner non tralascia occasione per recarsi presso il Rapisardi, l\u00e0, al Borgo, nella casa da cui si gode la vista dell\u2019Etna maestoso e dell\u2019immensa distesa azzurra dell\u2019Jonio che s\u2019infrange spumeggiante contro la scogliera lavica di Acicastello. Ivi i due passano ore lietissime in comunione di pensieri; i vecchi amici frequentatori della casa ricorderanno le loro lunghe partite a scacchi\u00bb. Inoltre, giocatore a tavolino, fu socio dell'Unione Scacchistica Italiana (cfr. Spina 2013, p. 96)\nMor\u00ec tragicamente nel corso del terremoto messinese del 1908. La sua salma, inizialmente, non venne ritrovata. Solo diciotto mesi dopo la catastrofe, una bambina che abitava nel quartiere, rifer\u00ec che Boner gli era apparso in sogno, indicando con precisione il punto in cui giacevano i suoi resti. Si ripresero le ricerche e fu cos\u00ec che nel punto indicato nel sogno venne recuperato, sotto un'enorme montagna di macerie, ci\u00f2 che restava del poeta messinese."}
{"id": "1317036", "revid": "1149807", "url": "https://it.wikipedia.org/wiki?curid=1317036", "title": "Arcana Edizioni", "text": "Arcana Edizioni \u00e8 una casa editrice italiana fondata a Roma negli anni settanta.\nStoria.\nArcana \u00e8 stata fondata da alcuni intellettuali tra cui Raimondo Biffi nei primi anni settanta, inizialmente come complemento della Libreria Arcana in via San Giacomo 23 a Roma. Negli anni ottanta la sede \u00e8 stata spostata a Milano.\nHa pubblicato opere di Fernanda Pivano, Allen Ginsberg, Jack Kerouac, Jerry Rubin, Jules-Fran\u00e7ois Dupuis, William Seward Burroughs, Paul Bowles, Valter Binaghi, Gianni De Martino, Andrea Valcarenghi, rappresentando un punto di riferimento per la controcultura. \u00c8 stata definita da Pablo Echaurren \"La pi\u00f9 bizzarra e raffinata casa editrice di area antagonista degli anni settanta\".\nAll'inizio del 2000 si \u00e8 rinnovata per quanto riguarda la propriet\u00e0 e il management pur tenendo conto di quello che la casa editrice aveva rappresentato nei primi trenta anni. Nel 2004 la casa editrice \u00e8 stata acquisita da Fazi Editore, che ne ha ceduto la propriet\u00e0 nel 2007 al gruppo Vivalibri.\nAttualmente la casa editrice ha varie linee editoriali: musica (saggi, biografie, \"song book\" e testi) e libri fotografici."}
{"id": "1317043", "revid": "339392", "url": "https://it.wikipedia.org/wiki?curid=1317043", "title": "L'Annunciazione (Bartolomeo Vivarini)", "text": ""}
