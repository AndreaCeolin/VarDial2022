{"id": "1305473", "revid": "1870606", "url": "https://it.wikipedia.org/wiki?curid=1305473", "title": "Dark Chronicle", "text": "Dark Chronicle (pubblicato con il nome Dark Cloud 2 negli Stati Uniti e in Canada) \u00e8 un videogioco di tipo Action RPG sviluppato da Level-5 e pubblicato dalla Sony Computer Entertainment il 28 novembre 2002 in Giappone, il 17 febbraio 2003 in Nord America, il 10 settembre 2003 in Europa e il 12 settembre 2003 nel Regno Unito. \u00c8 il sequel di \"Dark Cloud\", anch'esso per PlayStation 2, dal quale eredita alcuni meccanismi di \"simulazione dei paesaggi\". In \"Dark Chronicle\", tuttavia, si ha la possibilit\u00e0 di viaggiare nel tempo. I personaggi principali sono Maximilian (Max) e Monica, e hanno l'obiettivo di far fallire il folle piano dell'Imperatore Grifone.\nIl 19 gennaio 2016 il gioco \u00e8 stato reso disponibile in download digitale per PlayStation 4 in versione HD e con alcune funzioni aggiuntive.\nTrama.\nLa vita sembrava scorrere serenamente nella citt\u00e0 di Vallecatini, perlomeno fino al giorno in cui il giovane Max, un ragazzo di famiglia benestante che preferisce passare il tempo a riparare macchine alla bottega dal vecchio Cedric, ascoltando inavvertitamente una discussione scopre che il mondo esterno \u00e8 invece in mezzo a grossi guai. Questa scoperta, oltre al possesso di un singolare medaglione, saranno l'origine di un'avventura che gli stravolger\u00e0 la vita, a cui presto si aggiunger\u00e0 la guerriera Monica proveniente da 100 anni nel futuro, tornata indietro nel tempo per rimettere a posto i guai che si sono ripercossi nella sua epoca. La causa di tutto \u00e8 il malvagio imperatore Grifone, colui che dev'essere ostacolato e fermato, anche se un altro scopo di Max, a parte quello di visitare il mondo esterno da lui mai visto, rimane un altro: rintracciare la madre partita da tanti anni e mai ritornata a casa.\nPersonaggi.\nProtagonisti.\nMax (Uris nella versione giapponese) \u00e8 un giovane ragazzo di 13 anni, nato e cresciuto a Vallecatini. \u00c8 l'unico figlio di uno degli uomini pi\u00f9 ricchi e benestanti della citt\u00e0. Max ha un vero talento per le invenzioni e i marchingegni, infatti, invece di bighellonare per la citt\u00e0 e divertirsi come qualsiasi altro ragazzo della sua et\u00e0 farebbe, si diverte a lavorare nel Negozio di Cedric, aggiustando elettrodomestici e sognando nuovi modi per realizzare le sue idee.\nChiavi inglesi ed altri attrezzi da lavoro sono le sue armi favorite, ed utilizza armi da fuoco per gli attacchi a lunga distanza. \u00c8 in grado di utilizzare, sia in battaglia che fuori, il Ridepod (un \"robomobile\" nella traduzione italiana del gioco) battezzato col nome di Steve.\n\u00c8 in possesso dell'Atlamilla Rossa, che ha il potere di far viaggiare fino a 100 anni nel futuro, ereditata da suo padre Gerald.\nMonica \u00e8 una giovane guerriera di 13 anni. Dopo la morte del padre assassinato da Gaspard, uno scagnozzo dell'Imperatore Grifone, Monica decide di salvare il mondo e suo padre viaggiando indietro nel tempo di 100 anni con l'Atlamilla Blu per cambiare le sorti del destino . Per poter poi tornare alla sua epoca, cerca il possessore dell'Atlamilla Rossa, Max, e gli propone di affrontare Grifone insieme . Monica \u00e8 brava nel maneggiare spade ed \u00e8 in grado di usare la magia contro i nemici.\nAntagonisti.\nColui che assassin\u00f2 il padre di Monica, per ordine di Grifone. \u00c8 un sadico e non tollera i fallimenti.\nVerr\u00e0 ostacolato nell'attuazione dei piani di Grifone da Max e Monica, e con loro si scontrer\u00e0 varie volte.\nDurante il suo scontro finale con Monica e Max, viene rivelato il suo passato: Figlio di un'umana e di un demone, dopo la morte del padre (avvenuta quando era ancora un bambino) lui e la madre vennero cacciati dal villaggio in cui vivevano. Viaggiarono cos\u00ec di villaggio in villaggio, senza mai trovare ospitalit\u00e0. Questo spinse sua madre ad arrivare al punto di rubare affinch\u00e9 Gaspard mangiasse abbastanza, e la sfin\u00ec tanto che un giorno si ammal\u00f2 gravemente. Sul letto di morte, disse a Gaspard di trovare qualcosa di importante, da proteggere anche a costo della vita.\nMa Gaspard, rimasto solo, non comprese le parole della madre e spinto dall'odio si alle\u00f2 con Grifone.\nIl dottor Jaming \u00e8 uno degli sgherri di Grifone, in combutta con Gaspard. Studia una particolare tecnologia chiamata Aeroarmonica che permette di far levitare gli oggetti usando la musica. Costruisce anche dei dispositivi capaci di controllare la mente degli Shigura, una specie di draghi marini. Una volta sconfitto da Max e Monica viene aiutato dagli stessi draghi marini che ha sfruttato. Quell'esperienza cambia la sua vita, tanto che decide di dedicarla al bene. Suo nipote lavora al Lab-Lunatica e progetta l'Ixion.\nMalvagio imperatore. Serba rancore verso l'umanit\u00e0 e perci\u00f2 la vuole distruggere, modificando e cancellando passato e futuro.\n\u00c8 in possesso dell'Atlamillia Gialla, e mira ad impossessarsi delle restanti due, custodite da Monica e Max, per accrescere il suo potere.\nSi scoprir\u00e0 in seguito che il suo vero nome \u00e8 Sirus, e che non ricorda nulla del suo passato. Per fermarlo e far s\u00ec che recuperi la memoria, Max e Monica dovranno ricostruire il giardino del Palazzo Fiordiluna, dove egli vive e dove verr\u00e0 affrontato.\nPersonaggi di supporto.\nSono perlopi\u00f9 gli abitanti di Vallecatini che \u00e8 possibile portare nel party per ottenere dei vantaggi nelle battaglie.\nCedric \u00e8 un riparatore di Vallecatini, amico intimo di Max. Costruisce un potente robot da combattimento per Max e se ne prende cura. \u00c8 anche amico del sindaco, infatti lo convince a darsi da fare per salvare il mondo. Insieme ad Erik e Borneo guida il Carbonero Uno, il treno di Vallecatini, per il mondo. Le sue abilit\u00e0 principali sono la capacit\u00e0 di riparare armi e bracci gratis e di fare il rifornimento al Robomobile.\nErik \u00e8 un giovane di Vallecatini esperto di esplosivi. Nella storia aiuta Borneo a sgombrare i binari del treno da qualunque cosa ci cada sopra. Se inserito nel gruppo, permette di ottenere fino a 6 bombe potenziate gratis.\nBorneo \u00e8 il capocantiere di Vallecatini. Riesce a prendersi cura di tutto il paese da solo. \u00c8 un tipo muscoloso ed in grado di \"distruggere qualsiasi cosa\". Insieme a Erik ripulisce i binari da tutti i massi che ci cadono sopra. Se inserito nel gruppo, permette di ottenere un oggetto diorama da ogni mostro sconfitto.\n\u00c8 la fornaia di Vallecatini, una donna piena di spirito ed energia. Se portata nel party permette di ottenere pane gratis. Per completare il gioco \u00e8 necessario alloggiarla a Sindain.\nPossiede un emporio a Vallecatini. Grande coltivatore di zucche. Suo figlio, Donny, \u00e8 un giramondo.\nLa ragazza che gestisce il negozio di armi a Vallecatini. Di bella presenza, grande spadaccina, adora dare spettacoli al circo. Nella storia mette alla prova Monica dandole un gladio da potenziare due volte. Se portata nel party aumenta i punti sintesi ottenuti quando potenzi le spade. Per completare il gioco \u00e8 necessario alloggiarla a Sindain.\nLo sceriffo di Vallecatini. Indossa sempre una cintura (da fotografare). Ha l'aspetto severo e mette alla prova Max in una sfida di corsa. Farebbe di tutto per proteggere Vallecatini. Se portato nel party permette di guardare il blocchetto mostri senza acquistarlo da Morton. Per completare il gioco \u00e8 necessario alloggiarlo nella Valle dell'Equilibrio.\nIl giardiniere della casa di Max. Adora le piante, sono come figlie per lui. Se portato nel party permette di danneggiare al meglio i mostri-pianta come Himarra e Piante carnivore. Per completare il gioco \u00e8 necessario alloggiarlo a Sindain.\nIl maggiordomo della casa di Max. Il suo hobby principale \u00e8 la lettura, ma \u00e8 un tipo molto fedele e lavora sodo per il suo padrone. Portato nel party permette di recuperare la salute. Per completare il gioco \u00e8 necessario alloggiarlo nella Valle dell'Equilibrio.\nLa serva della casa di Max. Il suo sogno \u00e8 fare la sarta. Non ha molta fiducia in s\u00e9 per\u00f2 e non riesce a portare a compimento quasi nulla. Portata nel party recupera i PDA delle armi inattive. Per completare il gioco \u00e8 necessario alloggiarla a Sindain.\nIl padre di Max, ex possessore dell'Atlamillia rossa e marito di Elena. Uno degli uomini pi\u00f9 abbienti di Vallecatini, grande estimatore di miniere, ex pistolero. Si prende cura di Max dopo la partenza di Elena, ma non gli rivela mai la verit\u00e0 su come stanno effettivamente le cose. Portato nel party permette di ottenere ulteriori punti sintesi quando si potenziano le pistole. Per completare il gioco \u00e8 necessario alloggiarlo a Desolandia.\nIl cuoco della casa di Max. Grandissimo cuoco, specializzato in piatti esotici. Riesce a creare capolavori arrangiandosi con gli ingredienti che ha. Portato nel party permette di ottenere fino a 2 pollo speciale gratis. Per completare il gioco \u00e8 necessario alloggiarlo nella Valle dell'Equilibrio.\nUn'anziana donna di Vallecatini, un po' sorda. Nonostante l'et\u00e0 adora viaggiare ed \u00e8 piena di energia. Portata nel party permette di ottenere fino a 3 formaggi gratis.\nIl prete di Vallecatini, persona ovviamente molto religiosa e allo stesso tempo ragionevole. Andrebbe ovunque \u00e8 necessario un prete. Portato nel party permette di resuscitare un giocatore KO, ma solo una volta. Per completare il gioco \u00e8 necessario alloggiarlo nella Valle dell'Equilibrio.\nPittore magico di Vallecatini. Grazie alla speciale vernice oro i suoi dipinti diventano reali. Adora il colore viola. Portato nel party permette di fuggire a comando dai labirinti senza perdere denaro. Per completare il gioco \u00e8 necessario alloggiarlo nella Valle dell'Equilibrio.\nIl dottore di Vallecatini, molto simile ad un'anatra. La sua clinica \u00e8 sulle rive del lago di Vallecatini. Andrebbe ovunque per curare una persona malata. Nel gioco segue Max e Monica per dare le cure a Lin, avvelenata da vapore tossico. Portato nel party cura status alterati a comando.\nIl sindaco di Vallecatini, una persona molto smemorata e svampita. Timido e debole di carattere si ritrova a far quello che gli altri comandano. Dopo aver ricevuto una strigliata da Cedric decide di agire di testa sua e d\u00e0 una mano a salvare il mondo riaprendo la ferrovia Carbonero. In seguito organizza il torneo di pesca e il pinna sprint (le corse dei pesci) a Vallecatini. Portato nel party aumenta il denaro che i nemici perdono una volta sconfitti.\nUn misterioso ragazzo che ha una strana passione per la luna. Adora i posti rialzati. Portato nel party permette di infliggere maggiori danni ai non morti.\nUn firbit che abita a Vallecatini ed adora pescare. Pesca un Nonky di 60\u00a0cm e sfida Max a prenderne uno pi\u00f9 grosso. Portato nel party crea diverse esche gratis.\nUn firbit che abita a Vallecatini con la passione per le corse dei pesci. Una volta vinto il pinna sprint ti segue sul treno e ti vende una esche artificiali utilizzabili con una canna da pesca speciale.\nUn ragazzo di strada, figlio di Morton ed amico di Max che adora passare il suo tempo nel canale sotterraneo di Vallecatini. Appassionato di numismatica ed in grado di forzare qualunque serratura. Inoltre ha una passione per gli scoop. Un ragazzo proprio eclettico. Portato nel party permette di aprire porte e scrigni chiusi. Per completare il gioco \u00e8 necessario alloggiarlo a Venetium.\nUna bella ragazza, vicina di casa di Max e sua amica d'infanzia. Adora tutto ci\u00f2 che \u00e8 bello, soprattutto i fiori. Portata nel party aumenta l'indicatore di rabbia dei nemici di due unit\u00e0. Per completare il gioco \u00e8 necessario alloggiarla a Venetium.\nUno strano ragazzo, simile ad un coniglio che vive in una grotta a Venetium. Trova uno shigura (un drago marino) ferito fra gli scogli e lo porta in casa sua prestandogli cura, dandogli il nome di \"Shingala\". Una volta guarito, il cucciolo di drago promette di tornare a visitarlo ogni anno. Adora le carote. Portato nel party permette di visualizzare mappa e cristallo magico senza averli trovati negli scrigni. Inoltre localizza sulla mappa il mostro che ha la chiave d'uscita dal labirinto\nAltri personaggi.\nIl capo dei Firbit di Sindain, molto interessato allo sviluppo degli eventi nel mondo. \u00c8 in grado di costruire qualsiasi cosa con il Carpenterion e vende materiali da costruzione sull'ultimo vagone del Carbonero Uno. Adora il succo d'uva ed ha una parte importante nella risoluzione del gioco.\nJurak \u00e8 un albero animato, chiamato \"Il sommo anziano\". \u00c8 custode della sapienza degli antenati e vive nella Foresta Spiritata insieme alla trib\u00f9 dei Firbit. Grifone tenta di spazzarlo via distruggendo il punto di origine di Jurak, il villaggio di Sindain, ma Max e Monica riescono a riportarlo in vita ricostruendo Sindain con il Carpenterion.\nCrest \u00e8 un saggio incaricato della protezione di un artefatto magico, il Cristallunare, situato nella Valle dell'Equilibrio. Nella storia i protagonisti cercano di tornare indietro nel tempo per evitare che venga ucciso per mano di Grifone, ma si immola per proteggere il Cristallo. Alla fine del capitolo, la sua allieva Lin ne assumer\u00e0 il nome diventando una specie di sacerdotessa nel tempio che, nell'epoca di Monica, sorge al posto dell'insediamento.\nUn cuoco che ha il suo bistrot nel Tempio Stellare. Capace di cucinare piatti incredibilmente buoni, addirittura miracolosi. Nel corso del gioco, usando un fiore Biancovento \u00e8 in grado di preparare gli gnocchi miracolosi che curano Lin dall'intossicazione. Si suppone sia un lontano erede di Ferdinand.\nIl primo ricercatore del Lab-Lunatica, nonostante la sua giovane et\u00e0 ha fatto molta carriera. Si occupa della direzione del laboratorio ed ha un certo feeling con la madre di Max. Fornisce a Max e Monica una conchiglia che permette di comunicare con i draghi marini, gli shigura.\nUn ingegnere del Lab-Lunatica, sempre alla ricerca di nuove invenzioni e amante del design. Non ha proprio il senso dell'umorismo e litiga spesso con tutti, anche con Monica. \u00c8 alla direzione dell'Ixion. \u00c8 possibile che sia lo stesso Osmond del precedente \"Dark Cloud\".\nMadre di Max e moglie di Gerald. Quando il piano di Grifone di prendere possesso dell'Atlamillia rossa viene scoperto, la resistenza invia Elena a proteggere Gerald, possessore dell'Atlamillia, indietro di 100 anni, poich\u00e9 tale pietra non esiste nell'epoca di Monica. Ma poi Elena finisce con l'innamorarsi di Gerald e di sposarlo. Dar\u00e0 poi alla luce Max, di cui se ne prender\u00e0 cura per i suoi primi cinque anni: infatti quando il conflitto con Grifone si intensific\u00f2, Elena dovette tornare nella sua epoca per aiutare la resistenza. Rivedr\u00e0 Max prima al laboratorio di scienza lunatica, dove gli riveler\u00e0 la sua provenienza, poi sul Paznos, la fortezza volante della resistenza contro Grifone, appena collaudato, e aiuter\u00e0 Max e Monica a sconfiggere Grifone, dopodich\u00e9, dopo il suo ultimo saluto a Max, entrambi non si rivedranno mai pi\u00f9. Max le promette per\u00f2 di scriverle una lettera (che altri non \u00e8 che la sua narrazione) e di nasconderla in un posto dove possa restare per un secolo affinch\u00e9 possa leggerla.\nSistema Diorama.\nIl sistema Diorama ti permette di creare edifici utilizzando il \"Carpenterion\", una grossa macchina in grado di creare e disporre interi edifici utilizzando le \"Geopietre\" (misteriose pietre con immagazzinati i progetti delle varie strutture).\nLa creazione di un edificio nell'era di Max pu\u00f2 cambiare il corso degli eventi futuri. Per creare il villaggio o il paese avrai a disposizione un vasto terreno dove potrai disporre case, chiese, e varie strutture dove tu vuoi e in che posizione ritieni pi\u00f9 conveniente. In queste case potrai inoltre far alloggiare le persone reclutate a Vallecatini (alcune di esse ti chiederanno delle particolari condizioni di vita). Esistono varie locazioni da ricostruire per avanzare nel gioco.\nAttivit\u00e0 Extra.\nPesca.\nCome nel primo capitolo si pu\u00f2 andare a pesca e come nella realt\u00e0 servono un'esca e una canna da pesca. I pesci pescati si possono allevare in un acquario con tre vasche disponibili (Vasca Crescita, Vasca battaglia, Vasca riproduzione).\nDopo aver allevato i pesci per bene saranno pronti per partecipare al \"Pinna Sprint\" o al \"Torneo a Password\" disponibile nella schermata iniziale.\nSpheda.\nLa spheda \u00e8 un minigioco simile al golf, ma con qualche variazione. Questo minigioco viene sbloccato durante il capitolo 3 e consiste nel chiudere le distorsioni temporali lanciandovi dentro le \"sphere\", oggetti simili a delle palline da golf, tramite una mazza da spheda. Sphere e distorsioni possono essere rosse o blu. Una sphera rossa entrer\u00e0 solo in una distorsione blu, e una sphera blu entrer\u00e0 solo in una distorsione rossa. Ancora pi\u00f9 importante, le sphere una volta apparse scompaiono dopo un certo numero di tiri, e l'obiettivo \u00e8 quello di riuscire a riparare la distorsione entro quel dato numero.\"Riparando\" una distorsione, cio\u00e8 chiudendola, quest'ultima scomparir\u00e0 e al suo posto comparir\u00e0 una scrigno contenente un premio, e si ricever\u00e0 una medaglia.\nQuesto minigioco si attiva nei piani dei vari labirinti dopo aver sconfitto tutti i mostri presenti su quel piano. La posizione della sphera e della distorsione su un piano \u00e8 sempre casuale.\nFotografia.\n\u00c8 possibile scattare foto di paesaggi, personaggi e mostri per vari scopi utilizzando la macchina fotografica donata a Max da Cedric. Fotografando foto scoop e portandole a Donny \u00e8 possibile ottenere oggetti e altre cose. \u00c8 inoltre possibile salvare \"album fotografici\" assieme ai dati del gioco. Le foto possono essere usate come idee per le invenzioni."}
{"id": "1305474", "revid": "470844", "url": "https://it.wikipedia.org/wiki?curid=1305474", "title": "Governatorato di Suwa\u0142ki", "text": "Il governatorato di Suwa\u0142ki (in polacco: \"Gubernia suwalska\") fu un'unit\u00e0 amministrativa (governatorato) del Regno del Congresso.\nNel 1867 i territori del governatorato di August\u00f3w e del governatorato di P\u0142ock furono divisi nei pi\u00f9 piccoli Governorato di P\u0142ock, di Suwa\u0142ki (consistente principalmente dei territori del Governorato di August\u00f3w) e il ricreato governatorato di \u0141om\u017ca."}
{"id": "1305478", "revid": "123780574", "url": "https://it.wikipedia.org/wiki?curid=1305478", "title": "UTC+13", "text": "UTC+13 \u00e8 un fuso orario, in anticipo di 13 ore sull'UTC.\nZone.\n\u00c8 utilizzato nei seguenti territori:\nGeografia.\nAlcune delle regioni che utilizzano UTC+13 sono situate in zone teoricamente coperte dai fusi orari UTC-12 e UTC-11, in ritardo di un giorno.\nLe Kiribati utilizzano UTC+13 per le isole Ph\u0153nix per mantenere su fusi orari consecutivi le varie parti del loro territorio (a cavallo del 180\u00ba meridiano).\nOra legale.\nN\u00e9 le Kiribati, n\u00e9 le Tonga, n\u00e9 le Tokelau adottano l'ora legale. Tuttavia, le isole principali della Nuova Zelanda (UTC+12) la osservano, ritrovandosi a UTC+13 in alcuni periodi.\nStoria.\nLe isole della Fenice utilizzavano UTC-11 fino alla fine del 1994 e passarono direttamente a UTC+13 saltando il 31 dicembre 1994."}
{"id": "1305483", "revid": "287204", "url": "https://it.wikipedia.org/wiki?curid=1305483", "title": "Governatorato di Suwalki", "text": ""}
{"id": "1305484", "revid": "486946", "url": "https://it.wikipedia.org/wiki?curid=1305484", "title": "La grande rivincita", "text": ""}
{"id": "1305485", "revid": "486946", "url": "https://it.wikipedia.org/wiki?curid=1305485", "title": "La sfida continua", "text": ""}
{"id": "1305486", "revid": "486946", "url": "https://it.wikipedia.org/wiki?curid=1305486", "title": "Eroi per un giorno", "text": ""}
{"id": "1305489", "revid": "486946", "url": "https://it.wikipedia.org/wiki?curid=1305489", "title": "In ritiro con la nazionale", "text": ""}
{"id": "1305491", "revid": "486946", "url": "https://it.wikipedia.org/wiki?curid=1305491", "title": "In ritiro con la Nazionale", "text": ""}
{"id": "1305497", "revid": "1942768", "url": "https://it.wikipedia.org/wiki?curid=1305497", "title": "Verdicchio di Matelica", "text": "Il Verdicchio di Matelica \u00e8 un vino a \"Denominazione di Origine Controllata\" (DOC) prodotto nei comuni di Matelica, Esanatoglia, Gagliole, Castelraimondo, Camerino, Pioraco in provincia di Macerata e Cerreto d'Esi, Fabriano in provincia di Ancona.\nStoria.\nIl disciplinare approvato con decreto del 21/07/1967 (G.U. del 23/08/1967, n 211) prescriveva le seguenti caratteristiche:\nTecniche di produzione.\nPer i nuovi impianti e i reimpianti la densit\u00e0 non pu\u00f2 essere inferiore a ceppi/ha.\n\u00c8 vietato l'allevamento a tendone.\n\u00c8 consentita l'irrigazione di soccorso.\nTutte le operazioni di vinificazione, invecchiamento e imbottigliamento, debbono essere effettuate nella zona DOCG.\nAbbinamenti consigliati.\nTrancio di verdesca cotto in padella con prezzemolo e aglio, accompagnate da patate in umido prezzemolate.\nProduzione.\n\"Provincia, stagione, volume in ettolitri\""}
{"id": "1305499", "revid": "111433", "url": "https://it.wikipedia.org/wiki?curid=1305499", "title": "Pelasgi", "text": "Con il nome Pel\u00e0sgi (, singolare , \"Pelasg\u00f3s\") i Greci dell'et\u00e0 classica indicavano il complesso delle popolazioni preelleniche della Grecia, generalmente considerate autoctone e antenate dei Greci stessi ma, all'epoca, ormai estinte e delle quali, peraltro, riportavano vicende confuse e contrastanti.\nIn generale, con Pelasgi si intendevano pi\u00f9 ampiamente tutti gli abitanti indigeni della regione del Mar Egeo e le loro culture, \"un termine completo per qualsiasi popolo antico, primitivo e presumibilmente indigeno del mondo greco\".\nDurante il periodo classico, enclavi di popolazioni chiamate con questo nome sopravvissero in diverse localit\u00e0 della Grecia continentale, Creta, e di altre regioni dell'Egeo. Le popolazioni identificate come \"pelasgiche\" parlavano una lingua o lingue che al tempo i Greci identificarono come \"barbariche\", sebbene alcuni scrittori antichi descrivano comunque i Pelasgi come Greci. Un'altra tradizione sopravvissuta \u00e8 che grandi parti della Grecia erano state pelasgiche prima di essere ellenizzate.\nDescrizione.\nSeguendo la terminologia degli antichi storici greci, con il termine \"pelasgico\", in senso lato, ci si potrebbe riferire a tutti gli abitanti autoctoni delle terre intorno all'Egeo e alla loro cultura prima dell'avvento del linguaggio greco. Tale indicazione, tuttavia, presupporrebbe la formazione, tuttora indimostrata, della lingua greca al di fuori della penisola elladica e l'avvento di popolazioni \"parlanti greco\" nell'area egea, in et\u00e0 pre-micenea.\nNel periodo classico, una provincia della Tessaglia, nella Grecia settentrionale, era ancora chiamata Pelasgiotide, cio\u00e8, \"terra dei Pelasgi\", pur essendo ormai abitata da Greci. Il territorio principale dei Pelasgi era tradizionalmente ritenuto l'Arcadia, mentre la loro patria d'origine era considerata l'Argolide, da dove sarebbero emigrati sia in Tessaglia che a Lesbo, nell'Ellesponto, nella Licia e anche in alcune zone dell'isola di Creta. Dalla Pelasgiotide tessala, i Pelasgi avrebbero esportato in Epiro il culto di Zeus, in particolare a Dodona, ove esisteva il santuario di un oracolo, tradizionalmente considerato il pi\u00f9 antico della Grecia. A sud della Troade, i Pelasgi avrebbero occupato, oltre alla Licia, anche la Caria e l'isola di Lemno, che avrebbero abitato sino alla fine del VI secolo a.C.. Nel V secolo, sembra che abitassero ancora popolazioni pelasgiche in alcune citt\u00e0 dell'Ellesponto di cui oggi si \u00e8 persa memoria.\nIn zone considerate tradizionalmente abitate dai Pelasgi, come la Tessaglia, gli scavi archeologici del XX secolo hanno portato alla luce manufatti neolitici, in particolare a Sesklo e Dimini. Le presunte correlazioni tra la cultura pelasgica e tali materiali, nonch\u00e9 a quelli successivi riferiti all'\"Elladico medio\" o all'\"Elladico tardo\" della Grecia micenea, sono ancora a livello di congetture. Parimenti aleatori sono i collegamenti di evidenze del materiale archeologico con la cultura linguistica chiamati in causa da parte di Walter Pohl e altri studiosi di etnogenesi.\nVarie tradizioni conferivano ai Pelasgi una parte di primo piano nel processo preistorico del popolamento dell'Italia. Ad essi era attribuita la realizzazione delle mura poligonali dell'Italia centro-meridionale, da loro definite \"pelasgiche\", probabilmente per la loro somiglianza ad una muraglia di Atene, detta \"muro pelasgico\", perch\u00e9 attribuita a tale popolazione.\nLa \u201cdiaspora\u201d del popolo dei Pelasgi, infatti, avrebbe toccato la foce del Po, dove avrebbero fondato la citt\u00e0 di Spina.\nPoi, i Pelasgi avrebbero scavalcato l'Appennino e disceso la penisola sino al lago di Cotilia, nell'antica Sabina. Qui avrebbero stretto un'alleanza con gli Aborigeni, cio\u00e8 le popolazioni autoctone (dal latino: \"Ab origines\"), per scacciare \u2013 vittoriosamente - i Siculi dal Lazio. A seguito di tali accordi e campagne vittoriose, avvenute, orientativamente, alla fine dell'et\u00e0 del bronzo, gli Italici avrebbero concesso ai Pelasgi il popolamento dell'Etruria, dove si sarebbero insediati.\nComplessivamente, si attribuiva ai Pelasgi una vocazione migratoria e, in particolare, marinara: Eusebio, nel \"Chronicon\", considerava quella dei Pelasgi una \"talassocrazia\" e gli riconosceva il dominio del Mar Mediterraneo, in un periodo che sarebbe iniziato novantanove anni dopo la caduta di Troia e sarebbe durato altri ottantacinque (secondo la cronologia di Eratostene di Cirene, tra il 1082 e il 997 a.C.).\nArcheologicamente, si ipotizza che i Pelasgi possano essere identificati con il popolo dei Peleset, citato nelle iscrizioni egiziane tra i Popoli del Mare che attaccarono l'Egitto durante il regno del faraone Ramses III, ed aver poi formato il popolo dei Filistei.\nCon estremo interesse, vanno lette le iscrizioni in geroglifico del tempio funerario del faraone Ramses III (1193-1155) di Medinet Habu, che potrebbero contenere un chiaro riferimento - forse l'unico, archeologicamente documentato - all'esistenza reale del popolo dei Pelasgi. L'iscrizione descrive un attacco effettuato nell'8\u00ba anno di regno del faraone (1186 a.C.) da un'alleanza di cinque popoli stretta dopo aver distrutto la citt\u00e0 di Ugarit (Siria): tra costoro compaiono i Peleset, oltre agli \u0160ekele\u0161, i Tjeker, gli We\u0161e\u0161 e i Denyen, con al seguito donne, bambini e masserizie. I popoli vengono complessivamente denominati \"Popoli del Mare, del nord e delle isole\". Secondo l'iscrizione, gli Egizi respinsero gli invasori a Djahy, una localit\u00e0 nella terra di Canaan.\nL'origine egea dei Peleset (e quella dei Tjeker e dei Denyen) \u00e8 attestata dall'iconografia dei guerrieri riprodotti, che indossano un elmo piumato, trattenuto alla gola da una fascetta di cuoio e hanno in dotazione spade di tipo acheo. Il tipo di elmo piumato, infatti, trova riscontri anche nell'ambito egeo dell'et\u00e0 del bronzo e sul cretese disco di Festo. I Peleset si sarebbero poi stabiliti in Palestina, dove avrebbero formato il popolo dei Filistei.\nLa presunta migrazione, nell'et\u00e0 del bronzo finale o nella prima et\u00e0 del ferro, di alcuni gruppi di Pelasgi dell'area egea o anche di Pelasgi-Filistei della Palestina, nella penisola italiana o nelle isole, non trova l'unanimit\u00e0 dei consensi tra gli storici e gli archeologi.\nLa tradizione classica.\nOmero.\nIl nome dei Pelasgi appare per la prima volta nei poemi di Omero, dove, nell\"Iliade\", sono indicati tra gli alleati di Troia; nel \"Catalogo delle navi\", organizzato secondo un rigido schema geografico, sono citati tra le citt\u00e0 dell'Ellesponto ed i Traci del sud-est dell'Europa, ossia sul confine tra Tracia ed Ellesponto. Omero chiama la loro citt\u00e0, o distretto, Larissa, e la dice fertile ed i suoi abitanti famosi per la perizia nel combattimento sulle navi. Omero riporta anche i nomi dei loro capi: Ippotoo e Pileo, figli di Leto Teutamide.\nDue altri passaggi dell\"Iliade\" attribuiscono l'epiteto di \"pelasgo\" ad un distretto chiamato Argo nei pressi del Monte Otri, nella parte meridionale della Tessaglia ed al tempio di Zeus a Dodona; nessuno dei due passaggi cita per\u00f2 realmente i Pelasgi; Elleni e Achei popolano la tessala Argo e Dodona ospita Perebi ed Enieni che non sono descritti come Pelasgi. Si nota, quindi, come \"pelasgo\" venga usato sia nel significato di \"abitato precedentemente dai Pelasgi\", sia in quello di \"epoca dimenticata\".\nL\"Odissea\" posiziona i Pelasgi a Creta, insieme a due popoli indigeni ed a due popoli immigrati (Achei e Dori), ma non dice a quale di queste due categorie appartengano i Pelasgi.\nPost-omerici.\nStrabone cita Eforo, che a sua volta citava Esiodo in relazione al riferimento omerico, chiamando Dodona \"sede dei Pelasgi\". Ricorda che \"quasi tutti\" sono d'accordo nell'ammettere che fossero un'antica trib\u00f9, diffusasi in tutta la Grecia, ma soprattutto tra gli Eoli di Tessaglia. Riferisce che Eforo dice fossero Arcadi in origine, scegliendo di darsi alla vita militare. Divennero coloni di Creta, come racconta Omero. Egli cita anche un eponimo Pelasgo, il padre dell'eroe dell'Arcadia, Licaone.\nPausania cita \"Asio\" per definire Pelasgo come il primo uomo, generato dalla terra allo scopo di creare la razza umana.\nLo storico Eforo di Cuma riferisce di un brano di Esiodo che attesta la tradizione di un popolo dei Pelasgi in Arcadia e sviluppa la teoria che fosse un popolo di guerrieri diffusosi da una \"patria\" che aveva annesso e colonizzato tutte le regioni della Grecia in cui gli autori antichi fanno cenno a loro, da Dodona a Creta alla Troade fino in Italia, dove i loro insediamenti sono ben riconoscibili ancora nel tempo degli Elleni e sono in stretta relazione con i \"Tirreni\".\nIl logografo greco Ecateo di Mileto (560 circa - 490 circa a.C.) ritiene Pelasgo re della Tessaglia. Acusilao attribuisce il passaggio omerico ad Argo ed inserisce il Pelasgo di Esiodo, padre di Licaone, nella genealogia del Peloponneso. Ellanico conferma questa attribuzione una generazione dopo ed identifica questi \"Argivi\" o \"Pelasgi arcadi\" con i \"Pelasgi tessali\" di Ecateo.\nEschilo, come Asio, considera Pelasgo nato dalla terra e signore di un regno che si estende da Argo a Dodona e Strymon. Contemporaneamente la terra dei Pelasgi \u00e8 semplicemente Argo.\nErodoto e Tucidide.\nErodoto, come Omero, usa il termine \"Pelasgi\" sia in modo connotativo che in modo denotativo. Egli descrive i Pelasgi a lui contemporanei, che parlano una lingua comprensibile come stanziati a Placie e Scylace, sulla costa asiatica dell'Ellesponto, e vicino a Creston sullo Strymon; in questa area avrebbero avuto come vicini i Tirreni.\nErodoto allude anche ad altre zone dove i Pelasgi vivono sotto altri nomi: Samotracia e Antandro nella Troade sono probabilmente esempi di ci\u00f2. Trattando di Lemnos e Imbro, descrive una popolazione pelasgica che gli ateniesi avrebbero da poco soggiogato (intorno al 500 a.C.), e in connessione con ci\u00f2 narra la storia di antiche incursioni di questi Pelasgi in Attica e del loro temporaneo stanziamento nell'Ellesponto pelasgico. Tutti questi fatti sarebbero avvenuti nel tempo in cui \"gli ateniesi incominciarono, per primi, a definirsi greci\". In altri casi con \"Pelasgi\", Erodoto, indica tutti coloro che fossero vissuti in Grecia prima dei greci (in questo senso tutta la Grecia \u00e8 definibile come pelasgica).\nI pi\u00f9 chiari esempi di testimonianze dei Pelasgi in riti, usi e strutture antiche si trovano in Arcadia, la regione \"ionica\" nel nord-est del Peloponneso, ed in Attica, che \u00e8 stata toccata per ultima dalla ellenizzazione.\nTutti gli esempi di Erodoto su Pelasgi a lui contemporanei si riferiscono ai Pelasgi della Tracia omerica. La testimonianza di Tucidide conferma la grande differenza tra i Pelasgi e le popolazioni tirreniche e anche che Tucidide adotta la stessa teoria generale sulla Grecia antica, con il perfezionamento che riguarda il nome Pelasgi, prima specifico e poi via via diventato di uso generico.\nDionigi di Alicarnasso.\nLo storico Dionigi di Alicarnasso dice dei Pelasgi che erano una popolazione greca originaria del Peloponneso, da dove si spostarono in Tessaglia, cacciandone i barbari che l'abitavano. A loro volta cacciati dalla Tessaglia dagli etoli e dai Lelegi, si dispersero tra Creta, le Cicladi, Beozia, altri arrivarono a Spina alle bocche del Po nel nord Italia, mentre altri vennero in contatto nell'Italia centrale, con gli Umbri, contro cui ebbero alcuni scontri, e gli Aborigeni, con cui invece si allearono. Uniti i due popoli diedero guerra ai Siculi, e fondarono o conquistarono alcune citt\u00e0, come Caere, Pisa, Saturnia e Alsium. Ma soprattutto a Falerii e Fescennium, strappate entrambe ai Siculi, che anche in epoca romana, rimanevano vestigia e tradizioni comprovanti la loro origine greca. Tra questi le armi, come lo scudo argolico, la tradizione di far richiedere la pace da speciali sacerdoti prima di dare guerra, e il tempio di Giunone di Falerii, della stessa forma di quello dedicato alla dea ad Argo.\nScrittori antichi pi\u00f9 tardi.\nIl grammatico Servio nei \"Commentarii in Vergilii Aeneidos libros\", citando Conone, circa l'origine dei Sarrastri, o Sarrasti (popoli della Campania), dice che alcuni Pelasgi insieme ad altre popolazioni emigrate dal Peloponneso giunsero in un luogo d'Italia (\"che non aveva alcun nome prima\") e diedero il nome di \"Sarro\" al fiume presso il quale abitarono (odierno Sarno), dalla denominazione del fiume della loro patria e chiamarono se stessi Sarrastri. Qui i Pelasgi avrebbero fondato molte citt\u00e0 tra cui Nuceria.\nCopiose informazioni aggiuntive vengono da scrittori posteriori che interpretano leggende locali alla luce della teoria di Eforo o spiegano il nome \"Pelasgoi\". Filocoro che sviluppa una etimologia \"popolare\" in una teoria sulle loro migrazioni stagionali, mentre Apollodoro afferma che Omero chiama Zeus Pelasgo \"perch\u00e9 egli non \u00e8 lontano da alcuno di noi\".\nTeorie moderne.\nI Pelasgi-Filistei.\nUn'opera egiziana redatta intorno al 1100 a.C., l'onomastico o \"insegnamento di Anememope\", documenta la presenza dei \"Peleset\" sulla costa dell'attuale Israele, nei luoghi che la Bibbia descrive come abitati dai Filistei. Dopo la sconfitta subita dal faraone Ramses III, infatti, questi ultimi, insieme ad altri Popoli del Mare, sarebbero stati autorizzati a stanziarsi in tale territorio, comunque sottoposto al dominio egiziano.\nTuttavia, al fine di identificare i Pelasgi con i \"Peleset\" e, quindi, con i Filistei, va prioritariamente notato che la forma originaria, indicata in Omero per definire i Pelasgi era \"Pelasti\" e cio\u00e8 un nominativo identico a quello indicante i \"Peleset\" nei geroglifici egiziani che, come \u00e8 noto, non prevedono vocali. Tale forma sarebbe tuttora rimasta ad indicare la Palestina.\nL'identificazione dei Filistei con il popolo dei Pelasgi \u00e8 comunque condizionata alla dimostrazione archeologica della loro possibile origine egea, di cui \u00e8 un consistente indizio l'elmo piumato e le armi di tipo acheo, indossate dai Peleset nelle raffigurazioni di Medinet Habu.\nLa stessa Bibbia sottolinea la diversit\u00e0 etnica dei Filistei, rispetto al popolo d'Israele: nel libro del profeta Amos, i Filistei sarebbero originari di \"Kaftor\", un territorio che la maggior parte degli studiosi moderni assimilerebbe alla \"Keftiu\" dei geroglifici egiziani di Amarna e cio\u00e8 all'isola di Creta. Nel 1966, infatti, l'archeologo tedesco E. Edel ha pubblicato alcuni testi del tempio del faraone Amenofi III che localizzerebbero in Keftiu le citt\u00e0 cretesi di Cnosso, Festo e Amnisos e, in altre aree vicine, la citt\u00e0 di Micene e l'isola di Citera. Anche nel testo ebraico del libro di Geremia, i Filistei sarebbero indicati come \"popolo di Cretesi\" e i \"superstiti di Kaftor\". Tuttavia, il fattore decisivo che dimostra archeologicamente l'origine egea, o - molto pi\u00f9 probabilmente - micenea, dei Filistei \u00e8 il rinvenimento, nelle aree oggetto di scavo, di ceramica importata del tipo definito del tardo Miceneo IIIb negli strati precedenti al 1200 a.C. e la produzione in loco della ceramica micenea del tipo IIIc negli strati successivi.\nGiovanni Garbini, il biblista che sostiene maggiormente l'importanza del popolo filisteo, nel bacino del Mediterraneo dell'et\u00e0 del bronzo finale, \u00e8 del parere che i rinvenimenti di tale tipo di ceramica sul suolo italiano (principalmente siti della Sardegna e della Sicilia, ecc.) dimostrerebbero la diffusione, in et\u00e0 protostorica, della cultura filistea e, quindi, pelasgica, nella penisola italiana e nelle isole. In analogia con Eusebio, che riconosceva alla \"talassocrazia\" dei Pelasgi il dominio del Mar Mediterraneo, nel secolo X a.C., Garbini giunge ad affermare che, a suo parere, \"per circa due secoli (il X e l'XI, n.d.r.) il Mediterraneo fu probabilmente un mare in gran parte filisteo\".\nTeorie linguistiche.\nConsiderando i Pelasgi un unico popolo pre-greco autoctono della penisola elladica, qualora fosse dimostrata l'ipotesi dell'introduzione della lingua greca nell'area, in et\u00e0 pre-micenea, da parte di popolazioni \"parlanti greco\" provenienti da altrove, alcune caratteristiche linguistiche e culturali non-indoeuropee (e, quindi, pre-greche) potrebbero essere attribuite ai Pelasgi. In particolare:\nLa lingua lemnia \u00e8 ritenuta imparentata con la lingua etrusca e deve la sua importanza al fatto che \u00e8 uno dei pochi esempi conosciuti, insieme alla lingua retica parlata nelle Alpi, di un idioma affine a quello parlato dagli Etruschi. Norbert Oettinger, Michel Gras e Carlo De Simone vedono nel lemnio la testimonianza di un insediamento piratesco etrusco nell'isola nella parte settentrionale del Mar Egeo avvenuto prima del 700 a.C., mentre alcuni linguisti avevano precedentemente ipotizzato che il lemnio appartenesse a un sostrato preistorico egeo o paragreco o pre-greco esteso dall'Asia Minore ai Balcani, alla Grecia e all'Italia. Anche lo storico olandese Luuk De Ligt ipotizza che la presenza nel VI secolo a.C. nell'isola di Lemno di una comunit\u00e0 che parlava una lingua simile all'Etrusco sia dovuta a movimenti di mercenari arruolati nella penisola italica dai Micenei, cos\u00ec come l'archeologo austriaco Reinhard Jung collega questi movimenti di guerrieri dall'Italia nell\u2019Egeo ai Popoli del Mare.\nRobert Graves.\nNel 1955 il poeta e mitografo Robert Graves, nel saggio \"The Greek Myths\", afferma che alcuni elementi di questa mitologia sono originari del popolo del Pelasgi, principalmente le parti relative all'idea di Dea Bianca, un archetipo della divinit\u00e0 della terra. In supporto di questa sua tesi porta la sua interpretazione di alcuni testi antichi: irlandesi, gallesi, greci, biblici, gnostici e medievali."}
{"id": "1305501", "revid": "466539", "url": "https://it.wikipedia.org/wiki?curid=1305501", "title": "Gubernija", "text": "La gubernija, IPA: (a volte traslitterato anche guberniya, gubernia, guberniia, gubernya), fu la principale suddivisione amministrativa dell'Impero russo, di solito tradotta con il termine \"governatorato\" o \"provincia\". Una \"gubernija\" era diretta da un governatore (\u0433\u0443\u0431\u0435\u0440\u043d\u0430\u0442\u043e\u0440, \"gubernator\"), una parola che viene dal latino \"gubernator\" o dal greco \"kybernates\". Talvolta il termine era utilizzato in modo informale per riferirsi alla carica del governatore.\nQuesto tipo di suddivisione fu creato dall'editto (ukase) di Pietro il Grande il 18 dicembre 1708, che divise la Russia in otto \"gubernija\". Nel 1719 queste furono ulteriormente suddivise in province (\u043f\u0440\u043e\u0432\u0438\u043d\u0446\u0438\u0438, \"provin\u010dii\"). In seguito, il numero delle \"gubernija\" crebbe finch\u00e9 se ne contarono 23.\nGubernija e uezdy.\nCon la riforma del 1775, la suddivisione in \"gubernija\" e poi in \"uezdy\" (\u0443\u0435\u0437\u0434\u044b) fu basata sul numero di abitanti, e il termine \"gubernija\" fu sostituito dal sinonimo di origine russa: \"namestni\u010destvo\" (\u043d\u0430\u043c\u0435\u0441\u0442\u043d\u0438\u0447\u0435\u0441\u0442\u0432\u043e), a volte tradotto con il termine di \"vicereame\". Il termine \"gubernija\", comunque, continu\u00f2 a essere utilizzato. Questi vicereami erano governati da \"namestnik\" (\u043d\u0430\u043c\u0435\u0441\u0442\u043d\u0438\u043a) (traduzione letterale: \"luogotenente\") o da governatori generali (\u0433\u0435\u043d\u0435\u0440\u0430\u043b-\u0433\u0443\u0431\u0435\u0440\u043d\u0430\u0442\u043e\u0440, \"general-gubernator\"). In modo corrispondente, il termine \"Governatorato generale\" (\u0433\u0435\u043d\u0435\u0440\u0430\u043b-\u0433\u0443\u0431\u0435\u0440\u043d\u0430\u0442\u043e\u0440\u0441\u0442\u0432\u043e, \"general-gubernatorstvo\") fu in uso per riferirsi al territorio effettivo che veniva governato. La carica di governatore generale aveva maggiori poteri amministrativi ed era in posizione superiore rispetto alla precedente carica di governatore. A volte, uno stesso governatore generale governava in pi\u00f9 \"gubernija\".\nCon l'ukase del Senato russo del 31 dicembre 1796, la carica di governatore generale fu degradata al livello inferiore, e la Russia fu di nuovo suddivisa in \"gubernija\", che a loro volta erano suddivise in \"uezdy\", ancora divise in \"volosti\" (\u0432\u043e\u043b\u043e\u0441\u0442\u0438); nonostante questo, i governatori generali di diverse \"gubernija\" operarono fino al 1917.\nDopo la Rivoluzione di febbraio, il Governo provvisorio russo ridenomin\u00f2 i governatori \"commissari delle gubernija\". La Rivoluzione d'ottobre mantenne la suddivisione, ma l'apparato governativo fu sostituito dai \"soviet della gubernija\" (\u0433\u0443\u0431\u0435\u0440\u043d\u0441\u043a\u0438\u0439 \u0441\u043e\u0432\u0435\u0442, \"guberniskij sovet\").\nLa suddivisione effettiva dell'Unione Sovietica in particolari unit\u00e0 territoriali fu soggetta a numerosi cambiamenti, specialmente nel periodo 1918-1929. Infine, nel 1929, la suddivisione fu sostituita dalle nozioni di oblast', okrug, e rajon.\nNella Russia moderna, nonostante il termine \"gubernija\" sia obsoleto, la parola \"gubernator\" viene utilizzata per riferirsi al governatore di una oblast' o di un kraj e anche delle citt\u00e0 federali."}
{"id": "1305505", "revid": "1776051", "url": "https://it.wikipedia.org/wiki?curid=1305505", "title": "Sevilla F\u00fatbol Club 2007-2008", "text": "Questa voce raccoglie le informazioni riguardanti il Sevilla F\u00fatbol Club nelle competizioni ufficiali della stagione 2007-2008."}
{"id": "1305506", "revid": "34119", "url": "https://it.wikipedia.org/wiki?curid=1305506", "title": "VobSub", "text": ""}
{"id": "1305508", "revid": "33689", "url": "https://it.wikipedia.org/wiki?curid=1305508", "title": "Bajazet", "text": ""}
{"id": "1305509", "revid": "78273", "url": "https://it.wikipedia.org/wiki?curid=1305509", "title": "Gubernia", "text": ""}
{"id": "1305510", "revid": "1543377", "url": "https://it.wikipedia.org/wiki?curid=1305510", "title": "Comunelli", "text": "I comunelli sono terreni demaniali dati in concessione ai residenti per le necessit\u00e0 primarie. Coincidono con vecchie suddivisioni di Comuni soppressi nel corso dei secoli e aggregati nei Comuni maggiori. Sono dei demani gestiti a livello di frazione, con gli usi civici attribuiti in genere solo agli abitanti originari di un \"villaggio\".\nStoria.\nLa loro origine il pi\u00f9 delle volte viene indicata \"ab immemorabili\", residuo di un'epoca, come quella alto-medioevale in cui la propriet\u00e0 collettiva era la regola, e non l'eccezione. Anche quando il sovrano distribu\u00ec ai propri \"vassalli\" i feudi, gli abitanti dei singoli villaggi conservarono alcuni diritti, su terreni demaniali, variamente denominati nei diversi luoghi.\nNella Lombardia del Settecento la sovrana austriaca Maria Teresa d'Austria realizz\u00f2 il catasto, che non solo permise una imposizione fiscale pi\u00f9 equa, ma semplific\u00f2 l'enorme sovrapporsi di diritti, soprusi e tradizioni. Pur nella ventata illuminista che port\u00f2 all'affermarsi della piena propriet\u00e0 fondiaria in mano a nobili e borghesi, tuttavia sopravvissero in zone montane ancora i \"comunelli\".\nLo stesso dicasi delle zone appenniniche della Toscana e dell'Emilia. \nLa legislazione dell'Emilia in particolare pi\u00f9 volte cita i comunelli come forme di diritti delle popolazioni su terreni boschivi demaniali.\nL'Universit\u00e0 di Trento sta compiendo l'opera sistematica della ricostruzione degli antichi diritti. Per gli Stati Parmensi \u00e8 stato possibile informatizzare l'enorme massa di dati risultanti dal Catasto del 1828, da cui emergevano le propriet\u00e0 indivise e i \"comunelli\" spesso usurpati."}
{"id": "1305512", "revid": "600229", "url": "https://it.wikipedia.org/wiki?curid=1305512", "title": "Il Giustino", "text": ""}
{"id": "1305513", "revid": "1429175", "url": "https://it.wikipedia.org/wiki?curid=1305513", "title": "Ravanastron", "text": "Il Ravanastron (o Ravanhatha) \u00e8 uno strumento musicale cordofono ad arco, di origine antichissima, con cassa cilindrica, munito di due corde di seta, una volta usato da molti suonatori professionisti ed oggi utilizzato invece soltanto da alcuni suonatori ambulanti indiani.\nil Ravanastron \u00e8 inoltre l'antenato del violino essendo il primo strumento ad arco mai costruito, infatti risale a 2500 anni fa circa. \nAltri progetti.\no"}
{"id": "1305517", "revid": "1272592", "url": "https://it.wikipedia.org/wiki?curid=1305517", "title": "Federazione Italiana Pesca Sportiva ed Attivit\u00e0 Subacquee", "text": "La Federazione Italiana Pesca Sportiva ed Attivit\u00e0 Subacquee (FIPSAS), gi\u00e0 Federazione Italiana Pesca Sportiva (FIPS), \u00e8 l'associazione italiana che ha per fine la pratica della pesca sportiva, in mare e in acqua dolce, delle attivit\u00e0 subacquee e delle attivit\u00e0 agonistiche e amatoriali praticate con l'ausilio di pinne.\n\u00c8 membro fondatore della CIPS (Conf\u00e9d\u00e9ration internationale de la p\u00eache sportive) e della CMAS (Conf\u00e9d\u00e9ration mondiale des activit\u00e9s subaquatiques).\n\u00c8 la quinta federazione sportiva per numero di affiliati del Comitato Olimpico Nazionale Italiano (C.O.N.I.)\nStoria.\nLa FIPSAS nasce il 27 giugno 1942 col nome di FIPS (Federazione Italiana Pesca Sportiva). Dopo la guerra, la FIPS ebbe l'incarico di riorganizzare il settore pesca di sua competenza.\nNel 1949 gli sport subacquei entrano a far parte della Federazione, in particolare la \"pesca subacquea\". A causa di numerosi incidenti causati da un uso improprio di bombole e relative attrezzature, nel 1959 Duilio Marcante istituisce a Nervi la Scuola nazionale di immersione federale, tramite la quale vengono dispensati corsi e brevetti.\nIn seguito la FIPS diventa FIPSAS, con l'ufficializzazione delle attivit\u00e0 subacquee all'interno della Federazione. Svolge inoltre funzioni di rilievo di protezione ambientale (dal 2004 \u00e8 riconosciuta associazione nazionale di protezione ambientale dal Ministero dell'Ambiente e della tutela del territorio e del mare) e di protezione civile, e fornisce corsi di perfezionamento nelle varie discipline.\nLa Federazione Italiana Pesca Sportiva e Attivit\u00e0 Subacquee organizza, sotto l'egida del C.O.N.I., gare e campionati di pesca in acque interne e in mare e di pesca in apnea, tanto che per questo motivo \u00e8 tra i soci fondatori della CMAS.\nOgni anno le rappresentative italiane partecipano ai campionati del mondo nelle varie specialit\u00e0 sia di pesca in acque interne, sia in mare lottando sempre nelle prime posizioni."}
{"id": "1305519", "revid": "1573940", "url": "https://it.wikipedia.org/wiki?curid=1305519", "title": "Haliastur indus", "text": "Il nibbio bramino (Haliastur indus ()) \u00e8 un uccello rapace della famiglia degli Accipitridi.\nDescrizione.\n\u00c8 un rapace di medie dimensioni, lungo circa 43-50 cm. La colorazione del corpo \u00e8 uniformemente bruno-rossastra, tranne il capo e il petto, di colore bianco. Gli immaturi sono uniformemente bruni con striature pi\u00f9 chiare.\nDistribuzione e habitat.\nCoste, risaie, zone acquitrinose di un areale che si estende da India, Ceylon, Sud-est asiatico e Cina meridionale fino all'Australia attraverso l'Indonesia e la Nuova Guinea, arrivando a est fino alle Isole Salomone.\nBiologia.\nAlimentazione.\nIl nibbio bramino si nutre di rane, granchi, pesci, insetti e spazzatura di ogni genere.\nRiproduzione.\nNidifica da 0 a 2500 m di altitudine, per\u00f2 sempre vicino alle zone acquatiche, spingendosi anche nelle citt\u00e0 (come Rangoon o Kuala Lumpur), specie in prossimit\u00e0 dei porti in cerca di cibo. Dove \u00e8 molto comune, come in India, viaggia in grandi gruppi. Il nido \u00e8 costruito su di un albero isolato, talvolta su costruzioni, ed \u00e8 composto di rami secchi, foglie, carta, lana e lische di pesce. Sono deposte da 1 a 4 uova incubate dalla femmina, che \u00e8 nutrita dal compagno. L'incubazione sembra essere di 26-27 giorni ma mancano dati precisi. Dopo 50-55 giorni (in Australia, in India probabilmente prima) i nidacei lasciano il nido.\nNella cultura di massa.\nChil, uno dei personaggi principali del \"Libro della Giungla\" di Rudyard Kipling, \u00e8 un nibbio bramino indiano (\"kite\" nella versione originale inglese), bench\u00e9 in numerose traduzioni italiane dell'opera (in particolare nelle Storie di Mowgli adottato dai gruppi Scout dell'AGESCI, del Cngei e degli Scout d'Europa) sia diventato un avvoltoio."}
{"id": "1305521", "revid": "1610933", "url": "https://it.wikipedia.org/wiki?curid=1305521", "title": "Nibbio bramino", "text": ""}
{"id": "1305522", "revid": "339392", "url": "https://it.wikipedia.org/wiki?curid=1305522", "title": "Presidente del Burkina Faso", "text": ""}
{"id": "1305523", "revid": "289247", "url": "https://it.wikipedia.org/wiki?curid=1305523", "title": "RV 703", "text": ""}
{"id": "1305525", "revid": "76430", "url": "https://it.wikipedia.org/wiki?curid=1305525", "title": "RV 700", "text": ""}
{"id": "1305528", "revid": "163270", "url": "https://it.wikipedia.org/wiki?curid=1305528", "title": "Pas d'acier", "text": ""}
{"id": "1305537", "revid": "767487", "url": "https://it.wikipedia.org/wiki?curid=1305537", "title": "Jimmy Neutron - Ragazzo prodigio", "text": "Jimmy Neutron - Ragazzo prodigio \u00e8 un film d'animazione del 2001, diretto da John A. Davis.\nTrama.\nJimmy Neutron \u00e8 un ragazzo prodigio che passa intere giornate a progettare curiosi gadget nel suo laboratorio che non sempre funzionano come dovrebbero. I suoi migliori amici sono Carl Wheezer, un ragazzo sovrappeso, timido e asmatico, Sheen Juarrera Estevez, ragazzo nerd appassionato dell'immaginario supereroe Ultra Lord, e Goddard, cane robot da lui costruito.\nJimmy tenta di lanciare un satellite di comunicazione creato con un tostapane, nella speranza di comunicare con una specie aliena da qualche parte nell'universo. All'insaputa di chiunque, il satellite viene prelevato vicino al pianeta Yolkus, sede di una razza aliena chiamata Yolkians dall'aspetto di un tuorlo verde, che per muoversi utilizza delle fluttuanti tute anti-gravit\u00e0. Re Goobot V e il suo assistente e fratello Ooblar osservano il messaggio pre-registrato di Jimmy, che si presenta loro mostrando la sua famiglia e la vita sulla Terra. Goobot, osservando una foto della mamma e pap\u00e0 di Jimmy, li definisce \"appetitosi\" ed esclama che la loro ricerca \u00e8 finita.\nDopo un ennesimo fallimento nel mostrare un proprio gadget alla classe, Jimmy, insieme a Carl e Sheen, vedono il poster di un nuovo parco di divertimenti chiamato \"Retroland\", a cui parteciperanno tutti i loro amici. Temono per\u00f2 che i loro genitori rifiutino di lasciargli andare perch\u00e9 il giorno dopo c'\u00e8 scuola. Jimmy cerca di convincere la madre procurandosi delle rose e fondendo degli orecchini e delle perle, ma provoca accidentalmente un incendio con una delle sue invenzioni, finendo in punizione. Seguendo il consiglio di un loro compagno di classe, Nick Dean, decidono di sgattaiolare fuori e visitare il parco senza la conoscenza dei genitori.\nQuella stessa notte, tutti i genitori della citt\u00e0 vengono rapiti dagli alieni Yolkus. Il giorno dopo, tutti i ragazzi trovano un biglietto attaccato al frigo lasciato dagli alieni che dice, spacciandosi per i loro genitori, che sono andati in vacanza in Florida. Tutti sono felici perch\u00e9 possono vivere in libert\u00e0 e divertimento, ma la mattina seguente cominciano a scoraggiarsi della loro assenza. Jimmy per\u00f2 ricorda che la madre gli aveva detto che si sarebbero visti domani mattina prima della loro scomparsa, e sospetta quindi che non siano realmente partiti per la Florida. Nel suo laboratorio scopre cosa \u00e8 realmente accaduto.\nProprio grazie al suo intelletto, Jimmy organizza una spedizione nello spazio insieme a tutti i ragazzi della citt\u00e0 per andare a salvarli, modificando le attrazioni di Retroland e trasformandole in macchine volanti. Dopo un lungo viaggio, il gruppo giunge sul pianeta, ma vengono catturati. Prima che vengano rinchiusi, Goobot mostra il messaggio pre-registrato mandato da Jimmy, ringraziandolo per averlo aiutato a trovare una specie adatta a essere schiavizzata e sacrificata al loro mostro supremo, Poultra.\nTutti i giovani vengono rinchiusi nei sotterranei. Jimmy si sente in colpa per quel che ha fatto, e tutti i ragazzi sono arrabbiati con lui. Tuttavia, Cindy Vortex, ragazza che prima d'ora \u00e8 stata rivale di Jimmy, gli tira su il morale e lo convince a trovare un modo per fuggire dalle celle. Con l'ausilio di Goddard (che si fa saltare in aria per poi ripristinarsi quando Jimmy dice \"salta\") i ragazzi si liberano e si dirigono a fermare Poultra, rivelatosi essere un gigantesco mostro mutante simile ad una gallina. Sconfitto il mostro e salvati i genitori, tutti si dirigono su un'astronave per tornare a casa. Tuttavia, vengono inseguiti da Goolbot e da tutta la flotta Yolkian. Tutte le navi Yolkian, eccetto quella di Goolbot, vengono distrutte quando Jimmy le attira troppo vicino al sole del loro pianeta. A questo punto, Jimmy e Goddard utilizzano un raggio strizzacervelli per raggiungere le dimensioni di un pianeta, e soffiando sulla nave di Goobot, questa si schianta contro un asteroide. Goobot, rimasto alla deriva nello spazio senza tuta anti-gravit\u00e0, giura vendetta a Jimmy (riapparir\u00e0 infatti in due episodi della serie animata).\nBambini e adulti si riconciliano, e finalmente tutti tornano a casa.\nDistribuzione.\nIl film \u00e8 uscito nei cinema statunitensi il 21 dicembre 2001, mentre in quelli italiani il 23 agosto 2002.\nLa versione in DVD \u00e8 stata distribuita, anche in Italia, da Paramount Pictures, sia in versione singola che in un cofanetto contenente anche \"Rugrats - Il film\".\nOpere derivate.\nIl successo di critica del film port\u00f2 alla realizzazione di una serie televisiva animata intitolata \"Le avventure di Jimmy Neutron\", trasmessa su Nickelodeon. Il cartone \u00e8 durato dal 20 luglio 2002 al 25 novembre 2006, fino a quando la DNA Productions, societ\u00e0 e produttrice madre del cartone fall\u00ec.\nIl personaggio Sheen Estevez ha dato vita ad uno spin-off intitolato \"Planet Sheen\", trasmesso dal 2010 sempre su Nickelodeon."}
{"id": "1305541", "revid": "123780561", "url": "https://it.wikipedia.org/wiki?curid=1305541", "title": "UTC+12", "text": "UTC+12 \u00e8 un fuso orario, in anticipo di 12 ore sull'UTC.\nZone.\n\u00c8 utilizzato nei seguenti territori :\nInoltre, le basi antartiche \"Amundsen-Scott\", \"McMurdo\" e \"Scott\" utilizzano UTC+12 come ora locale.\nGeografia.\nIn teoria, UTC+12 concerne una zona del globo compresa tra 172,5\u00b0 E e il 180\u00ba meridiano (la met\u00e0 di un fuso orario standard, l'altra met\u00e0 a est del 180\u00b0 \u00e8 in teoria assegnata a UTC-12). Per ragioni pratiche i paesi che utilizzano questo fuso coprono un'area molto pi\u00f9 estesa.\nLa linea di cambiamento di data corre in parte a est di UTC+12, ma esistono tre fusi orari con uno spostamento superiore a UTC+12: , UTC+13 e UTC+14. L'attraversamento della linea di cambiamento di data non accade a UTC-12 (uno spostamento di 24 ore) che al livello delle isole Baker e Howland, disabitate. Le zone che seguono UTC+12 verso est con uno spostamento negativo rispetto all'UTC (tranne le acque internazionali) sono UTC-11 (Samoa e Niue), UTC-10 (Hawaii e isole Aleutine) e UTC-9 (Alaska).\nOra legale.\nLa Nuova Zelanda e le Figi osservano l'ora legale, ritrovandosi a UTC+13.\nStoria.\nGli atolli Kwajalein, Eniwetok e Bikini delle Isole Marshall erano in passato a UTC\u221212. Kwajalein avanz\u00f2 di 24 ore verso UTC+12 saltando il 21 agosto 1993. Eniwetok e Bikini avanzarono probabilmente prima, quando gli Stati Uniti rinunciarono al loro controllo."}
{"id": "1305545", "revid": "38120", "url": "https://it.wikipedia.org/wiki?curid=1305545", "title": "Tsubasa Ozora", "text": ""}
{"id": "1305547", "revid": "339392", "url": "https://it.wikipedia.org/wiki?curid=1305547", "title": "Taro Misaki", "text": ""}
{"id": "1305549", "revid": "38120", "url": "https://it.wikipedia.org/wiki?curid=1305549", "title": "Jun Misugi", "text": ""}
{"id": "1305551", "revid": "486946", "url": "https://it.wikipedia.org/wiki?curid=1305551", "title": "Hikaru Matsuyama", "text": ""}
{"id": "1305553", "revid": "38120", "url": "https://it.wikipedia.org/wiki?curid=1305553", "title": "Genzo Wakabayashi", "text": ""}
{"id": "1305555", "revid": "38120", "url": "https://it.wikipedia.org/wiki?curid=1305555", "title": "Kojiro Hyuga", "text": ""}
{"id": "1305558", "revid": "729019", "url": "https://it.wikipedia.org/wiki?curid=1305558", "title": "Gran Cancelliere (Cina)", "text": "Il Gran Cancelliere (\u5bb0\u76f8; \"Z\u01ceixi\u00e0ng\") tradotto anche come Consigliere Capo, Cancelliere, Primo Ministro o Ministro-Capo, Cancelliere Imperiale, Cancelliere Luogotenente, era il funzionario esecutivo di pi\u00f9 alto rango del governo imperiale cinese. La carica venne chiamata con molti nomi diversi nel corso dei secoli e, parimenti, l'esatta estensione dei poteri associati alla posizione oscill\u00f2 notevolmente, anche durante una particolare dinastia.\nIl Cancelliere figurava nella \"triade di comando\" sia nel sistema di governo del primo impero (c.d. sistema dei \"Tre signori e nove ministri\") sia in quello del tardo impero (c.d. sistema dei \"Tre dipartimenti e sei ministeri\")\nStoria.\nNel Periodo delle primavere e degli autunni, Guan Zhong fu il primo cancelliere della Cina: assunse l'ufficio nello stato di Qi nel 685 a.C. Nello stato di Qin, durante il Periodo degli Stati Combattenti, il cancelliere fu un ufficio formalmente identificato quale \"Capo di tutti i funzionari del servizio civile\". A volte c'erano due cancellieri, differenziati come \"di sinistra\" (anziano) e \"di destra\" (giovane). Dopo che l'imperatore Qin Shi Huang pose fine al periodo degli Stati combattenti stabilendo la dinastia Qin (221-206 a.C.), il Cancelliere, insieme al Segretario Imperiale e al Grande Maresciallo (i c.d. \"Tre Ministri Ducali\"), divenne una delle figure cardine nel sistema di governo noto come \"Tre signori e nove ministri\".\nNel 1 a.C., durante il regno dell'imperatore Han Aidi, il titolo del Cancelliere fu cambiato in \"da si tu\" (\u5927 \u53f8\u5f92). Nella dinastia Han orientale, il Cancelliere non figurava tra i c.d. \"Tre signori\" che erano: il Ministro della Guerra (\u592a\u5c09), il Ministro delle Messi (\u53f8\u5f92) e il Ministro dei Lavori (\u53f8\u7a7a). Nel 190, Dong Zhuo rivendic\u00f2 il titolo di \"Cancelliere di Stato\" (\u76f8 \u570b) sotto l'impotente Imperatore Xian di Han e ponendosi al di sopra delle Tre Eccellenze. Dopo la morte di Dong Zhuo nel 192, la carica rimase vacante fino a quando Cao Cao assunse la ripristinata posizione di \"Cancelliere imperiale\" (\u4e1e\u76f8) e abol\u00ec le Tre Eccellenze nel 208, governando sino al 15 marzo 220 con un potere superiore a quello dell'imperatore stesso. In seguito ci\u00f2 accadde spesso, di solito negli ultimi decenni di declino di una particolare dinastia.\nDurante la dinastia Sui, i funzionari esecutivi dei tre pi\u00f9 alti dipartimenti dell'impero furono chiamati congiuntamente \"Cancellieri\" (\u771f \u5bb0\u76f8). Durante la dinastia Tang, il governo fu diviso in tre dipartimenti : il Dipartimento degli Affari di Stato (\u5c1a\u66f8 \u7701), il Segretariato (\u4e2d\u66f8\u7701) e la Cancelleria (\u9580\u4e0b \u7701). Il capo di ciascun dipartimento era generalmente indicato come \"Cancelliere\".\nDurante la dinastia Song, il posto di cancelliere era anche noto come \"Tongpingzhangshi\" (\u540c \u5e73\u7ae0\u4e8b), come nel tardo periodo Tang, mentre il vice-cancelliere era noto come \"Jijunsi\". Alcuni anni dopo, il posto di cancelliere fu cambiato in \"Primo Ministro\" (\u9996\u76f8; \"shou xiang\" ) e il posto di vice-cancelliere fu cambiato in \"Secondo Ministro\" (\u6b21 \u76f8, \"ci xiang\" ). Alla fine della dinastia Song meridionale, il sistema torn\u00f2 alle convenzioni di denominazione Tang.\nDurante la dinastia Yuan fondata dai Mongoli, il Cancelliere non era il capo del Segretariato poich\u00e9 tale ufficio era appannaggio del Principe Ereditario (\u7687\u592a\u5b50). Dopo l'istituzione della dinastia Ming, il Cancelliere prese nuovamente il comando del Segretariato. La carica di Cancelliere venne abolita dopo l'esecuzione di Hu Weiyong (1380), accusato di tradimento (anche se la sua condanna \u00e8 ancora fortemente contestata ai giorni nostri a causa della mancanza di prove per dimostrare la sua colpevolezza). Tuttavia, le nomine delle persone che ricoprivano il posto pi\u00f9 alto nel governo furono chiamate \"nomina del primo ministro/cancelliere\" (\u62dc \u76f8) fino al 1644.\nElenco dei Cancellieri della Cina.\nElenco dei Cancellieri della dinastia Ming.\nDopo la morte di Hu Weiyong, non c'\u00e8 nessun cancelliere che porta il titolo di ministro primario.\nI burocrati a capo del Gran Segretariato dei Ming divennero \"de facto\" cancellieri dopo il regno dell'imperatore Xuande.\nElenco dei Cancellieri della dinastia Qing.\nLa gerarchia burocratica della dinastia Qing non conteneva una posizione di cancelliere. Invece, i compiti normalmente assunti da un cancelliere erano affidati a una serie di istituzioni formali e informali, la pi\u00f9 importante delle quali era il Gran Consiglio . Occasionalmente, tuttavia, un ministro potrebbe aver dominato cos\u00ec tanto il governo che viene identificato, figurativamente, come il \"cancelliere\". Un esempio della tarda dinastia Qing fu Li Hongzhang .\nNel 1911, la corte di Qing adott\u00f2 riforme che, tra le altre modifiche, stabilirono la posizione del Primo Ministro della Corte Impariale. Questa posizione esisteva per meno di un anno prima che il governo Qing venisse rovesciato."}
{"id": "1305560", "revid": "1982", "url": "https://it.wikipedia.org/wiki?curid=1305560", "title": "Saint-Ivy", "text": ""}
{"id": "1305563", "revid": "55269", "url": "https://it.wikipedia.org/wiki?curid=1305563", "title": "Pop Group", "text": ""}
{"id": "1305564", "revid": "124240861", "url": "https://it.wikipedia.org/wiki?curid=1305564", "title": "Contributo", "text": "I contributi sono un tipo di tributo cio\u00e8 un prelievo coattivo di ricchezza dal cittadino contribuente effettuato verso una pubblica amministrazione o lo Stato e che rientrano nell'ambito delle prestazioni patrimoniali imposte, di cui all'art. 23 della Costituzione.\nDescrizione.\nIl contributo \u00e8 un prelievo coattivo di ricchezza che serve a operare per il finanziamento di spesa pubblica destinata al soddisfacimento di bisogni pubblici divisibili non prestati su domanda (es. contributi di urbanizzazione). \u00c8 una categoria sulla cui esistenza non vi \u00e8 accordo in dottrina. Secondo parte di essa \u00e8 possibile ricondurlo alla tassa (in quanto dovuto per uno specifico servizio: es. contributo di utenza stradale), o all'imposta (contributo al servizio sanitario nazionale). Il suo importo tende a coprire, o ha relazione, con il costo del servizio (contributi di bonifica). A differenza della tassa, che si applica quando si richiede un servizio, il contributo pu\u00f2 essere attivato dall'ente pubblico per coloro che ricadono nell'ambito della prestazione di un determinato servizio. Ad esempio nei consorzi di bonifica si applica a tutti i proprietari di immobili nel territorio bonificato.\nContributi obbligatori per le assicurazioni obbligatorie.\nI contributi obbligatori per le assicurazioni obbligatorie, detti anche contributi sociologici, oneri sociali, contributi previdenziali sono imposte destinate al finanziamento tramite aliquote di scopo dette aliquota contributiva pensionistica di finanziamento degli enti previdenziali che gestiscono i sistemi pensionistici obbligatori.\nL'obbligo di effettuare i versamenti agli enti o allo Stato nasce dal rapporto giuridico contributivo.\n\u00c8 importante distinguere tale rapporto dal rapporto giuridico di prestazione previdenziale in quanto disgiunti sia nello scopo che nelle modalit\u00e0 di attuazione.\nEsistono molti tipi di contributi obbligatori per le assicurazioni obbligatorie ma una loro classificazione non \u00e8 possibile in quanto gli enti utilizzatori degli stessi non gestiscono contabilit\u00e0 separate delle varie assicurazioni obbligatorie e le stesse gestioni sono integrate dallo Stato con trasferimenti dalla fiscalit\u00e0 generale secondo scelte di politica di redistribuzione dei redditi.\nLa caratteristica dei contributi sociali \u00e8 l'obbligo contributivo in capo al datore di lavoro in conseguenza dell'instaurazione di un rapporto di lavoro. Sono nulli accordi tra le parti volti ad evitare il pagamento dei contributi e il mancato versamento di essi (es. lavoro nero), nonch\u00e9 l'inosservanza degli adempimenti burocratici connessi, \u00e8 pesantemente sanzionato anche in via penale.\nPer i liberi professionisti, i commercianti e gli artigiani il presupposto per l'obbligo contributivo \u00e8, al pari, lo svolgimento dell'attivit\u00e0 di lavoro autonomo. Il principio alla base del versamento dei contributi \u00e8 di aiuto sociale: in primis, verr\u00e0 garantito al beneficiario il diritto, al raggiungimento di determinati requisiti, alla pensione, ma, nell'immediato, il lavoratore potr\u00e0 fruire di servizi circostanziati che attenuino gli effetti negativi di particolari situazioni (disoccupazione, malattia, infortunio, invalidit\u00e0, carichi familiari, ecc.).\nI contributi obbligatori vengono conteggiati al pari delle altre tasse ed imposte nell'indicatore cuneo fiscale per valutare l'incidenza dei tributi sul costo del lavoro.\nI contributi obbligatori vengono inoltre conteggiati nel conto economico consolidato delle amministrazioni pubbliche per valutare il deficit delle amministrazioni pubbliche come previsto dall'art. 97 della Costituzione."}
{"id": "1305568", "revid": "43211", "url": "https://it.wikipedia.org/wiki?curid=1305568", "title": "Lewis Montagna", "text": ""}
{"id": "1305573", "revid": "1714743", "url": "https://it.wikipedia.org/wiki?curid=1305573", "title": "Berengario Raimondo I di Barcellona", "text": "Il soprannome lo Storpio (El Corbat) non si trova in nessuna fonte primaria, \u00e8 riferito solo nella \"Cr\u00f3nica de San Juan de la Pe\u00f1a\", scritta circa trecento cinquanta anni dopo al periodo in cui, Berengario Raimondo I di Barcellona \u00e8 vissuto, per cui non si ha certezza della sua deformit\u00e0.\nOrigine.\nCome ci conferma la \"Cr\u00f3nica de San Juan de la Pe\u00f1a\", era il figlio maschio primogenito del conte di Barcellona, Gerona, Osona, Borrell II e della moglie, Ermesinda di Carcassonne, che secondo il documento XIV della \"Espa\u00f1a sagrada. Tomo XXIX. Appendice\" era la figlia ultimogenita del conte di Carcassonne, Ruggero I di Comminges il Vecchio (930/40-dopo l'aprile 1011) e di Adelaide di Gevaudan, identificata con Adelaide di Melgueil (953-ca. 1011) figlia di Bernardo Conte di Melgueil e della moglie S\u00e9n\u00e9gonde di Rouergue o Adelaide di Rouergue (949-dopo il 1011), figlia di Baldovino di Pons e di una contessa di Rouergue.Raimondo Borrell di Barcellona, come ci conferma l\"'Ex Gestis Comitum Barcinonensium\", era il figlio maschio primogenito del conte di Barcellona, Gerona, Osona ed Urgell, Borrell II e di Letgarda di Tolosa (ca. 950- ca. 985), figlia del conte di N\u00eemes, d'Alb\u00ec e di Tolosa e duca di Settimania, Raimondo III (\u2020 978) e Guindinilde, di cui non si conoscono gli ascendenti.\nBiografia.\nSecondo la \"Cronaca piniatense\", Berengario Raimondo nacque prima del 1000, infatti, quando mor\u00ec aveva circa 40 anni; ma ci\u00f2 non \u00e8 possibile, in quanto alla morte del padre, nel 1017, gli successe sotto la reggenza della madre sino al 1020.\nNel 1016, secondo lo storico medievalista spagnolo Justo P\u00e9rez de Urbel, fu combinato il fidanzamento tra Berengario Raimondo e la contessina di Castiglia, Sancha.\nSuo padre, Raimondo Borrell, mor\u00ec, nel 1017, sia secondo gli \"Annales Barcinonenses\", che secondo il \"Chronicon alterum Rivipullense, Apendice al Viage Literario a las Iglesias de Espana, Tome V\", il giorno 25 febbraio, secondo l'Appendice della \"Espa\u00f1a sagrada, Tomo XLIII\", che per\u00f2 l'attribuisce all'anno prima (1016) e Berengario Raimondo gli successe nei titoli di conte di Barcellona, Gerona e Osona, sotto la reggenza della madre, Ermesinda.Berengario Raimondo, assieme alla madre, Ermesinda, fece due donazioni in suffragio dell'anima del padre; una, secondo il documento n\u00ba 6 della \"Colleci\u00f3 diplom\u00e0tica de Sant Daniel de Girona (924-1300)\", datato 1018, la seconda, secondo il documento XIV della \"Espa\u00f1a sagrada. Tomo XXIX. Appendice\" redatto il 2 settembre 1019 era la figlia ultimogenita del conte di Carcassonne, Ruggero I di Comm.\nNel 1021, sempre secondo Fray Justo P\u00e9rez de Urbel y Santiago, a Saragozza, fu celebrato il matrimonio tra Berengario Raimondo e Sancha S\u00e1nchez di Castiglia (1006 \u2013 1026), figlia del conte di Castiglia, Sancho Garc\u00e9s e della moglie, Urraca Gomez. Lo storico catalano Pr\u00f2sper de Bofarull i Mascar\u00f3 sostiene che, prima di sposare Sancha S\u00e1nchez di Castiglia, Berengario Raimondo, verso il 1018, avesse sposato Sancha di Guascogna, presunta figlia del duca di Guascogna, Sancho VI, ma nessun documento primario lo prova.\nAnche dopo aver raggiunto la maggiore et\u00e0, Berengario Raimondo continu\u00f2 a governare sotto tutela della madre almeno sino al 1023 o 1024, e anche successivamente la madre rimase la sua principale guida e consigliera, anche se non condivideva la propensione per la guerra di conquista sostenuta dalla madre (Ermesinda, durante la minor et\u00e0 di Berengario Raimondo, aveva, con l'aiuto di mercenari Normanni fatto la guerra all'emiro di Deina, imponendogli di pagare un tributo) e da molti suoi vassalli.Fu senza dubbio un uomo di pace che cerc\u00f2 l'armonia con tutti i suoi vicini: da giovane accett\u00f2 la sovranit\u00e0 del re di Navarra, Sancho III Garc\u00e9s il Grande, ottenne la sottomissione del conte di Urgell, Ermengol, ristabil\u00ec la concordia col conte di Emp\u00faries, Ugo I, ed allacci\u00f2 eccellenti relazioni coi conti di Besal\u00fa, Guglielmo I e di Cerdagna, Goffredo II. Intraprese diversi viaggi a Saragozza ed in Navarra, per coordinarsi meglio con il suo protettore, Sancho III Garc\u00e9s il Grande. Tenne buoni rapporti anche col conte di Tolosa, Alfonso Giordano.\nIn quel periodo, Berengario Raimondo concesse il privilegio di Cardona; inoltre un suo decreto del 1025 liberava i proprietari di terre di qualsiasi vincolo giurisdizionale ad eccezione del pagamento delle imposte.\nRimasto vedovo, nel 1026, secondo le \"Europ\u00e4ische Stammtafeln\", vol II, cap. 69 (non consultate), l'anno dopo, si spos\u00f2, per la seconda (o terza) volta, con la figlia del Signore di Llu\u00e7a e Villanova, Sunifredo II e di sua moglie, Ermesinda di Balsareny, Guilla (o Guisla) de Llu\u00e7a. I due coniugi, nel 1028 fecero una donazione alla cattedrale di Barcellona, come attestato dal \"Cartulario Sanct\u00e6 Eulali\u00e6 Barcinonensis\".\nInfine ebbe buone relazioni coi Papi Benedetto VIII (1012-1024), Giovanni XIX (1024-1032) e Benedetto IX (1033-1048).Il suo principale consigliere, oltre alla madre, fu il vescovo ed abate Oliva, vescovo di Elnee Vic, col cui aiuto, riusc\u00ec a mantenere buoni rapporti con la nobilt\u00e0, stipulando la \"Tregua di Dio\", per due volte, nel 1027 e nel 1033; infatti, durante il suo regno, il potere centrale esercitato dal conte si era ridotto di fronte alle richieste dei feudatari, che vedevano nella guerra il modo migliore di conquistarsi gloria e ricchezze, per cui, in contrasto con la sua politica di pace di Berengario Raimondo nei confronti dei Mori, i suoi vassalli avevano compiuto azioni militari isolate, al di fuori del controllo del conte. Inutilmente la madre (che se non fosse stata donna, col suo carattere energico, avrebbe guidato lei, in prima persona, le spedizioni militari e le razzie in al-Andalus) gli aveva suggerito di assecondare le richieste della nobilt\u00e0.\nPoco prima di morire, nel febbraio 1035, Berengario Raimondo I redasse un testamento in cui ricord\u00f2 tre figli maschi, la moglie e la madre e, col quale, divise il suo dominio in tre parti:\nBerengario Raimondo I mor\u00ec nel mese di maggio del 1035, come ci confermano gli \"Annales Barcinonenses\" e secondo la \"Cr\u00f3nica de San Juan de la Pe\u00f1a\", fu inumato nel Monastero di Santa Maria di Ripoll. Guisla de Llu\u00e7a, rimasta vedova, nel 1054, spos\u00f2, in seconde nozze, il visconte di Barcellona, Udalardo II, come ci viene confermato da un documento del figlio Guglielmo, come ci riferisce Pr\u00f2sper de Bofarull i Mascar\u00f3.\nDiscendenza.\nBerengario Raimondo I e Sancha ebbero due figli:\nBerengario Raimondo I e Guisla ebbero tre figli:"}
{"id": "1305575", "revid": "287204", "url": "https://it.wikipedia.org/wiki?curid=1305575", "title": "Sevilla F\u00fatbol Club 2006-2007", "text": "Questa voce raccoglie le informazioni riguardanti il Sevilla F\u00fatbol Club nelle competizioni ufficiali della stagione 2006-2007."}
{"id": "1305579", "revid": "10623698", "url": "https://it.wikipedia.org/wiki?curid=1305579", "title": "Dark Cloud 2", "text": ""}
{"id": "1305580", "revid": "767487", "url": "https://it.wikipedia.org/wiki?curid=1305580", "title": "Stuart Little - Un topolino in gamba", "text": "Stuart Little - Un topolino in gamba (\"Stuart Little\") \u00e8 un film statunitense di Rob Minkoff del 1999.\nDal film \u00e8 stata tratta una serie animata che porta lo stesso nome.\nTrama.\nNew York. In casa Little, una piccola abitazione bella ed elegante, con il caminetto e delle stanze accoglienti, la famiglia Little, composta dal padre Frederick, la madre Eleanor ed il figlio George, per togliere il piccolo dalla noiosa e sola vita di figlio unico, decide di accogliere un nuovo componente. Frederick si prende un giorno libero dal lavoro per andare con la moglie all'orfanotrofio pubblico della citt\u00e0. Non sanno chi scegliere tra i bambini, ma tra la folla notano anche un simpatico topolino bianco alto sette centimetri e mezzo e vestito da uomo con sembianze di avvocato di nome Stuart. Nonostante tutto questo, si comporta da umano, non \u00e8 un ratto dannoso anzi soffice e da compagnia, studia con libri piccoli, vive come la sua specie e, per l'intelligenza da topini bianchi, viene sentito dall'uomo se parla. Vedendolo grazioso e felice, nonostante non abbia pi\u00f9 genitori da tempo, Frederick ed Eleanor decidono di adottarlo come figlio.\nInizialmente George non \u00e8 felice di avere un topo per fratello e non rivolge mai la parola a Stuart, anche per via del fatto che le sue piccole dimensioni non gli consentono di competere con un fratellino umano (per esempio Stuart non pu\u00f2 andare in bicicletta, non pu\u00f2 giocare a bowling e molto altro ed inoltre rischiava di morire avvelenato dopo essere finito accidentalmente nella lavatrice insieme al pigiama del \"fratello maggiore\") ma con il tempo i due riescono a creare un legame e diventano inseparabili, specialmente quando si scopre che il topino pu\u00f2 guidare personalmente una nave radiocomandata che altrimenti rischiava di perdere in una gara, mentre invece grazie a Stuart, questa conquista il trofeo della vittoria. Superata questa difficolt\u00e0, per\u00f2, ci sar\u00e0 un nuovo problema da affrontare; la gelosia del gatto dei Little, Fiocco di Neve, che \u00e8 costretto a non mangiare Stuart (altrimenti sarebbe stato buttato fuori di casa) e per questo desidera liberarsene.\nIl gatto (un angora bianco) decide di fare un accordo con il suo amico Monty (un gatto randagio), che lo avrebbe aiutato a far fuori il topo insieme ad un altro gatto randagio di nome Smokey; quest'ultimo assolda una coppia di topi che si spacciano per i veri genitori di Stuart, quando in realt\u00e0 erano due rapitori, ma a un certo punto, quando i due confessano di aver fatto questo perch\u00e9 erano stati costretti dai gatti, Stuart fugge a bordo della sua auto giocattolo nel tentativo di tornare dalla sua famiglia adottiva.\nAl rientro in casa, il gatto Fiocco di Neve, al solo scopo di allontanarlo nuovamente, gli racconta una menzogna, secondo la quale i Little in realt\u00e0 non vedevano l'ora di liberarsi di un essere ripugnante di una specie differente da loro, perch\u00e9 l'idea di \"una favola vera\" come un topo adottato da una famiglia umana non avrebbe mai potuto funzionare. Stuart, deluso, se ne va di casa e si trova una sistemazione in un nido di un albero a Central Park, ma Fiocco di Neve, pentito della sua azione che avrebbe solamente causato un dispiacere ai suoi padroni (specialmente a George, che era disperato per la sparizione del \"fratellino\") decide di riportarlo a casa e di difenderlo dai gatti con cui aveva segretamente stretto l'accordo di eliminarlo, ma non senza qualche piccola manifestazione di disgusto, come da consuetudine per la sua specie felina.\nProduzione.\nRiprese.\nLe riprese del film si sono svolte dal 3 agosto all'11 novembre 1998.\nDistribuzione.\nUscito nei cinema statunitensi il 17 dicembre 1999, il film usc\u00ec nei cinema italiani il 14 marzo 2000.\nAccoglienza.\nCritica.\nSu Rotten Tomatoes il film ha una percentuale di gradimento del 67% basato su 97 recensioni con un voto medio di 4,1/10. Il consenso del sito web recita \"I critici dicono che Stuart Little \u00e8 affascinante con bambini e adulti per il suo umorismo e gli effetti visivi.\". Su Metacritic ha un indice di gradimento di 61/100 basata su 32 critiche, con una media di 6,7/10.\nBotteghino.\nIl film \u00e8 costato $ 133,000,000. Ha incassato $ 15,018,223 nel giorno d'apertura in 2,878 sale. Alla fine ha guadagnato $ 140,035,367 nel Nord America e altri $ 160,100,000 a livello internazionale. Il totale \u00e8 pari a $ 300,135,367.\nSequel.\nIl film ha avuto abbastanza successo da generare due sequel: \"Stuart Little 2\" e \"Stuart Little 3 - Un topolino nella foresta\". Il primo sequel comprende il cast artistico e tecnico invariato, mentre l'ultimo \u00e8 realizzato interamente in animazione."}
{"id": "1305581", "revid": "486946", "url": "https://it.wikipedia.org/wiki?curid=1305581", "title": "Austin Powers la spia che ci provava", "text": ""}
{"id": "1305586", "revid": "1005847", "url": "https://it.wikipedia.org/wiki?curid=1305586", "title": "UTC+11", "text": "UTC+11 \u00e8 un fuso orario, in anticipo di 11 ore sull'UTC.\nZone.\n\u00c8 utilizzato nei seguenti territori:\nGeografia.\nIn teoria UTC+11 concerne una zona del globo compresa tra 157,5\u00b0 E e 172,5\u00b0 E e l'ora inizialmente utilizzata corrispondeva all'ora solare media del 165\u00ba meridiano (riferimento soppiantato dal UTC nel 1972). Per ragioni pratiche, i paesi interessati da questo fuso orario coprono un'area molto pi\u00f9 estesa.\nOra legale.\nNessuna delle zone a UTC+11 osserva l'ora legale, passando a UTC+12, mentre alcune zone dell'Australia da UTC+10 si ritrovano in estate a UTC+11. L'isola australiana di Lord Howe, in inverno a , avanza in estate di mezz'ora, utilizzando UTC+11."}
{"id": "1305589", "revid": "767487", "url": "https://it.wikipedia.org/wiki?curid=1305589", "title": "Anna and the King", "text": "Anna and the King \u00e8 un film di Andy Tennant del 1999, liberamente ispirato alla storia di Anna Leonowens, che fu un'insegnante di scuola in Siam (ora Thailandia), nel XIX secolo. Questo film \u00e8 molto differente da \"Anna e il re del Siam\" e dall'opera teatrale \"The King and I\".\nNel film recitano Jodie Foster e Chow Yun-Fat. \u00c8 stato girato per la maggior parte in Malaysia, in particolare nelle regioni di Penang ed Ipoh. \u00c8 stato nominato al Premio Oscar per la miglior scenografia e per i migliori costumi.\nTrama.\nAnna Leonowens \u00e8 una giovane vedova che arriva in Siam con il figlio Louis per insegnare la lingua e la cultura inglese ai 58 figli del re Rama IV Mongkut. Lei \u00e8 una donna intelligente e determinata e questo fa piacere al re, che ha intenzione di rimodernare il suo paese per salvarlo dalla minaccia del colonialismo, proteggendo nel frattempo molte delle antiche tradizioni che danno al Siam la sua identit\u00e0 unica.\nAnna \u00e8 incantata dai bambini reali, in particolare dalla principessa Fa-ying. La ragazzina si identifica con lo spirito delle scimmie giocose che vivono sugli alberi dei giardini reali. Quando la bambina si ammala improvvisamente di colera, Anna viene chiamata nelle sue stanze per dirle addio. L'insegnante arriva proprio nel momento in cui Fa-ying muore tra le braccia del padre, e i due la piangono insieme. Qualche tempo dopo, quando il Re si accorge che una delle scimmie ha \"preso in prestito\" i suoi occhiali, come faceva sua figlia, \u00e8 confortato nel suo dolore dalla sua fede nella reincarnazione e dall'idea che Fa-ying possa essere rinata nella forma di uno dei suoi animali preferiti.\nPer ottenere la benevolenza degli Inglesi, il Re decide di tenere un sontuoso ricevimento, e affida ad Anna il compito di organizzarlo. Durante il ricevimento, il Re polemizza con grazia ed arguzia con Sir Kincaid, della Compagnia britannica delle Indie orientali, il quale accusa il Siam di essere una nazione superstiziosa. Al termine del ricevimento, il Re danza con Anna.\nDama Tuptim, la nuova favorita del re, era gi\u00e0 fidanzata quando era stata portata a corte. Il Re \u00e8 gentile con lei, ma Tuptim \u00e8 troppo infelice e scappa, travestendosi da uomo e unendosi come monaco al monastero nel quale vive il suo innamorato, Khun Phra Balat. \u00c8 rintracciata e riportata a palazzo, imprigionata e picchiata insieme al suo Balat. Nonostante il Re voglia mitigare le pene dei due amanti, Anna, di fronte all'intero tribunale, insiste che il Re sia misericordioso, limitando fortemente la capacit\u00e0 di quest'ultimo di fare ci\u00f2, poich\u00e9, se lo facesse, sembrerebbe aver subito l'influenza di una donna straniera, e questo non pu\u00f2 essere tollerato. Tuptim e Balat sono decapitati di fronte all'intera corte, nonostante la sentenza sia ritenuta terribilmente ingiusta.\nGli aspetti politici della vicenda sono completamente inventati: il Siam \u00e8 minacciato da un colpo di Stato di soldati birmani contro re Mongkut, che sembra essere finanziato dai Britannici. Mongkut manda suo fratello, il principe Chaofa, ed il suo consigliere militare, il generale Alak, ad investigare.\nSi scopre che Alak \u00e8 il cervello dietro al colpo di Stato, e si ribella uccidendo Chaofa. In seguito scappa in Birmania, dove richiama le sue truppe e le prepara ad invadere il Siam uccidendo il Re ed i suoi figli.\nCon l'aiuto di Anna, il re riesce a nascondere i suoi bambini e le sue mogli in un luogo sicuro. Poi va con i pochi soldati che gli sono rimasti ad affrontare Alak. I soldati siamesi posizionano esplosivi ad alto potenziale sotto un ponte di legno sospeso su un canyon, mentre Alak ed il suo esercito si avvicinano. Il Re ordina al suo \"esercito\" di stare indietro e cavalca fino al ponte con solo due soldati. Alak, alla testa della sua armata, affronta il Re sul ponte.\nAnna e Louis, allora, mettono in atto un brillante piano dal loro nascondiglio nella foresta: Louis usa il suo corno per imitare il suono di una tromba da carica, mentre Anna \"attacca\" la zona con innocui fuochi artificiali. L'inganno funziona, poich\u00e9 i birmani, credendo che il Re abbia portato con s\u00e9 dei soldati inglesi, si ritirano in preda al panico. Alak cerca di fermarli, gridando: \u00ab\u00c8 un trucco\u00bb, ma i suoi sforzi sono inutili. Alak \u00e8 rimasto solo, ma il Re si rifiuta di ucciderlo, dicendo che Alak dovr\u00e0 vivere con la sua vergogna. Non appena il Re si volta per tornare in Siam, Alak afferra una pistola e mira al Re, ma gli esplosivi vengono fatti scoppiare, facendo saltare in aria il ponte e Alak.\nAlla fine del film, il Re balla un'ultima volta con Anna, e capisce che \u00e8 possibile che un uomo possa amare una donna soltanto. Anna ritorna in Inghilterra con Louis. Il figlio del Re prende il potere e abolisce la schiavit\u00f9.\nControversie.\nIl governo thailandese non permise che le riprese del film fossero fatte in Thailandia e neppure che il film vi fosse distribuito, a causa di alcune sequenze ritenute offensive per la monarchia. Il regista ripropose un'edizione modificata del film ai censori thailandesi, ma questi mantennero la loro decisione. Un editoriale del giornale thailandese The Nation riport\u00f2 che alcuni concittadini avevano espresso dubbi sullo stato della democrazia nel Paese, prendendo spunto dall'interdizione del film."}
{"id": "1305596", "revid": "767487", "url": "https://it.wikipedia.org/wiki?curid=1305596", "title": "Election (film 1999)", "text": "Election \u00e8 un film del 1999 diretto da Alexander Payne.\nTratto dal romanzo \"Intrigo scolastico\" di Tom Perrotta, il film tratta dello scontro generazionale tra la studentessa Tracy Flick (Reese Witherspoon) e il suo insegnante Jim McAllister (Matthew Broderick). Il finale della pellicola si discosta da quello del romanzo, nonostante inizialmente il regista avesse girato una conclusione pi\u00f9 aderente al libro, in seguito affiorata su internet attraverso una copia lavoro del film trovata in una cassetta ad un mercato delle pulci.\nTrama.\nTracy Flick \u00e8 un'adolescente decisa e senza scrupoli che cerca con ogni mezzo di essere eletta presidente del consiglio scolastico; il suo docente, Jim McAllister, infastidito dalla sua determinazione e tenacia e temendo di esserne attratto sessualmente, decide di ostacolare la sua elezione, proponendo a Paul Metzler, uno studente ex giocatore di football americano, molto popolare, gentile ed ingenuo, di candidarsi contro Tracy. La terza candidata \u00e8 sua sorella minore Tammy, arrabbiata col mondo poich\u00e9 rifiutata dalla sua migliore amica di cui \u00e8 innamorata."}
{"id": "1305599", "revid": "1528507", "url": "https://it.wikipedia.org/wiki?curid=1305599", "title": "Customer magazine", "text": "Il customer magazine \u00e8 una rivista prodotta da un'impresa come mezzo di comunicazione verso i propri clienti.\nSi tratta di un prodotto che ha all'incirca le ma che \u00e8 pagata in parte o totalmente dall'azienda. Piuttosto che contenere offerte commerciali o pubblicit\u00e0, lo scopo primario di un \"customer magazine\" \u00e8 di raggiungere particolari obiettivi dell'impresa. Per esempio il \"cross selling\" di prodotti o l'incremento delle vendite, far cambiare la percezione di una marca o stimolare la fedelt\u00e0 d\u2019acquisto.\nAlcuni \"customer magazine\" includono pagine pubblicitarie, la qual cosa \u00e8 vista come un mezzo utile sia per abbattere i costi di produzione per l'azienda che lo promuove, ma anche per renderlo pi\u00f9 simile a un magazine come gli altri."}
{"id": "1305603", "revid": "149727", "url": "https://it.wikipedia.org/wiki?curid=1305603", "title": "Freiberg (Sassonia)", "text": ""}
{"id": "1305605", "revid": "438678", "url": "https://it.wikipedia.org/wiki?curid=1305605", "title": "Topsy-Turvy - Sotto-Sopra", "text": "Topsy-Turvy - Sotto-Sopra (\"Topsy-Turvy\") \u00e8 un film del 1999 diretto da Mike Leigh.\nTrama.\nI protagonisti sono i due pi\u00f9 grandi autori di opera comica dell'Inghilterra vittoriana: Gilbert e Sullivan. La storia raccontata dal film \u00e8 quella, vera, della creazione e della successiva messa in scena del loro capolavoro, \"The Mikado\", che avrebbe decretato il loro rinnovato trionfo (\u00e8 l'opera di teatro musicale pi\u00f9 rappresentata della storia) dopo un periodo di crisi creativa."}
{"id": "1305607", "revid": "8596", "url": "https://it.wikipedia.org/wiki?curid=1305607", "title": "Topsy Turvy", "text": ""}
{"id": "1305609", "revid": "767487", "url": "https://it.wikipedia.org/wiki?curid=1305609", "title": "Topsy-Turvy", "text": "Topsy-Turvy \u00e8 il primo album in studio del gruppo musicale statunitense Mt. Helium, al tempo noti come The Apex Theory, pubblicato il 2 agosto 2002.\nIl disco.\nSi tratta dell'unica pubblicazione registrata con il cantante Ontronik Khachaturian, il quale abbandon\u00f2 il gruppo poco dopo la pubblicazione dell'album.\nDopo aver fatto alcune audizioni per un nuovo cantante, il gruppo decise di assegnare il ruolo al chitarrista Art Karamian."}
{"id": "1305610", "revid": "38120", "url": "https://it.wikipedia.org/wiki?curid=1305610", "title": "Wakabayashi Genzo", "text": ""}
{"id": "1305611", "revid": "767487", "url": "https://it.wikipedia.org/wiki?curid=1305611", "title": "Beniamino (film)", "text": "Beniamino (\"Benji\") \u00e8 un film statunitense del 1974 prodotto, scritto e diretto da Joe Camp.\nTrama.\nUn cane meticcio \u00e8 il beniamino, di nome e di fatto, di Cinzia e Paul, due fratellini la cui madre, per\u00f2, non vuole, per motivi d'igiene, accogliere l'animale in casa propria. Un giorno i due bambini vengono rapiti e condotti in una casa abbandonata da due malviventi che non si aspettano certo che il rudere sia anche il rifugio di Beniamino. L'intelligente bestiola interviene cos\u00ec in difesa dei suoi piccoli amici, riuscendo a farli liberare e a guadagnarsi, con la sua impresa, il diritto di vivere finalmente con loro."}
{"id": "1305614", "revid": "486946", "url": "https://it.wikipedia.org/wiki?curid=1305614", "title": "Matsuyama Hikaru", "text": ""}
{"id": "1305615", "revid": "38120", "url": "https://it.wikipedia.org/wiki?curid=1305615", "title": "Misugi Jun", "text": ""}
{"id": "1305617", "revid": "339392", "url": "https://it.wikipedia.org/wiki?curid=1305617", "title": "Misaki Taro", "text": ""}
{"id": "1305618", "revid": "1522738", "url": "https://it.wikipedia.org/wiki?curid=1305618", "title": "Zupano", "text": "Lo zupano (in ungherese isp\u00e1n, in croato \u017eupan), anticamente anche giuppano, \u00e8 un titolo amministrativo che era diffuso durante il Medioevo nell'Europa centrale e balcanica, corrispondente all'italiano gastaldo.\nViene anche italianizzato in spano, soprattutto in riferimento a Filippo Buondelmonti degli Scolari, detto appunto Pippo Spano, che divenne \"isp\u00e1n\" nel Regno d'Ungheria, \nNel Friuli in passato lo zupano era il capo di un maso.\nIl termine \u00e8 tuttora in uso, sia nella forma croata \"\u017eupan\" sia in quella italiana, per i presidenti delle Regioni della Croazia, anche nella forma femminile zupana. Le regioni croate (\"\u017eupanija\") sono anche dette in italiano zupan\u00ece, mentre nel significato storico si dice pi\u00f9 comunemente che lo zupano amministrava uno zupanato."}
{"id": "1305619", "revid": "38120", "url": "https://it.wikipedia.org/wiki?curid=1305619", "title": "Mark Landers", "text": ""}
{"id": "1305620", "revid": "38120", "url": "https://it.wikipedia.org/wiki?curid=1305620", "title": "Hyuga Kojiro", "text": ""}
{"id": "1305621", "revid": "599013", "url": "https://it.wikipedia.org/wiki?curid=1305621", "title": "Pawe\u0142 Krysza\u0142owicz", "text": "Carriera.\nClub.\nCresciuto nelle giovanili del Gryf 95 S\u0142upsk, dal 1990 \u00e8 impiegato stabilmente in prima squadra. Nel 1994 si trasferisce a titolo definitivo al Zawisza Bydgoszcz. Nel 1995 \u00e8 acquistato dall'Amica Wronki, squadra militante in I liga. Nel gennaio 2001 si trasferisce in Germania, all'Eintracht Francoforte. Nell'estate 2003 torna all'Amica Wronki. Dopo aver cominciato la stagione 2005-2006 con l'Amica Wronki, nell'agosto 2005 si trasferisce al Wis\u0142a Cracovia. Il 2 febbraio 2007 rescinde il contratto con il Wis\u0142a Cracovia e firma un contratto fino al termine della stagione con il Wilhelmshaven, in 3. Liga. Nell'estate 2007 torna prima in prestito e poi a titolo definitivo al club che lo aveva lanciato, il Gryf 95 S\u0142upsk. Dopo tre stagioni con il Gryf, nel 2010 si ritira.\nNazionale.\nEsordisce con la nazionale polacca il 9 ottobre 1999, in occasione di Svezia-Polonia, terminata 2-0. Con la nazionale ha partecipato al . Ha disputato in totale 33 partite e ha segnato 10 reti."}
{"id": "1305623", "revid": "38120", "url": "https://it.wikipedia.org/wiki?curid=1305623", "title": "Ozora Tsubasa", "text": ""}
{"id": "1305624", "revid": "1543377", "url": "https://it.wikipedia.org/wiki?curid=1305624", "title": "This Time - The First Four Years", "text": "This Time\u00a0\u2013 The First Four Years \u00e8 la prima raccolta ufficiale del gruppo britannico dei Culture Club, pubblicata, su etichetta Virgin Records, nel 1987, l'anno dopo il primo scioglimento ufficiale della band, avvenuto praticamente all'indomani dell'uscita del loro quarto album, \"From Luxury to Heartache\" (1986). Vero e proprio Greatest Hits, This Time - The First Four Years comprende, nella versione in vinile, esclusivamente i 12 grandi successi maggiori della band, fino ad allora promossi come singoli nei vari paesi del mondo, escludendo tutti i successi minori e, ovviamente, i flop. L'unica traccia non disponibile su tale formato \u00e8 la popolarissima ballata \"Black Money\" (originariamente sul secondo album \"Colour by Numbers\", di cui ben 6 dei 10 brani originari sono confluiti sulla compilation del 1987), che avrebbe in realt\u00e0 dovuto costituire il 45 giri promozionale della raccolta, ma che alla fine non vide mai la luce come tale. Oltre a pi\u00f9 della met\u00e0 dei brani tratti da \"Colour by Numbers\", il disco include un'ampia selezione di brani da tutti gli album fino ad allora commercializzati dai Culture Club: il vendutissimo lavoro di debutto \"Kissing to Be Clever\" (che produsse tre singoli entrati nella Top Ten americana, primo album d'esordio a raggiungere l'\u00e0mbito traguardo, dopo il primo leggendario disco dei Beatles, negli anni sessanta) e i meno fortunati \"Waking Up with the House on Fire\" e \"From Luxury to Heartache\", rispettivamente terzo e quarto album, che collezionarono una hit e due flop ciascuno. La collezione comprende infine la traccia portante tratta dalla colonna sonora del film \"Electric Dreams\", la ballata \"Love Is Love\" (singolo di successo soprattutto in Giappone e in Italia).\nLa versione del CD e quella della cassetta presentano due brani in pi\u00f9: il remix di \"I'll Tumble 4 Ya\" e il lungo medley che unisce i remix di \"It's A Miracle\" e \"Miss me Blind\". Sia il primo remix che il medley, entrambi connotati come \u00abU.S. 12\" Remix\u00bb ottennero un grandissimo successo negli Stati Uniti. Naturalmente, tutte le versioni di This Time - The First Four Years contengono i due singoli Numero 1 mondiali dei Culture Club: la morbida ballata reggae \"Do You Really Want to Hurt Me\" e la filastrocca con sfumature country \"Karma Chameleon\". Quest'ultima \u00e8 stata il singolo pi\u00f9 venduto di tutta l'annata 1983 nel Regno Unito. Entrambi i pezzi hanno raggiunto la vetta di quasi tutte le classifiche del mondo, tra il 1982 (anno del trionfo inglese di \"Do You Really Want to Hurt Me\") e il 1984 (quando \"Karma Chameleon\" ha raggiunto la vetta delle classifiche americane)."}
{"id": "1305625", "revid": "38120", "url": "https://it.wikipedia.org/wiki?curid=1305625", "title": "Tsubasa Oozora", "text": ""}
{"id": "1305626", "revid": "126076", "url": "https://it.wikipedia.org/wiki?curid=1305626", "title": "La carica dei 102", "text": ""}
{"id": "1305627", "revid": "38120", "url": "https://it.wikipedia.org/wiki?curid=1305627", "title": "Oozora Tsubasa", "text": ""}
{"id": "1305628", "revid": "38120", "url": "https://it.wikipedia.org/wiki?curid=1305628", "title": "Holly Hutton", "text": ""}
{"id": "1305629", "revid": "287204", "url": "https://it.wikipedia.org/wiki?curid=1305629", "title": "Holly", "text": ""}
{"id": "1305631", "revid": "339392", "url": "https://it.wikipedia.org/wiki?curid=1305631", "title": "Presidente della Repubblica dell'Alto Volta", "text": ""}
{"id": "1305633", "revid": "1005847", "url": "https://it.wikipedia.org/wiki?curid=1305633", "title": "UTC+10", "text": "UTC+10 \u00e8 un fuso orario, in anticipo di 10 ore sull'UTC.\nZone.\n\u00c8 utilizzato nei seguenti territori:\nGeografia.\nIn teoria UTC+10 concerne una zona del globo compresa tra 142,5\u00b0 e 157,5\u00b0 E e l'ora inizialmente utilizzata corrispondeva all'ora solare media del 150\u00ba meridiano est (riferimento soppiantato dall'UTC nel 1972). Per ragioni pratiche, i paesi in questo fuso orario coprono un'area molto pi\u00f9 estesa.\nIn Australia, UTC+10 \u00e8 chiamato \"Australian Eastern Standard Time\" (AEST), negli Stati Uniti \"Chamorro Standard Time\" (CST).\nOra legale.\nLe zone dell'Australia che si trovano a UTC+10, eccetto il Queensland, osservano l'ora legale, passando a UTC+11 in estate."}
{"id": "1305636", "revid": "120543101", "url": "https://it.wikipedia.org/wiki?curid=1305636", "title": "William Hoy", "text": ""}
{"id": "1305638", "revid": "287204", "url": "https://it.wikipedia.org/wiki?curid=1305638", "title": "Pawel Kryszalowicz", "text": ""}
{"id": "1305641", "revid": "1543377", "url": "https://it.wikipedia.org/wiki?curid=1305641", "title": "Mertseger", "text": "Mertseger (anche Meretseger, Merseger, Mereretseger, Mereseger, Meresger e Mertsekert) \u00e8 una divinit\u00e0 egizia appartenente alla religione dell'antico Egitto. Era la dea-cobra protettrice della necropoli di Tebe e il suo nome significa \"Colei Che ama il silenzio\" o, secondo un'altra interpretazione, \"Colei Che ama Colui che produce silenzio\" (Osiride); inoltre incarnava la collina che sovrasta la Valle dei Re, nota agli egizi come \"Ta-Dehent\", ossia \"la Cima\", sulla quale si riteneva vivesse. Ebbe grande prestigio durante il Nuovo Regno (1550 a.C. - 1069 a.C.) nella regione di Tebe, venendo considerata una divinit\u00e0 dalla natura terribile ma misericordiosa con i suoi devoti. Era talvolta associata ad Hathor, che pure era venerata come patrona della necropoli tebana, con l'epiteto di \"Signora dell'Occidente\", vale a dire Signora dei morti, e \"Signora della necropoli\".\nU7:r-s-W11:r-A2 (\"mr.s-gr\")\noppure\nU7:r-O34:t-W11:r-A2 (\"mr.s t - gr\")\nRuolo e culto.\nMertseger era la patrona degli artigiani e operai del villaggio di Deir el-Medina, che costruivano e decoravano le grandi tombe reali e nobiliari. Le profanazioni delle ricche sepolture reali a scopo erano gi\u00e0 in atto dall'Antico Regno (ca. 2680 - 2180 a.C.), talvolta ad opera delle maestranze stesse, quindi la genesi di Mertseger fu la spontanea necessit\u00e0 di individuare una dea custode delle tombe dei sovrani e degli aristocratici. Il suo culto, presente anche a Esna e Deir el-Medina, nacque nel Medio Regno (2055 - 1650 a.C.) e raggiunse il suo apice durante la XVIII dinastia. Era adorata dal popolo delle maestranze, che temeva molto l'ira della dea. Essendo una divinit\u00e0 locale, le erano dedicati solo piccoli templi rupestri, come quello situato sul sentiero che portava alla Valle delle Regine, e alcune stele con preghiere e richieste di perdono, oltre a varie cappellette proprio ai piedi della collina a lei dedicata e di cui era la personificazione.\nLa collina \"Ta-Dehent\".\nMertseger era soprattutto associata alla collina di el-Qurn (il Corno), un picco naturale a forma di piramide (420m) che sovrasta la Valle dei Re, anticamente noto come \"Ta-Dehent\", che significa \"la Cima\"; tale altura era sacra sia a Mertseger che ad Hathor, e si pu\u00f2 ritenere che la prima ne fosse la personificazione. Per questo motivo uno dei tanti appellativi di Mertseger era \"la Cima\"\":\"t-A-d:h-n:t-D1 (\"t\ua723 dhnt\")\ncio\u00e8 il nome stesso della collina; era inoltre invocata come \"Cima dell'Occidente\". Sono state rinvenute numerose piccole stele create dagli artigiani e operai come attestati di devozione alle loro divinit\u00e0 di preferite: oltre a Mertseger, Amon, Hathor, Thot e il faraone divinizzato Amenofi I, il cui culto molto sentito a Deir el-Medina.\nLa stele di Neferabu.\nSi credeva che Mertseger punisse gli operai che commettevano il sacrilegio di sottrarre qualcosa dalle tombe o dai cantieri, cos\u00ec come coloro che venivano meno a un giuramento, avvelenandoli con il suo morso. Ma era anche generosa nel perdonare chi le rivolgeva pentito e, in questo caso, lo sanava dal male fisico. \u00c8 il caso del disegnatore Neferabu, che sarebbe stato guarito dalla cecit\u00e0 dopo aver implorato Mertseger, come egli stesso ebbe modo di attestare sulle stele a lei dedicata:\n\u00c8 interessante notare quanto fossero inusuali, nei rapporti degli egizi con le loro divinit\u00e0, i concetti di peccato, pentimento e perdono; tali caratteristiche del culto di Mertseger appaiono caso isolato.\nEpiteti.\nRiceveva un numero considerevole di epiteti:\nTempio rupestre a Deir el-Medina.\nIl suo tempio rupestre a Deir el-Medina era formato da una serie di caverne poste a semicerchio, le cui volte per\u00f2 crollarono a causa di terremoti e sulle pareti esterne conserva tutt'oggi numerose stele regali mentre una gran quantit\u00e0 di frammenti sono stati repertoriati e distribuiti a vari musei. Sovrastante il tempio vi \u00e8 una roccia con la forma di testa di serpente. La gran quantit\u00e0 di materiale rinvenuto, ci conferma che il tempio era molto frequentato e celebre.\nIconografia.\nVeniva talvolta raffigurata come donna dalla testa di cobra, sebbene tale iconografia risulti piuttosto rara; in tal caso poteva impugnare lo scettro \"uadj\" o lo scettro \"uas\", oltre ad avere la \"testa\" sormontata da una piuma ed essere armata di due coltelli. Pi\u00f9 comunemente, veniva raffigurata come serpente o scorpione dalla testa di donna, sfinge dalla testa di cobra, cobra con testa di leone o cobra a tre teste (di donna, di serpente e di avvoltoio). In varie stele reca sulla testa il modio con il disco solare e due piume; in altre reca la corona hathorica. Le principali rappresentazioni artistiche di Mertseger si trovano all'interno di tombe, fra le quali:\nLa statua pi\u00f9 importante di Mertseger la raffigura integralmente come cobra, con il capo sormontato dal disco solare e da corna (riferimento alla dea Hathor), in atteggiamento protettivo nei confronti del faraone Amenofi II, della XVIII dinastia. Compare anche su una stele oggi al Museo gregoriano egizio, dove \u00e8 raffigurata posta su un \"naos\" con corpo leonino e testa di serpente."}
{"id": "1305644", "revid": "287204", "url": "https://it.wikipedia.org/wiki?curid=1305644", "title": "Vergangenheitsbew\u00e4ltigung", "text": "La Vergangenheitsbew\u00e4ltigung (AFI: ), dal tedesco \"Vergangenheit\" (\"passato\") e \"Bew\u00e4ltigung\" (\"superamento\"), traducibile perci\u00f2 come \"superamento del passato\", \u00e8 un concetto diffuso in Germania ed Austria per descrivere la riflessione critica sul periodo nazista ed in particolar modo sull'Olocausto, con l'intento di trarne una lezione ma allo stesso tempo di acquisire una visione pi\u00f9 serena del proprio passato. Il termine, che indica anche il superamento del \"complesso di colpa storico\" della nazione tedesca, non sottende tuttavia affatto una rimozione negazionista del passato, ma ne presuppone al contrario la sua consapevole accettazione.\nStoria.\nUn primo passo della \"Vergangenheitsbew\u00e4ltigung\" fu il riconoscimento delle ingiustizie perpetrate sotto il nazismo e la punizione dei principali colpevoli, associato alla riabilitazione delle vittime della \"stortura del diritto\" (\"Rechtsbeugung\") operata dal nazionalsocialismo. Varie fasi del superamento del passato furono avviate dalle forze alleate, sia con i processi di Norimberga sia con le leggi di denazificazione, con l'intento di sopprimere i valori distorti ancora parzialmente radicati nella popolazione e di impedire una ripetizione di una fase cos\u00ec tragica della storia europea. La \"Vergangenheitsbew\u00e4ltigung\" consistette anche e soprattutto nella ricerca e comprensione delle cause di questi crimini, il che fu possibile grazie alle testimonianze dei sopravvissuti e alle narrazioni dei rei confessi.\nLa Repubblica Federale Tedesca si distinse particolarmente per una politica di riparazione (\"Wiedergutmachung\"), che vide la restituzione, per quanto possibile, dei beni illegalmente confiscati e il riconoscimento di un'indennit\u00e0 per i periodi di detenzione e di lavoro forzato sofferti dalle vittime dell'Olocausto. Tuttavia, negli anni successivi alla fine della seconda guerra mondiale il passato nazista fu per lo pi\u00f9 rimosso dalla popolazione e torn\u00f2 a scuotere le coscienze solamente a partire dagli anni Sessanta, anche grazie alle mostre tematiche \"Unges\u00fchnte Nazijustiz\" (\"Giustizia nazista impunita\", 1959-62) e \"Die Vergangenheit mahnt\" (\"Il passato ammonisce\", 1960-62), alla cattura e condanna di Adolf Eichmann e ai \"processi di Francoforte\" contro alcuni carnefici di Auschwitz. In particolare il caso di Eichmann fece molto discutere a seguito della pubblicazione de \"La banalit\u00e0 del male\" nel 1963 di Hannah Arendt, che affronta la tematica del male commesso da persone ordinarie (\"banali\").\nNell'ambito della guerra fredda e fino al dibattito parlamentare sulla prescrittibilit\u00e0 dei crimini nazisti (1965) l'opportunit\u00e0 di perseguire penalmente gli ex criminali nazisti rimase tuttavia dibattuta, al punto che nello stesso anno un sondaggio evidenzi\u00f2 che la met\u00e0 dei tedeschi era favorevole ad una cessazione immediata di questi processi. Un particolare episodio di \"Vergangenheitsbew\u00e4ltigung\" fu il celebre gesto di Willy Brandt, che nel 1970 si inchin\u00f2 inaspettatamente di fronte al monumento alle vittime dell'insurrezione del ghetto di Varsavia nel corso di una sua visita ufficiale nella capitale polacca (\"Warschauer Kniefall\"). Brandt fu insignito l'anno successivo del Premio Nobel per la pace, ma in Germania il suo gesto fu ritenuto eccessivo dal 48% della popolazione.\nGrazie al rinnovo generazionale degli anni Ottanta e Novanta la disponibilit\u00e0 da parte dell'opinione pubblica tedesca al confronto con lo scomodo passato \u00e8 aumentata notevolmente, ma allo stesso tempo sta crescendo il numero di coloro che ritengono ormai esaurito il compito della \"Vergangenheitsbew\u00e4ltigung\" (41% dei tedeschi in un sondaggio del 2005). Tali dibattiti sulla chiusura delle indagini sul passato nazista, cos\u00ec come alcune istanze pi\u00f9 o meno velatamente negazionistiche, si contrappongono quindi nettamente alla continuazione del \"superamento del passato\". Ciononostante in Germania e in Austria si \u00e8 sviluppata un'ampia cultura della memoria, sia per intervento pubblico (musei tematici, monumenti commemorativi), sia per iniziativa di privati. In ambito letterario, G\u00fcnter Grass \u00e8 considerato il maggior esponente di questa corrente."}
{"id": "1305648", "revid": "104683", "url": "https://it.wikipedia.org/wiki?curid=1305648", "title": "Genocidio ucraino", "text": ""}
{"id": "1305651", "revid": "287204", "url": "https://it.wikipedia.org/wiki?curid=1305651", "title": "Campionato Piauiense", "text": "Il Campeonato Piauiense \u00e8 il campionato di calcio dello stato di Piau\u00ed, in Brasile. Si svolge dal 1916, dal 1991 \u00e8 organizzato dalla \"Federa\u00e7\u00e3o de Futebol do Piau\u00ed (FFP)\".\nTitoli per squadra.\nLe squadre contrassegnate da un asterisco (*) non sono pi\u00f9 attive."}
{"id": "1305652", "revid": "74419", "url": "https://it.wikipedia.org/wiki?curid=1305652", "title": "Virginale", "text": ""}
{"id": "1305655", "revid": "547034", "url": "https://it.wikipedia.org/wiki?curid=1305655", "title": "Grande Moravia", "text": "La Grande Moravia (; in greco: \u039c\u03b5\u03b3\u03ac\u03bb\u03b7 \u039c\u03bf\u03c1\u03b1\u03b2\u03af\u03b1 \"Meg\u00e1l\u012b Morav\u00eda\"; ; ; ), il Grande impero di Moravia, o semplicemente la Moravia storica fu il primo grande Stato abitato prevalentemente da slavi occidentali ad emergere nell'area dell'Europa centrale, sotto il quale sarebbero forse rientrati territori oggi compresi nella Repubblica Ceca, nella Slovacchia, nella Polonia, nell'Ungheria e nella Serbia. L'unica formazione precedente presente in questi territori, che pu\u00f2 in qualche modo dirsi antesignana della Grande Moravia, era l'unione tribale di Samo, rimasta in piedi tra il 631 e il 658 d.C.\nIl territorio compreso nei confini del regno si sviluppava grosso modo nella regione geografica oggi appunto nota come Moravia, nella parte orientale della Repubblica Ceca, specificatamente lungo il fiume Morava che confer\u00ec il nome all'entit\u00e0 amministrativa di epoca alto-medievale. Malgrado le demarcazioni siano difficili da determinare con esattezza, la Moravia raggiunse la sua maggiore estensione territoriale sotto il principe Svatopluk I (in slovacco \"Sv\u00e4topluk\"), che regn\u00f2 dall'870 all'894. Il separatismo e i conflitti interni emersi dopo la morte di quest'ultimo contribuirono al declino della Grande Moravia, che fu invasa dagli ungari e assorbirono poi il territorio dell'attuale Slovacchia nei loro domini. L'anno esatto del crollo risulta sconosciuto, ma lo si restringe in un periodo compreso tra il 902 e il 907.\nLa Moravia conobbe un significativo sviluppo culturale sotto il re Rastislav con l'arrivo nell'863 della missione dei santi Cirillo e Metodio. Dopo che la sua richiesta di spedire missionari era stata disattesa da Roma, Rastislav chiese all'imperatore bizantino di inviare un \u00abmaestro\u00bb (u\u010dite\u013e) per introdurre l'alfabetizzazione e un sistema legale (prav\u044cda) nella Grande Moravia. A seguito dell'accoglimento della richiesta, giunsero i fratelli missionari Cirillo e Metodio, i quali introdussero un sistema di scrittura (l'alfabeto glagolitico) e la liturgia slava, quest'ultima infine approvata formalmente da papa Adriano II. La scrittura glagolitica fu probabilmente inventata dallo stesso Cirillo e l'idioma che us\u00f2 per le sue traduzioni di scritture sacre e la sua creazione letteraria originale si basava sul dialetto slavo che lui e suo fratello Metodio avevano appreso nella loro citt\u00e0 natia, Salonicco. L'antico slavo ecclesiastico, nella sostanza, differiva per alcuni aspetti dal dialetto slavo locale della Grande Moravia, che costituiva l'idioma ancestrale dei dialetti successivi parlati in Moravia e nella Slovacchia occidentale.\nPi\u00f9 tardi, i discepoli di Cirillo e Metodio furono espulsi dalla Grande Moravia da re Svatopluk I, che riorient\u00f2 l'Impero verso il cristianesimo occidentale. Tuttavia, l'espulsione ebbe un impatto significativo nelle aree in cui gli allievi si sono stabiliti e che da l\u00ec avevano continuato le loro missioni evangelizzatrici (in particolare nell'Europa sudorientale, prima in Bulgaria dall'886 e, successivamente, in Europa orientale). Giunti nel Primo Impero Bulgaro, i discepoli portarono avanti la missione cirillo-metodiana e la lingua, lo slavo ecclesiastico antico, divenne la prima riportata in forma scritta e dichiarata ufficiale in Bulgaria probabilmente dall'893, dove oggi viene talvolta identificata come bulgaro antico. La scrittura glagolitica fin\u00ec rimpiazzata dal cirillico, che usava alcune delle sue lettere. L'alfabeto cirillico arcaico si svilupp\u00f2 durante il IX secolo d.C. presso la scuola letteraria di Preslav in Bulgaria, divenendo ufficiale dall'893 circa. Il cirillico e le traduzioni della liturgia raggiunsero in futuro altre realt\u00e0 slave, in particolare i Balcani e la Rus' di Kiev, tracciando un nuovo percorso nel loro sviluppo culturale. L'evoluzione storica degli alfabeti cirillici gli ha poi permesso di approdare ai caratteri delle lettere attuali in Bulgaria, Bielorussia, Bosnia ed Erzegovina, Mongolia, Montenegro, Macedonia del Nord, Russia, Serbia e Ucraina.\nCirillo e Metodio sono stati dichiarati compatroni d'Europa da papa Giovanni Paolo II nel 1980.\nOrigini ed evoluzioni del nome.\nIl significato della denominazione Grande Moravia \u00e8 stato a lungo oggetto di dibattito. L'espressione \u00abGrande Moravia\u00bb, dal greco \"Megale Moravia\" (\u039c\u03b5\u03b3\u03ac\u03bb\u03b7 \u039c\u03bf\u03c1\u03b1\u03b2\u03af\u03b1), deriva dall'opera \"De Administrando Imperio\" scritta dall'imperatore bizantino Costantino VII Porfirogenito intorno al 950. L'imperatore adoper\u00f2 l'aggettivo \"megale\" con riferimento alla realt\u00e0 politica richiamando avvenimenti accaduti solo dopo la sua caduta, circostanza la quale implica che una migliore traduzione del termine ellenico dovrebbe essere \"antica\" anzich\u00e9 \"grande\". Secondo un diverso filone storiografico, l'aggettivo \"megale\" si riferirebbe a un territorio situato oltre i confini dell'impero bizantino. Lo storico Lubom\u00edr E. Havl\u00edk deduce invece che gli studiosi romei impiegavano questo aggettivo per riferirsi alle patrie dei popoli nomadi, come dimostrato dal termine \u00abGrande Bulgaria\u00bb.\nL'opera di Porfirogenito costituisce l'unica fonte quasi contemporanea che utilizza l'aggettivo \"grande\" in relazione alla Moravia. Altri documenti del IX e del X secolo non impiegano mai il termine sopra esposto allo scopo di identificare l'entit\u00e0 statale in questione. Si fa invece menzione, nell'ordine, al \u00abregno della Moravia\u00bb o \u00abregno dei Moravi\u00bb (\"regnum Marahensium\", \"terra Marahensium\", \"regnum Marahavorum\", \"regnum Marauorum\", \"terra Marauorum\" o \"regnum Margorum\" in latino e \"Morav\u044cska oblast\u044c\" in slavo ecclesiastico antico), semplicemente alla \u00abMoravia\u00bb (\"Marawa\", \"Marauia\" e \"Maraha\" in latino, \"Morava\", \"Marava\" o \"Murava\" in antico slavo ecclesiastico e \"M.\u0155awa.t\" in arabo), al \"regnum Sclavorum\" (\"regno degli Slavi\") o, in alternativa, al \"regnum Rastizi\" (\"regno di Rastislav\") o al \"regnum Zuentibaldi\" (\"regno di Svatopluk\").\nEtimologia.\n\"Morava\" \u00e8 il toponimo ceco e slovacco con cui si identifica sia il fiume che la regione circostante, presumibilmente adottato nel tempo per analogia. La desinenza -\"ava\", come in molti altri fiumi cechi e slovacchi, \u00e8 spesso considerata una versione slavizzata dell'originariamente germanico -\"ahwa\" (= tedesco moderno \"Au\" o \"-a\"), affine al latino \"aqua\". Alcuni studiosi la collegano inoltre alla radice celtica -\"ab\" e all'indoeuropea \"*apa\"/\"*opa\" (\"acqua, mare\"). La radice mor- potrebbe essere collegata anche ad altre parole indoeuropee con il significato di acqua, lago o mare (si pensi allo slavo \"more\", al latino \"mare\", al gallese \"m\u00f4r\" e al tedesco \"meer\"). Casi di origine simile si rintracciano anche nel caso del Mur in Austria e della Morava in Serbia.\nTerritorio.\nDopo la caduta della Grande Moravia, il suo territorio centrale and\u00f2 gradualmente diviso tra il Regno di Boemia e il Regno ungherese, ai prodromi della sua ascesa. La frontiera si trovava in origine sul fiume Morava. Tuttavia, dal XII secolo, i re cechi riuscirono a espandere sempre pi\u00f9 la regione dalla sponda orientale, sottomettendo infine l'intero tratto da Uhersk\u00e9 Hradi\u0161t\u011b fino a Str\u00e1\u017enice, lungo i Carpazi Bianchi. L'originario territorio centrale della Grande Moravia, che oggi forma la sezione orientale della Moravia e compreso tra i Carpazi Bianchi e i monti Ch\u0159iby, ha preservato la sua identit\u00e0 non ceca nella sua denominazione \"Slov\u00e1cko\", un termine che richiama alla mente quello della vicina Slovacchia. Questa regione centrale dell'entit\u00e0 statale lungo il fiume ha conservato una cultura unica, con una ricca tradizione folcloristica. Dove il fiume Morava forma la frontiera ceco-slovacca, il sopraccitato Slov\u00e1cko si estende a sud e si suole suddividere l'area in due regioni: Z\u00e1lu\u017e\u00ed, sulla sponda occidentale (ceca) della Morava, e Z\u00e1horie, sulla sua sponda orientale (slovacca). Z\u00e1horie vanta anche l'unico edificio sopravvissuto dell'epoca della Grande Moravia, la cappella di Kop\u010dany, situata proprio di fronte alla Morava e a ridosso del sito archeologico di Mikul\u010dice (questi due importanti luoghi della Grande Moravia sono ora collegati da un ponte). Il nucleo della Grande Moravia si estese, secondo gli annali, all'inizio degli anni 830, quando Mojm\u00edr I di Moravia annesse il vicino principato di Nitra (l'odierna Slovacchia occidentale). Quest'ultimo fungeva da \"\u00fadeln\u00e9 knie\u017eatsvo\", termine slovacco adoperato per designare la terra assegnata e governata dal successore al trono, tradizionalmente il figlio della sorella del principe regnante (k\u044anendz\u044c).\nTuttavia, l'estensione e anche la posizione stessa della Grande Moravia (in termini storiografici, poich\u00e9 il suo nome formale originale \u00e8 sconosciuto) restano oggetto di dibattito. Teorie differenti collocano il suo centro a sud del Danubio (la Morava all'altezza della Serbia) o nella grande pianura ungherese. Anche la data esatta in cui nacque lo Stato moravo \u00e8 controversa, ma questa avvenne forse nei primi anni 830 sotto il principe Mojm\u00edr I (regnante dall'820 o 830 all'846), il primo sovrano conosciuto della Moravia unita. Mojm\u00edr e il suo successore, Rastislav (\"Rostislav\" in ceco), che regn\u00f2 dall'846 all'870, inizialmente riconobbero la sovranit\u00e0 dei monarchi carolingi, ma la lotta per l'indipendenza della sua terra caus\u00f2 una serie di conflitti armati con il Regno di Germania a partire dagli anni 840.\nRicostruzione tradizionale.\nSecondo la maggioranza degli storici, i territori centrali della Moravia si trovavano nella valle del fiume Morava, oggi compresa nelle attuali Repubblica Ceca e Slovacchia. I ritrovamenti archeologici di grandi fortezze altomedievali e il significativo gruppo di edifici intorno ad esse suggeriscono che un importante centro di potere emerse in questa regione nel IX secolo. Le fonti coeve, ovvero la traduzione contemporanea di Alfredo il Grande della \"Storia del Mondo\" di Paolo Orosio, che citava le potenze contigue alla Moravia, e la descrizione del viaggio di Costantino e Metodio dalla Moravia a Venezia attraverso la Pannonia nella \"Vita di Costantino\", supportano la ricostruzione tradizionale:\nI confini della Moravia non possono tuttavia essere determinati esattamente a causa della mancanza di pi\u00f9 accurate opere contemporanee. Gli autori che redassero gli \"Annali di Fulda\", una preziosa fonte di informazioni realizzata da monaci tedeschi nel IX secolo, avevano ovviamente una conoscenza limitata della geografia delle lontane regioni dell'Europa centrale. Inoltre, i monarchi moravi adottarono una politica espansionistica a fasi alterne negli anni 830, ragion per cui le delimitazioni mutarono in continuazione.\nLa Moravia raggiunse il culmine della sua espansione territoriale sotto Svatopluk I (r. 870\u2013894). La Piccola Polonia, la Pannonia e altre regioni furono costrette ad accettare, almeno formalmente e spesso solo per un breve arco temporale, la sua sovranit\u00e0. D'altra parte, l'esistenza delle zone culturali condivise archeologicamente attestate tra Moravia, Piccola Polonia e Slesia non prova che i confini settentrionali della Moravia si trovavano su questi territori. Secondo l'archeologo B\u00e9la Mikl\u00f3s Sz\u0151ke, il \"comitatus\" di Mosaburg, una suddivisione amministrativa della Pannonia, non fece mai parte della Moravia. In pi\u00f9, n\u00e9 i reperti archeologici n\u00e9 le fonti scritte confermano la visione tradizionale dell'annessione permanente di vasti territori durante il dominio di Svatopluk. In risposta a coloro che desideravano tracciare i confini interni della Moravia, alcuni studiosi avvertono che costituisce di per s\u00e9 un errore il voler eseguire una simile operazione, poich\u00e9 essa non aveva raggiunto un simile livello di organizzazione.\nRicostruzioni alternative.\nNel 1784, lo storico slovacco Juraj Sklen\u00e1r contest\u00f2 la visione tradizionale sulla posizione della Moravia e colloc\u00f2 il nucleo pulsante nei dintorni di Sirmio (oggi Sremska Mitrovica, in Serbia), affermando che si diffuse da quella localit\u00e0 a nord fino all'attuale Slovacchia, Moravia e Boemia. Allo stesso modo, negli anni Venti dell'Ottocento, Friedrich Blumenerger colloc\u00f2 la Grande Moravia a sud ai confini della Pannonia e della Mesia. Le loro opinioni rimasero isolate fino agli anni '70, quando Imre Boba si accod\u00f2 alla teoria che voleva Sirmio come centro principale, vicino al fiume Grande Morava. P\u00e9ter P\u00fcsp\u00f6ki-Nagy propose l'esistenza di due \"Moravie\": una \"Grande\" sul fiume Morava meridionale, nell'attuale Serbia, e un'altra lungo il Morava settentrionale nell'odierna Repubblica Ceca e Slovacchia. Una teoria simile \u00e8 stata indicata anche da Toru Senga. Negli anni '90, la tesi \u00e8 stata ulteriormente sviluppata da Charles Bowlus, il quale ha dichiarato che la Moravia \u00e8 emersa nella regione delle \u00abconfluenze del Drava, del Sava, del Drina, del Tibisco, e della Grande Morava meridionale con il Danubio\u00bb. Martin Eggers ha suggerito che la collocazione originale della Moravia si dovesse rintracciare intorno al moderno Banato, alla confluenza dei fiumi Tibisco e il Mure\u0219. con ulteriori espansioni che si estendono ai territori delle attuali Repubblica Ceca e Slovacchia.\nStoria.\nOrigini (prima dell'800 circa).\nIl primo riferimento possibile alle trib\u00f9 slave che vivevano nella valle del fiume Morava settentrionale \u00e8 stato compiuto dallo storico bizantino Procopio di Cesarea. Questi scrisse di un gruppo di Eruli, un popolo germanico che \u00abattraversarono il territorio di tutti gli Sclaveni\u00bb mentre si dirigevano verso la Danimarca nel 512. I siti archeologici hanno restituito ceramiche fatte a mano, con oggetti con caratteristiche comuni nel sud della Polonia e dell'Ucraina occidentale rintracciati alla confluenza del Morava settentrionale e del medio Danubio, datato intorno al 550.\nAmpi territori nella pianura pannonica furono conquistati dopo il 568 dai nomadi Avari giunti dalla steppa euroasiatica. Gli Slavi furono costretti a rendere omaggio agli Avari e a partecipare alle loro incursioni contro l'Impero Bizantino, i Franchi e i Longobardi. Anche se l'insediamento degli Avari si stabilizz\u00f2 sul fiume Danubio nel primo periodo del khaganato (confine meridionale dell'attuale Slovacchia), una parte minore (pi\u00f9 a meridione) pass\u00f2 sotto il loro diretto controllo militare dopo la caduta del Regno di Samo. Nel tardo periodo del khaganato, gli Avari erano gi\u00e0 inclini a uno stile di vita pi\u00f9 stabile e la loro convivenza con gli Slavi locali aveva gi\u00e0 raggiunto il livello di una convivenza pacifica, circostanza tradottasi in una simbiosi culturale.\nNel VII e VIII secolo lo sviluppo degli slavi locali acceler\u00f2, con i primi insediamenti fortificati ultimati nell'attuale Moravia gi\u00e0 negli ultimi decenni del VII secolo. Dalla fine del VII secolo, si registr\u00f2 l'ascesa di una nuova \u00e9lite sociale in Moravia, Slovacchia e Boemia, ovvero quella dei cavalieri guerrieri. L'organizzazione sociale degli slavi locali continu\u00f2 a perfezionarsi durante l'VIII secolo, come evince dall'ulteriore costruzione e sviluppo di insediamenti fortificati. In Moravia, le comunit\u00e0 si concentrarono con ampia verosimiglianza intorno al fiume Morava. In Slovacchia, i pi\u00f9 antichi insediamenti fortificati slavi risultano documentati negli ultimi decenni dell'VIII secolo. Localizzati esclusivamente in aree che non erano sotto l'influenza diretta degli Avari e probabilmente non realizzati solo per prevenire loro eventuali incursioni, alcuni agglomerati prosperarono anche nei territori settentrionali (si pensi a Orava e Spi\u0161). Le differenze nella fattura della ceramica implicano l'esistenza di almeno tre trib\u00f9 che abitavano la pi\u00f9 ampia regione del fiume Morava settentrionale all'inizio del IX secolo. Sono stati portati alla luce diversi proto-villaggi risalenti a tale periodo, in particolare vicino alle moderne Bratislava, Brno e Olomouc. Le costruzioni difensive erette a Bratislava, Rajhrad, Star\u00e9 M\u011bsto e altri luoghi intorno all'800 testimoniano lo sviluppo di centri di potere locali nelle stesse regioni.\nCarlo Magno scagli\u00f2 una serie di spedizioni militari contro gli Avari nell'ultimo decennio dell'VIII secolo, comportando il crollo del loro khaganato. Gli \"Annales Regni Francorum\" raccontano che gli Avari \u00abnon potevano rimanere nelle loro precedenti dimore a causa degli attacchi degli Slavi\u00bb, i quali avevano dunque approfittato delle fragilit\u00e0 degli oppressori. Ci\u00f2 li spinse persino a recarsi alla corte di Carlo Magno ad Aquisgrana nell'805, chiedendo di potersi stabilire nelle pianure lungo il fiume Raab. Segu\u00ec poi una fase di ulteriore accentramento politico per la creazione di un'entit\u00e0 di origine slava nella regione. Da questa fase emersero due realt\u00e0 politiche ben distinte:\nDopo il crollo del khaganato degli Avari, le spade e altri elementi dell'equipaggiamento militare franco divennero popolari nei territori a nord del Medio Danubio. Un nuovo orizzonte archeologico, quello di Blatnica e Mikul\u010dice, emerse nella valle del fiume Morava settentrionale e nella sua regione pi\u00f9 ampia nello stesso arco temporale. Il raggiungimento di tale tappa storica nel processo di lavorazione dei metalli rappresenta una sintesi del periodo tardo degli Avari e dell'arte carolingia. Tra gli esempi pi\u00f9 fulgidi si annovera una spada trovata in una tomba a Blatnica in Slovacchia e lavorata tra l'825 e l'850. Secondo il giudizio dell'archeologo Florin Curta, l'arma and\u00f2 prodotta da un artigiano franco dell'Impero carolingio. D'altra parte, J\u00e1n Dekan scrive che essa fornisce una rappresentazione di come gli artigiani moravi selezionavano \u00abelementi degli oggetti ornamentali dell'arte carolingia che si adattavano alle loro esigenze e alle tradizioni estetiche\u00bb.\nSviluppo della Moravia (800-846 circa).\nLa Moravia, prima entit\u00e0 amministrata dagli slavi occidentali, sorse attraverso l'unificazione delle trib\u00f9 slave stanziatesi a nord del Danubio. Tuttavia, le fasi della sua formazione sono scarsamente descritte dalle fonti contemporanee. L'archeologo Barford scrive che la prima indicazione sull'emergente stato moravo risaliva all'811. Nell'autunno di quell'anno, come riportano gli \"Annales Regni Francorum\", i sovrani Avari e i \"duces\" o \u00abcapi degli Slavi che abitano lungo il Danubio\u00bb visitarono la corte dell'imperatore Ludovico il Pio (regnante tra l'814 e l'840) ad Aquisgrana. Un pi\u00f9 certo e indiscusso riferimento a Moravi o \"Maravani\" risale al 822, quando l'imperatore \u00abricevette ambasciate e regali da tutti gli slavi orientali, cio\u00e8 Obodriti, Sorbi, Veleti, Boemi, Moravi e Praedenecenti, oltre agli Avari che vivevano in Pannonia\u00bb ad un'assemblea tenutasi a Francoforte.\nLa \"Conversio Bagoariorum et Carantanorum\" (\"La Conversione dei Bavaresi e dei Carantani\") della fine del IX secolo compie per prima il riferimento a un sovrano moravo. Per quanto riguarda l'ambito religioso, i Carantani (antenati degli attuali sloveni) furono i primi popoli slavi ad accettare il cristianesimo dall'Occidente: essi furono perlopi\u00f9 battezzati da missionari irlandesi inviati dall'arcidiocesi di Salisburgo, tra cui Modesto, noto come \u00abapostolo dei Carantani\u00bb. La realizzazione di tale processo viene poi descritta nella \"Conversio Bagoariorum et Carantanorum\", la quale afferma che Mojm\u00edr, \u00abduca dei Moravi\u00bb, espulse \u00abPribina\u00bb attraverso il Danubio. L'aristocratico della Bassa Pannonia fugg\u00ec a Ratbod, un prefetto franco della Marca Orientale dall'833. Se Pribina fosse stato fino a quel momento un sovrano indipendente o uno dei funzionari di Mojmir \u00e8 materia di discussione accademica. Ad esempio, Urba\u0144czyk scrive che Mojmir e Pribina erano due dei tanti principi moravi attivo all'inizio del IX secolo, mentre secondo Havl\u00edk, T\u0159e\u0161t\u00edk e Vlasto, Pribina era il luogotenente di Mojm\u00edr a Nitra. Gli storici che identificano Pribina come il governatore di uno stato autonomo, il Principato di Nitra (ad esempio, Bartl, Kirschbaum, e Urba\u0144czyk) riferiscono che la \"Grande Moravia\" si afferm\u00f2 attraverso l'integrazione forzata del suo principato in Moravia sotto Mojm\u00edr.\nIl \"Catalogo delle fortezze e delle regioni a nord del Danubio\" del IX secolo, che elencava i popoli lungo i confini della Francia orientale in ordine da nord a sud, riportava che i Moravi o \"Marharii\" contavano 11 fortezze o \"civitates\". Il documento individuava i \"Marhari\" a cavallo tra i Boemi e i Bulgari, menzionando anche i \"Merehani\" e le loro 30 fortezze. Secondo Havl\u00edk, il quale scrive che la \"Conversio Bagoariorum et Carantanorum\" costituiva una versione rivista di appunti redatti da diversi autori in anni separati, i Moravi sono menzionati due volte nel testo, dapprima come \"Marhari\" e poi come \"Merehani\". Il riferimento ai \"Marhari\" e alle loro 11 fortezze risalerebbe a un arco temporale compreso tra l'817 e l'843, mentre con \"Merehani\" ci si riferiva all'entit\u00e0 statale esistente durante il regno di Svatopluk I. In contrasto con Havl\u00edk, Steinh\u00fcbel, assieme a T\u0159e\u0161t\u00edk e Vlasto, identifica i \"Merehani\" con gli abitanti del Principato di Nitra. Un terzo punto di vista \u00e8 presentato da P\u00fcsp\u00f6ki-Nagy e Senga, i quali avanzano l'ipotesi che i \"Merehanii\" abitavano le regioni meridionali delle grandi pianure ungheresi a nord del Danubio, ma a sud dei territori dominati dai Bulgari. Le loro 30 fortezze evidenzierebbero l'esistenza di un'altra Moravia nell'Europa centrale.\nSecondo una fonte del XIII secolo, la \"Storia dei Vescovi di Passau e dei Duchi di Baviera\", il vescovo Reginhar di Passau (r. 818-838) battezz\u00f2 \u00abtutti i Moravi\u00bb nell'831. Non si rinvengono ulteriori informazioni sulle circostanze in cui avvenne questa conversione di massa. Vlasto scrive che Mojm\u00edr si fosse ormai convertito gi\u00e0 al cristianesimo; secondo Petr Sommer e altri storici, invece and\u00f2 battezzato in quell'occasione. Tuttavia, la \"Vita di Metodio\" narra che missionari cristiani \u00abitaliani, greci e tedeschi\u00bb giunsero in Moravia negli anni 860 e si divisero diffondendo le diverse \u00abcorrenti religiose\u00bb. La \"Vita di Costantino\" aggiunge che i missionari Franchi orientali non vietavano \u00abl'offerta di sacrifici secondo le antiche usanze\u00bb, mettendo in luce come i riti pagani proseguirono per decenni anche dopo l'831.\nSecondo gli \"Annali di Fulda\", intorno al 15 agosto 846, Ludovico II il Germanico, re dei Franchi orientali (al potere dall'843 al 876) lanci\u00f2 una campagna \u00abcontro gli slavi della Moravia, che stavano progettando di disertare\u00bb. Le circostanze esatte in cui avvenne la spedizione militare non appaiono chiare: Vlasto riporta che il monarca approfitt\u00f2 del conflitto interno che segu\u00ec dopo la morte di Mojm\u00edr, mentre secondo Kirschbaum, Mojm\u00edr fu catturato e detronizzato durante la campagna. Tuttavia, \u00e8 indubbio che Ludovico il Germanico nomin\u00f2 il nipote di Mojm\u00edr, Rastislav, come nuovo duca di Moravia durante questa campagna.\nLotte per l'indipendenza (846-870).\nRastislav (r. 846-870), che inizialmente accett\u00f2 l'autorit\u00e0 di Ludovico il Germanico, consolid\u00f2 la sua posizione all'interno della Moravia ed estese le frontiere del suo regno. Per Kirschbaum, egli assimil\u00f2 la regione delle colline di Slansk\u00e9 nelle parti orientali dell'attuale Slovacchia. Barford riporta altres\u00ec che l'ascesa della \"Grande Moravia\" nominata da Costantino Porfirogenito cominci\u00f2 durante il regno di Rastislav.\nIl sovrano si rivolse contro i Franchi orientali e appoggi\u00f2 la ribellione di Ratpot, deposto prefetto della Marcia di Pannonia, contro Ludovico il Germanico nell'853. Il sovrano teutonico si vendic\u00f2 invadendo la Moravia due anni dopo, nell'855. Secondo gli \"Annali di Fulda\", i Moravi si rintanarono \u00abdietro robuste fortificazioni\u00bb e i Franchi orientali si ritirarono senza sconfiggerli, dando vita a combattimenti che durarono fino alla conclusione di un trattato di pace nell'859. La tregua origin\u00f2 una situazione di stallo e mostr\u00f2 a livello internazionale la crescente forza del regno di Rastislav. I conflitti tra Moravia e Francia orientale si trascinarono a lungo per via di svariate motivazioni, soprattutto perch\u00e9 Rastislav si schier\u00f2 al fianco del figlio di Ludovico il Germanico, Carlomanno, nella sua ribellione contro il padre nell'861. Il primo resoconto di un'incursione compiuta dai magiari in Europa centrale pare avvenne in concomitanza di questi eventi. Secondo gli \"Annali di San Bertino\", dei \u00abnemici chiamati ungari\u00bb devastarono il regno di Ludovico il Germanico nell'862, circostanza che suggerisce che parteggiarono anch'essi per Carlomanno.\nRastislav desiderava indebolire lo strapotere culturale e l'influenza dei sacerdoti franchi orientali nel suo regno, poich\u00e9 perseguivano gli interessi della terra da cui provenivano. Egli invi\u00f2 per la prima volta messaggeri da papa Nicola I nell'861 e gli chiese di spedire missionari in Moravia che sapessero esprimersi nella lingua slava. Non avendo ricevuto risposta da Roma, Rastislav si rivolse all'imperatore bizantino Michele III con la stessa richiesta. Una volta intrapresi i contatti con Costantinopoli, si prodig\u00f2 inoltre per contrastare l'alleanza recentemente suggellata tra Franchi orientali e Bulgari. Su sua richiesta, l'imperatore invi\u00f2 in Moravia due fratelli di Salonicco che parlavano l'idioma slavo, Costantino e Metodio (i futuri santi Cirillo e Metodio), nell'863. La \"Vita di Costantino\" narra che studi\u00f2 un primo alfabeto e tradusse il Vangelo in slavo ecclesiastico antico in quel lasso temporale.\nNel frattempo, Ludovico il Germanico attravers\u00f2 il Danubio e invase nuovamente la Moravia nell'agosto 864. Secondo gli \"Annali di Fulda\", Rastislav dovette a quel punto resistere a un attacco mentre risiedeva \u00abin una vasta [e non meglio definita] citt\u00e0, nella lingua di quel popolo chiamata Dowina\u00bb. Sebbene i Franchi orientali non fossero riusciti ad espugnare la fortezza, Rastislav accett\u00f2 comunque di riconoscere la sovranit\u00e0 di Ludovico il Germanico. Ciononostante, continu\u00f2 a parteggiare segretamente per gli antagonisti politici del monarca dei Franchi orientali. Non troppo tempo dopo, Ludovico il Germanico venne a conoscenza della tattica del moravo e priv\u00f2 un certo conte Werner, \u00abal servizio nei suoi pubblici uffici\u00bb, perch\u00e9 sospettato di aver cospirato con Rastislav contro la corona.\nI fratelli bizantini Costantino (Cirillo) e Metodio si recarono in visita a Roma nell'867. Alla fine dell'anno, papa Adriano II, al soglio dall'867 all'872, diede disposizioni relative alla traduzioni di testi liturgici e ordin\u00f2 al servizio sacerdotale sei dei loro allievi. Il papa inform\u00f2 tre eminenti sovrani slavi (Rastislav, suo nipote, Svatopluk, e Kocel, che amministrava la Bassa Pannonia) della sua approvazione all'utilizzo della lingua volgare nella liturgia in una lettera dell'869. Nell'869, Metodio fu inviato dal papa a Rastislav, Svatopluk e Kocel, ma l'uomo di chiesa giunse solo alla corte del terzo, che lo rimand\u00f2 dal pontefice. Adriano quindi consacr\u00f2 Metodio come arcivescovo con il titolo di metropolita di Sirmio, la storica \u00absede di Sant'Andronico\u00bb. All'inizio del IX secolo, molti Carantani, antenati degli attuali sloveni, si stabilirono nella regione della Bassa Pannonia, nota anche come Principato del Balaton, a cui si fa riferimento nelle fonti latine come \"Carantanorum regio\", ovvero \u00abla terra dei Carantani\u00bb. Il nome Carantani rimase in uso fino al XIII secolo. La decisione di Kocel di sostenere Metodio rappresent\u00f2 una rottura completa con la politica filo-franca di suo padre. Svatopluk a quel tempo amministrava quello che era stato il Principato di Nitra sotto la sovranit\u00e0 di suo zio Rastislav, ma i documenti contemporanei non rivelano l'esatta ubicazione del territorio successore di Svatopluk. Le truppe dei Franchi orientali invasero i regni e di Rastislav e di Svatopluk nell'agosto dell'869. Secondo gli \"Annali di Fulda\", i Franchi distrussero molti forti, sconfissero svariate guarnigioni di truppe morave e accumularono del buon bottino. Tuttavia, non potevano prendere la fortezza principale di Rastislav e si ritirarono.\nRegno di Svatopluk (870-894).\nSvatopluk si affili\u00f2 ai franchi orientali e li aiut\u00f2 ad assediare Rastislav nell'870. Carlomanno annesse il regno di Rastislav e nomin\u00f2 due signori teutonici, Guglielmo ed Engelschalk, per amministrarlo. I soldati fedeli ai due aristocratici sopraccitati agirono presto allo scopo di arginare il peso specifico dei moravi, arrestando in primis l'arcivescovo Metodio mentre si recava da Roma in Moravia alla fine dell'anno. Quando gli alleati franchi si rifiutarono espressamente di abbandonare la parte occidentale del suo territorio, Svatopluk, che aveva continuato ad amministrare il proprio regno dopo la caduta dello zio, venne accusato di tradimento e arrestato da Carlomanno su ordine di Ludovico il Germanico nell'871. In un clima abbastanza tumultuoso, i moravi insorsero contro i due governatori franchi ed elessero un parente di Svatopluk, Slavom\u00edr, al ruolo di reggente. Quando Svatopluk fu in grado di fare ritorno in Moravia, assunse il comando degli insorti e coordin\u00f2 la loro rabbia contro i Franchi orientali situati nelle sue terre. Secondo lo storico ceco Du\u0161an T\u0159e\u0161t\u00edk, fu la ribellione dell'871 a portare alla formazione del primo Stato slavo.\nLudovico il Germanico invi\u00f2 i suoi eserciti contro la Moravia nell'872: le truppe imperiali saccheggiarono la campagna, ma non riuscirono a prendere la \u00abroccaforte estremamente ben fortificata\u00bb dove Svatopluk si rifugi\u00f2. Il sovrano moravo riusc\u00ec comunque a radunare un esercito in tempi ristretti e sconfisse un discreto numero di combattenti imperiali, costringendo gli ostili a ritirarsi dalla Moravia. Svatopluk avvi\u00f2 presto negoziati con Ludovico il Germanico, che si conclusero con un trattato di pace concluso a Forchheim nel maggio 874. Secondo gli \"Annali di Fulda\", a Forchheim l'inviato di Svatopluk promise che il sovrano ceco \u00absarebbe rimasto fedele\u00bb a Ludovico \u00abper tutti i giorni della sua vita\u00bb e accett\u00f2 di dover pagare un tributo annuale al regno dei Franchi orientali.\nNel frattempo, l'arcivescovo Metodio, rilasciato su richiesta di papa Giovanni VIII (r. 872-882) nell'873, fece ritorno in Moravia. La \"Vita di Metodio\" narra che \u00abil principe Svatopluk e tutti i Moravi\u00bb decisero di affidargli \u00abtutte le chiese e il clero di tutte le citt\u00e0\u00bb situate in Moravia al suo arrivo. In Moravia, Metodio continu\u00f2 il lavoro di traduzione iniziato dal fratello quando era in vita, dedicandosi infatti alla traduzione di \u00abtutta la Bibbia salvo il Libro dei Maccabei\u00bb. Tuttavia, i sacerdoti franchi in Moravia si opposero alla liturgia slava e addirittura accusarono Metodio di eresia. Sebbene la Santa Sede non avesse mai negato l'ortodossia di Metodio, nell'880 il Papa nomin\u00f2 il suo principale avversario, Wiching, come vescovo di Nitra su richiesta di Svatopluk, che prediligeva il rito latino.\nUna lettera scritta intorno al 900 dall'arcivescovo Teotmaro di Salisburgo (r. 873-907) e dai suoi vescovi suffraganei menziona che il pontefice invi\u00f2 Wiching a \u00abun popolo appena battezzato\u00bb che Svatopluk \u00abaveva sconfitto in guerra e fatto convertire dal paganesimo al cristianesimo\u00bb. Altre fonti provano che Svatopluk allarg\u00f2 significativamente i confini del suo regno. Ad esempio, secondo la \"Vita di Metodio\", la Moravia \u00abcominci\u00f2 ad espandersi molto di pi\u00f9 in tutte le terre e a sconfiggere con successo i suoi nemici\u00bb nel periodo seguente all'874. La stessa fonte scrive di un \u00abprincipe pagano molto potente che si stabil\u00ec sulla Vistola\u00bb nell'attuale Polonia che perseguit\u00f2 i cristiani nel suo paese, ma fu attaccato e imprigionato da Svatopluk.\nSu richiesta di Metodio, nel giugno 880 papa Giovanni eman\u00f2 la bolla \"Industriae tuae\" indirizzata a Svatopluk in cui si rivolgeva a lui come \u00abconte glorioso\u00bb (\"gloriosus comes\"). Nel documento, il papa si riferisce a Svatopluk come \u00abil figlio unico\u00bb (\"unicus filius\") della Santa Sede, applicando cos\u00ec un titolo che fino a quel momento era stato utilizzato solo nella corrispondenza pontificia con imperatori e candidati al rango imperiale. Il papa concesse esplicitamente la protezione della Santa Sede al monarca moravo, ai suoi funzionari e sudditi. Inoltre, si confermava nell'atto ufficiale la posizione di Metodio come capo della chiesa in Moravia con giurisdizione su tutti i sacerdoti, compresi quelli di etnia franca, localizzati nel regno di Svatopluk. L'antico slavo ecclesiastico fu riconosciuto come quarta lingua liturgica insieme al latino, al greco e all'ebraico.\nLa versione estesa degli \"Annali di Salisburgo\" fa menzione di un'incursione dei magiari e dei cabari (un sottogruppo dei Cazari) nella Francia orientale nell'881. Secondo Gyula Krist\u00f3 e altri storici, Svatopluk inaugur\u00f2 l'incursione perch\u00e9 i suoi rapporti con Arnolfo (il figlio di Carlomanno, re della Francia orientale, che amministrava la Marca di Pannonia) divent\u00f2 teso. Senza lasciare spazio a differenti interpretazioni, l'arcivescovo Teotmaro di Salisburgo accus\u00f2 i moravi di assumere \u00abun gran numero di ungari\u00bb come mercenari e di inviarli contro i Franchi orientali in una data non specificata.\nDurante la guerra guglielmina, una guerra civile combattuta tra due fazioni di nobili locali nella Marca di Pannonia che dur\u00f2 dall'882 all'884, Svatopluk fu capace di \u00abradunare truppe da ogni terra slava\u00bb e part\u00ec all'invasione della Pannonia. Secondo la versione bavarese degli \"Annali di Fulda\", l'invasione moraviana \u00abcondusse alla devastazione la Pannonia\u00bb, specificatamente la zona ad est del fiume Raab. Tuttavia, Regino di Pr\u00fcm afferma che fu Arnolfo di Carinzia a mantenere il controllo sulla Pannonia nell'884. Svatopluk ebbe un incontro con l'imperatore Carlo il Grosso a Tulln an der Donau, in Baviera, nell'884: a seguito delle conversazioni intrattenute, il \u00ab\"dux\"\u00bb Svatopluk divenne vassallo dell'imperatore e \u00abgli giur\u00f2 fedelt\u00e0\u00bb, promettendo che non avrebbe mai attaccato il suo regno.\nL'arcivescovo Metodio si spense il 6 aprile 885. Guidati dal vescovo Wiching di Nitra, gli oppositori di Metodio approfittarono della sua morte e persuasero papa Stefano V (r. 885\u2013891) a limitare l'uso dello slavo ecclesiastico antico nella liturgia nella bolla \"Quia te zelo fidei\". Il vescovo Wiching continu\u00f2 a perseguire il suo conservatorismo convincendo Svatopluk ad espellere tutti i discepoli di Metodio dalla Moravia nell'886, rovinando cos\u00ec il periodo fiorente nell'ambito letterario e culturale degli slavi dell'Europa centrale: gli slovacchi impiegarono quasi mille anni per sviluppare un nuovo linguaggio letterario.\nPapa Stefano indirizz\u00f2 la bolla \"Quia te zelo fidei\" a \"Zventopolco regi Sclavorum\" (\u00abSvatopluk, re degli Slavi\u00bb), lasciando intuire che, almeno dall'855, il moravo agiva in veste di monarca. Allo stesso modo, gli annali franchi occasionalmente si riferivano a Svatopluk come re raccontando gli eventi accaduti in questo periodo. La \"Cronaca del Sacerdote di Dioclea\", una fonte del tardo XII secolo dalla dubbia affidabilit\u00e0 storiografica, narra che \u00abSventopelk\u00bb ricevette la corona \u00absul campo di Dalma\u00bb alla presenza di un legato pontificio.\nLa Moravia raggiunse la sua massima estensione territoriale negli ultimi anni del regno di Svatopluk. Secondo Regino di Pr\u00fcm, il re Arnolfo della Francia orientale \u00abaffid\u00f2 il comando dei Boemi al re Zwentibald degli slavi della Moravia\u00bb nell'890. Bartl e altri storici slovacchi scrivono che Svatopluk \u00abprobabilmente\u00bb annesse anche la Slesia e la Lusazia nei primi anni 890. Secondo gli \"Annali di Fulda\", il re Arnolfo propose un incontro a Svatopluk nell'892, \u00abma quest'ultimo, come al solito, rifiut\u00f2 di andarvi, di tradire la sua fedelt\u00e0 e di rinnegare ogni promessa fatta in passato\u00bb. Per tutta risposta, Arnolfo invase la Moravia nell'892, ma non riusc\u00ec a sconfiggere Svatopluk, sebbene anche i cavalieri magiari appoggiassero il monarca dei Franchi Orientali.\nDeclino e caduta (894-prima del 907).\nSvatopluk, secondo Regino di Pr\u00fcm \u00abuomo ritenuto pi\u00f9 prudente del comune tra la sua gente e molto astuto per natura\u00bb, mor\u00ec nell'estate dell'894. Egli divise i suoi domini assegnandoli ai due figli Mojm\u00edr II e a Svatopluk II, che gli succedettero rispettivamente come \"rex\" della Grande Moravia e come principe del Principato di Nitra. Mojmir II vide presto disintegrarsi quanto possedeva, perch\u00e9 le trib\u00f9 sottomesse con la forza al dominio di Svatopluk iniziarono a contrastare la supremazia morava. Quando ad esempio i duchi boemi (concentrati nella regione di Praga) accettarono la sovranit\u00e0 del re Arnolfo nel giugno 895, Mojm\u00edr II dovette tentare di ripristinare la sua supremazia nei seguenti due anni, non riuscendo a riportare successi. Riscosse maggiore fortuna in campo religioso, riuscendo a ripristinare l'organizzazione della Chiesa in Moravia dopo aver convinto papa Giovanni IX (r. 898-900) a inviare i suoi ambasciatori in Moravia nell'898. In breve tempo, i legati insediarono un arcivescovo e \u00abtre vescovi come suoi suffraganei\u00bb in Moravia.\nI conflitti poi scoppiati tra Mojm\u00edr II e suo fratello minore Svatopluk II diedero a re Arnolfo il pretesto per inviare i suoi guerrieri in Moravia nell'898 e nell'899. Negli \"Annali di Fulda\" si legge che il \u00abgiovane\u00bb Svatopluk II fu salvato dalle forze bavaresi \u00abdalle segrete della citt\u00e0 in cui era tenuto con i suoi uomini\u00bb nell'899. Secondo Bartl, Svatopluk II, il quale aveva come detto ereditato dal padre il \u00abPrincipato di Nitra\u00bb, vide i bavaresi distruggere anche la fortezza della capitale in quell'occasione.\nPer la maggioranza delle fonti quasi contemporanee, gli ungari ebbero un ruolo di primo piano nel declino della Moravia, avendo infatti approfittato della crisi interna. Regino di Pr\u00fcm riporta in tal senso che i \u00abfigli di Svatopluk I amministrarono il suo regno per un breve e travagliato periodo di tempo, perch\u00e9 i magiari distrussero completamente le terre a loro facenti capo\u00bb. Gli ungari diedero il via alla conquista del bacino dei Carpazi dopo la sconfitta riportata nei territori pi\u00f9 occidentali delle steppe pontico-caspiche intorno all'895 da parte di una coalizione di bulgari e peceneghi. Solo una fonte tarda, il resoconto di Giovanni Aventino del XVI secolo, riferisce che gli ungari a quel tempo controllavano vaste regioni ad est dei fiumi Hron e del Danubio nell'area dei Carpazi.\nUna lettera di Teotmaro di Salisburgo e dei suoi suffraganei attesta che, intorno al 900, i moravi e i bavaresi si accusavano a vicenda di aver stretto alleanze con secondi fini con gli ungari, prestando giuramenti \u00abtramite il sacrifizio di cani e lupi e altre indicibili tradizioni pagane\u00bb. Secondo Liutprando di Cremona, i magiari gi\u00e0 \u00abreclamavano per s\u00e9 la nazione dei moravi, la quale re Arnolfo aveva sottomesso con il proprio contributo\u00bb, al momento dell'incoronazione di suo figlio, Ludovico IV il Fanciullo, nel 900. Gli \"Annali di Grado\" aggiungono che una grande armata ungherese \u00abattacc\u00f2 e invase\u00bb i moravi nel 900. Di fronte alla minaccia di ulteriori attacchi ostili, Mojm\u00edr II concluse un trattato di pace con Ludovico il Fanciullo nel 901. Nel corso delle successive battaglie combattute tra il 904 ed il 907 i due principi ereditari, Mojm\u00edr II e Svatopluk II, persero entrambi la vita.\nA causa della mancanza di prove documentali, l'anno in cui la Moravia termin\u00f2 di esistere non pu\u00f2 essere determinato con certezza. R\u00f3na-Tas indica che gli ungari occuparono la Moravia nel 902, mentre Victor Spinei asserisce che ci\u00f2 avvenne nel 903 o 904 e Spiesz che lo Stato moravo cess\u00f2 di esistere nel 907. L\"'Inquisitio de theloneis Raffelstettensis\", unico testo sopravvissuto relativo al diritto commerciale nell'Alto Medioevo ed emanato negli anni 903\u2013906, fa ancora riferimento ai \u00abmercati dei moravi\u00bb, lasciando intendere che la Moravia esistesse ancora a quel tempo. Appare fuori dubbio che nessuna forza morava prese parte alla battaglia di Presburgo, dove gli ungari sbaragliarono una grande forza bavarese nel 907.\nEredit\u00e0.\nLe incessanti invasioni straniere trasformarono una porzione consistente dell'Europa centrale in un teatro di guerra. A seguito della battaglia di Pressubrgo del 907, la parte occidentale della Grande Moravia divenne uno Stato cuscinetto, il Margraviato di Moravia, creato appositamente per tamponare la minaccia delle invasioni dei magiari. Tuttavia, dopo la battaglia di Lechfeld del 955, in cui l'imperatore del Sacro Romano Impero Ottone I debell\u00f2 definitivamente la minaccia magiara, l'esistenza di quest'entit\u00e0 appariva superflua. Pertanto, esso venne assorbito dal duca boemo Boleslao I e in seguito annesso al regno di Polonia nel 999 per opera del re di Polonia Boleslao I, tornando infine ancora in mano boema nel 1019. La parte meridionale del regno della Grande Moravia venne conquistato dal capo magiaro Lehel nel 925, mentre nel 955 fin\u00ec sotto il dominio dell'antica dinastia magiara degli Arpadi.\nIl resto del territorio della Grande Moravia rest\u00f2 sotto il dominio della locale nobilt\u00e0 slovacca, e tra l'anno 1000 ed il 1001 gran parte di esso venne annesso dal re polacco Boleslao I, fatta eccezione per una parte che fin\u00ec sotto il regno d'Ungheria intorno al 1030.\nPolitica.\nFonti.\nLe fonti scritte del IX secolo non contengono quasi nessuna informazione sulla politica interna della Moravia. Sopravvivono solo due testi legali, il \"Nomocanon\" e la \"Legge del Tribunale per il Popolo\". Il primo \u00e8 una traduzione di una raccolta di diritto ecclesiastico bizantino e si basa sul codice giuridico bizantino dell'VIII secolo noto come \"Ecloga\". Entrambi furono completati da Metodio poco prima della sua morte, avvenuta nell'885.\nOltre allo studio delle cronache e delle carte altomedievali, \u00e8 stata la ricerca archeologica a contribuire alla comprensione dell'apparato statale e della societ\u00e0 morava. I centri abitati di Mikul\u010dice, Pohansko e Star\u00e9 M\u011bsto sono tornati alla luce negli anni '50 e '60. Tuttavia, come riporta Mach\u00e1\u010dek, \u00abl'enorme quantit\u00e0 di reperti e dati acquisiti deve ancora essere adeguatamente catalogata e studiata\u00bb.\nOrdinamento dello Stato.\nMonarchi.\nLa Moravia era governata da monarchi con un \u00abgrado di parentela pi\u00f9 ampio\u00bb legati alla casata dei moimoridi. Il trono di rado passava di padre in figlio, con il solo Svatopluk I a vedere come suo successore il proprio primogenito. Rastislav ascese il trono attraverso l'intervento del monarca dei Franchi orientali e Slavomir fu eletto duca quando i Franchi catturarono Svatopluk nell'871. Quest'ultimo caso rivela la forte pretesa della dinastia di Mojm\u00edr al trono, perch\u00e9 Slavomir era stato ordinato sacerdote al momento della sua elezione. I re moravi ricevevano solitamente il titolo di \"ducis\" (\"duca\") e pi\u00f9 di rado quello di \"regis\" (\"re\") o \"malik\" (\"sovrano\") nei documenti del IX secolo. Delle tombe all'interno di una chiesa sono state scoperte solo a Mikul\u010dice, circostanza che permette di comprendere come solo chi aveva il sangue blu godeva del diritto esclusivo di riposare in un luogo cos\u00ec prestigioso.\nAristocrazia.\nL'esistenza di un'aristocrazia locale \u00e8 ben documentata: fonti contemporanee parlano di \u00abuomini al potere\u00bb (\"optimates\" o \"primates\"), e \"nobiles viri\" o \"principes\". Tuttavia, le fonti primarie non rivelano le basi del potere dei capi moravi. Tombe riccamente arredate (ad eccezione di quella di Blatnica, che costituisce secondo \u0160tefan \u00abun ritrovamento dalla datazione incerta\u00bb) sono stati rinvenuti solo a Mikul\u010dice e in altre grandi fortificazioni controllate dai monarchi. Riferisce \u0160tefan che la concentrazione di beni di prestigio nelle citt\u00e0 mostra che \u00abl'immediato contatto con il sovrano, che certamente viaggiato tra i centri, era apparentemente la migliore strategia vincente per l'\u00e9lite al vertice\u00bb. Inoltre, gli \"optimates\" avevano un ruolo non trascurabile nel governo, con i monarchi che non prendevano decisioni importanti senza discuterle in un consiglio formato dai \u00abduchi\u00bb moravi.\nAmministrazione.\nGli \"Annali di Fulda\" non si riferiscono mai ai monarchi moravi come governanti di uno stato, ma come capi di un popolo (\"dux Maravorum\" o \"duca dei Moravi\"). Considerando tale aspetto, Mach\u00e1\u010dek scrive che \u00abla Grande Moravia non fu organizzata principalmente su base territoriale [\u2026], ma pi\u00f9 probabilmente sulla base di legami di parentela reali o fittizi all'interno della struttura tribale\u00bb. D'altra parte, Havl\u00edk asserisce che la Moravia and\u00f2 divisa in contee ciascuno guidato da \u00abnobili ricchi, ritenuti degni di onore e di buona famiglia\u00bb definiti zupani (\"\u017eupa\"); sostiene inoltre che il numero delle contee aument\u00f2 da 11 a 30 entro la seconda met\u00e0 del IX secolo. \u0160tefan aggiunge che l'esistenza di gruppi sparsi di contadini guerrieri, come suggerisce la ricerca archeologica, implica l'esistenza di unit\u00e0 territoriali amministrative, perch\u00e9 senza un tale sistema i monarchi non potrebbero organizzare le loro campagne.\nSvatopluk incorpor\u00f2 un certo numero di trib\u00f9 slave (inclusi i boemi e i vistolani) nel suo impero. Pur essendo le comunit\u00e0 amministrate formalmente da vassalli principi o governatori, esse conservarono una propria autonomia, evento che contribu\u00ec alla rapida disintegrazione della Moravia di Svatopluk dopo la sua morte. Secondo Bartl, Kirschbaum, \u0160tefan, e altri storici la Grande Moravia vantava due centri amministrativi. Per Havl\u00edk, i termini \u00abterre morave\u00bb (\"Morav\u044cskskyj\u0119 strany\"), \u00abMoravia superiore\u00bb (\"vy\u0161n\u044cnii Morav\u011b\", \"vy\u0161n\u044cnej\u0119 Moravy\") e \u00abregno dei moravi\u00bb (\"regna Marahensium\", \"regna Marauorum\") utilizzati nei documenti del IX secolo si riferiscono all'organizzazione dualistica della realt\u00e0 morava, costituita dal \u00abRegno di Rastislav\u00bb (\"regnum Rastizi\") e dal \u00abRegno di Svatopluk\u00bb (\"regnum Zwentibaldi\"). Altri storici identificano il primo con la moderna Moravia nella Repubblica Ceca, il secondo con il Principato di Nitra nell'attuale Slovacchia. Ad ogni modo, si tratta di una ricostruzione non universalmente accettata. Il regno di Svatopluk \u00e8 stato identificato pure con la pi\u00f9 ampia regione di Star\u00e9 M\u011bsto o con le terre tra il Danubio e il Tibisco o ad est del Tibisco.\nGuerra.\nLe fonti conosciute riportano circa 65 eventi bellici inerenti alla Grande Moravia. Le pi\u00f9 dettagliate descrizioni si devono a scritti franchi realizzati durante il regno di Svatopluk. La struttura dell'esercito della Grande Moravia si basava principalmente su un'antica concezione feudale del servizio militare, svolto principalmente dalle \u00e9lite al potere.\nIl nucleo dell'esercito della Grande Moravia vedeva un corteo principesco composto da guerrieri professionisti, responsabili altres\u00ec della riscossione dei tributi e della punizione dei trasgressori (\"dru\u017eina\"). La \"dru\u017eina\" si componeva di membri dell'aristocrazia (\"la vecchia guardia\") e di gruppi militari principeschi (\"le nuove leve\"). Alcuni combattenti formavano una guardia armata permanente per il principe, mentre gli altri sorvegliavano le fortezze o altri punti strategici. La \"dru\u017eina\" era probabilmente relativamente leale e forniva un sostegno stabile al principe, poich\u00e9 non si rintracciano notizie di una qualche insoddisfazione nei suoi confronti o di insurrezioni. La sezione permanente dell'esercito aveva una natura ispirata perlopi\u00f9 alla cavalleria. La cavalleria pesante della Grande Moravia emulava quella dei franchi orientali, con il costoso equipaggiamento che solo il ceto nobile poteva permettersi (un viaggiatore arabo contemporaneo, Ahmad ibn Fadlan, rifer\u00ec inoltre che Svatopluk I era uno dei pochi a disporre di molti cavalli idonei alle battaglie). La dimensione complessiva della \"dru\u017eina\" \u00e8 stimata da Ruttkay tra i 3.000 e i 5.000 uomini. Nel caso di grosse mobilitazioni, la cavalleria era rinforzata da ulteriori unit\u00e0 pi\u00f9 piccole reclutate dal cortei di magnati locali e di comunit\u00e0 tradizionali (\"ob\u010dina\"). Il secondo gruppo che costituiva l'esercito, detto \"pohotovos\u0165\", era costituito da classi inferiori di liberi cittadini che non erano, nella maggior parte dei casi, guerrieri professionisti. Tuttavia, grazie al loro gran numero e alla conoscenza dei tipi prevalenti di armi, rappresentavano una seria forza militare. Essi svolsero un ruolo decisivo perlopi\u00f9 nella difesa del territorio della Grande Moravia; la loro partecipazione alle guerre di espansione si faceva meno comune. L'esercito era guidato dal principe o, in sua assenza, da un comandante in capo chiamato voivoda. La dimensione massima dell'esercito \u00e8 stimata in 20.000-30.000 uomini. In caso di aggressione esterna, la gente comune partecipava ad azioni di difesa e di diversione. Un elemento importante della difesa della Grande Moravia risultava l'apparato di fortificazioni difensive esistenti, difficili da assediare e spesso sorvegliare da sentinelle. Ad esempio, un cronista franco riferiva con timore reverenziale delle dimensioni della fortezza di Rastislav (\"firmissimum, ut feritur, vallum\").\nL'arma tipica di un fante slavo occidentale era un'ascia di una forma specifica chiamata \"bradatica\". Le lance venivano in genere usate sia dalla fanteria sia dalla cavalleria. Non si adoperavano le armi associate a popolazioni nomadi passate (come gli Avari) quali la sciabola, l'arco composito e altri generi specifici di lance. D'altra parte, l'equipaggiamento militare sub\u00ec sempre pi\u00f9 le influenze occidentali e divennero popolari nuovi tipi di armi come le spade a doppio taglio (rari prima del IX secolo). Gli arcieri, a differenza del periodo precedente, facevano gi\u00e0 parte della fanteria.\nSociet\u00e0.\nStruttura dell'insediamento.\nGli agglomerati urbani della Grande Moravia, di solito, si presentavano sotto forma di insediamenti fortificati ben difesi costruiti sia in posizioni elevate sia in aree pianeggianti come paludi e isole fluviali. La maggior parte dei castelli della Grande Moravia erano fortezze di collina piuttosto grandi, fortificate da palizzate di legno, muri in pietra e, in alcuni casi, fossati. I tipici bastioni della Grande Moravia combinavano un muro a secco esterno in pietra con una struttura interna in legno riempita di terra. Le roccaforti di solito formavano diverse mura concentriche, con gli edifici dI primaria importanza concentrati al centro e l'artigianato entro le mura esterne. Il grosso delle costruzioni era in legno, mentre invece le strutture ecclesiastiche e le abitazioni residenziali in pietra. In molti casi, gli insediamenti sorgevano sopra siti di epoca preistorica. Le citt\u00e0 della Grande Moravia, specialmente nell'odierna Repubblica Ceca e pianure della Slovacchia, erano spesso lontane dal luogo in cui veniva estratta la pietra e il materiale veniva trasportato per decine di chilometri.\nGli insediamenti della Grande Moravia possono essere suddivisi in quattro categorie principali. Le pi\u00f9 importanti erano localit\u00e0 con funzioni centrali come Mikul\u010dice, Star\u00e9 M\u011bsto e Nitra, dove diversi castelli e insediamenti componevano un enorme agglomerato fortificato in stile (pre)urbano. Oltre ai centri principali, il sistema degli insediamenti fortificati comprendeva presidi amministrativi di rilevanza regionale, forti la cui funzione primaria appariva quella difensiva e strutture a mo' di rifugio non controllate stabilmente ma utilizzate in situazioni di pericolo. Le costruzioni difensive pi\u00f9 imponenti erano sovente protette da una catena di forti pi\u00f9 piccoli, in modo tale da tutelare le rotte commerciali e fornire riparo ai contadini in caso di attacco. Si documenta altres\u00ec l'esistenza di corti nobiliari come a Ducov\u00e9 e in altri luoghi. La pianta si ispirava probabilmente alle \"curtes\" (al singolare \"curtis\") carolinge.\nNel IX secolo, Mikul\u010dice, l'area fortificata centrale, o \"Acropolis\", era situata su un'isola del fiume Morava ed era circondata da un bastione in pietra che inglobava un perimetro di 60.000 m\u00b2 (esteso insediamento extramurale di 2 km\u00b2 non fortificato). Sebbene l'ubicazione della capitale della Grande Moravia, \u00abVeligrad\u00bb, non sia stata identificata, Mikul\u010dice con il suo palazzo e le 12 chiese \u00e8 il sito pi\u00f9 ampiamente accettato. Un importante insediamento si ergeva a Pohansko, vicino a B\u0159eclav. Nitra, centro della parte orientale dell'impero, era governata autonomamente dall'erede della dinastia sotto forma di appannaggio. Nitra era costituita da diversi grandi insediamenti fortificati con varie funzioni e da una ventina di villaggi di artigiani specializzati, che la rendevano una vera metropoli del suo tempo. L'artigianato includeva lavoratori di beni di lusso, come gioielli e vetro. L'agglomerato era circondato da una serie di forti pi\u00f9 piccoli.\nIl castello di Bratislava si componeva di un palazzo in pietra a due piani e una spaziosa basilica a tre navate, risalente alla met\u00e0 del IX secolo. Gli scavi del cimitero situato vicino alla basilica hanno portato alla luce pezzi di gioielli della Grande Moravia simili per stile e qualit\u00e0 a quelli di Mikul\u010dice. Il nome del castello compare per la prima volta nel 907, durante la caduta della Grande Moravia, con il nome di \"Brezalauspurc\". Questo nome significa letteralmente o \u00abcastello di Predslav\u00bb, dal nome di un figlio di Svatopluk I menzionato a Cividale del Friuli, o \u00abcastello di Braslav\u00bb in onore di Braslav di Croazia, un conte nominato dal re Arnolfo di Carinzia dei Franchi orientali. L'agglomerato di diversi insediamenti fortificati \u00e8 stato portato alla luce nella slovacca Bojn\u00e1, evento che ha permesso la scoperta di importanti reperti legati alla cristianizzazione del territorio. Bench\u00e9 numerosi castelli furono costruiti sulle colline intorno alle valli dei fiumi V\u00e1h e Nitra, cos\u00ec come altre aree (ad es., Detva, Zepl\u00edn, \u010cingov), non se ne rintraccia alcuno nel sud-est della Slovacchia.\nIl robusto castello di Dev\u00edn, nei pressi di Bratislava, perseguiva la funzione di proteggere la Grande Moravia dagli attacchi dell'ovest. Malgrado alcuni autori affermino che and\u00f2 costruito solo in seguito come roccaforte del re d'Ungheria, gli scavi hanno portato alla luce un antico insediamento fortificato slavo fondato nell'VIII secolo. Durante il periodo della Grande Moravia, il castello di Dev\u00edn era la sede di un signore locale, i cui servitori furono sepolti intorno a una chiesa cristiana in pietra. Queste due strutture difensive furono rinforzate da fortificazioni pi\u00f9 piccole a Dev\u00ednska Nov\u00e1 Ves, Sv\u00e4t\u00fd Jur e altrove. Un altro esempio risulta la fortezza di Thunau am Kamp vicino a Gars am Kamp, sulle acque del Kamp, in Bassa Austria. Le roccaforti riutilizzavano le difese sopraelevate dell'Et\u00e0 del bronzo ed erano solo leggermente meno estese (0,20 km\u00b2 circa) rispetto a quanto fosse vasta la capitale dell'imperatore dei Franchi orientali a Ratisbona.\nIl numero di forti scoperti supera quello registrato nelle fonti (11 centri di Moravi e 30 centri di \u00abaltri Moravi\u00bb o \"Merehanos\"; le opinioni divergono su come interpretare il riferimento a \"Merehanos\"). Sebbene gli unici castelli menzionati per nome nei testi scritti siano \"Nitrawa\" (828; identificato con Nitra), \"Dowina\" (864; talvolta identificato come castello di Dev\u00edn) e forse \"Brezalauspurc\" (907; talvolta identificato con il castello di Bratislava), alcune fonti elecano persino U\u017ehorod, in Ucraina, come fortezza morava nel 903. Il castello di Dev\u00edn viene talvolta identificato con \u00abla fortezza del principe Rastislav\u00bb menzionata negli \"Annali di Fulda\".\nDemografia.\nLa Grande Moravia era abitata dal sottogruppo degli slavi occidentali del pi\u00f9 ampio gruppo etno-linguistico slavo. Gli slavi occidentali devono la loro origine alle prime trib\u00f9 slave che si stabilirono nell'Europa centrale dopo che i germani orientali avevano in gran parte lasciato quest'area durante le invasioni barbariche, mentre gli slavi occidentali \u00abassimilavano le restanti popolazioni celtiche e germaniche\u00bb della zona.\nI moravi avevano forti legami culturali con i loro vicini occidentali, i Franchi, con alcuni oggetti che dimostravano l'influenza carolingia. Le prove archeologiche dimostrano che la cultura materiale del IX secolo trovata nella moderna Moravia doveva diversi aspetti alla sfera franca e mostrava un'influenza bizantina minore.\nL'influenza carolingia si fece sentire in tutte le sfere della vita quotidiana nella Grande Moravia. Dopo che l'impero carolingio fu diviso, la dinastia ottoniana prese il sopravvento, continuando per\u00f2 a coltivare le tradizioni carolingie. Non \u00e8 un caso\nche i nuovi stati medievali slavo-occidentali presero in prestito dalla tradizione carolingia attraverso l'impero ottoniano.\nLa maggior parte della popolazione era formata da uomini liberi, obbligati a contribuire fiscalmente con il pagamento di una tassa annuale. Si segnalavano inoltre casi di schiavit\u00f9 e servit\u00f9 della gleba.\nL'analisi dei cimiteri altomedievali in Moravia mostra che il 40% degli uomini e il 60% delle donne morivano prima di raggiungere i 40 anni. Pi\u00f9 del 40% delle tombe conteneva i resti di bambini compresi in termini di et\u00e0 tra uno e dodici anni. Tuttavia, i cimiteri documentano anche un'alimentazione ricca e un'assistenza sanitaria di un certo livello. Ad esempio, un terzo degli scheletri esaminati non presentava carie o denti perduti n\u00e9 fratture ossee guarite senza lussazione.\nEconomia.\nLe grandi fortezze del IX secolo rinvenute a Mikul\u010dice e in altri luoghi si trovavano nella pi\u00f9 ampia regione della confluenza dei fiumi Morava e Danubio. Due importanti rotte commerciali attraversavano la regione in quell'epoca storica, il Danubio e l'antica via dell'ambra, il che implica che questi insediamenti, tutti localizzati sui fiumi, fossero importanti centri di commercio. Reperti di utensili, materie prime, e semilavorati mostrano che in tali agglomerati esistevano anche quartieri abitati da artigiani. Le grandi fortezze erano circondate da un numero di piccoli villaggi dove la gente del posto si dedicava all'agricoltura. Le colture principali riguardavano frumento, orzo, miglio e altri cereali, mentre con riguardo alla zootecnia si allevavano bovini, maiali, pecore e cavalli. La taglia degli animali era relativamente piccola: per esempio, gli equini non superavano la grandezza del moderno cavallo di Przewalski.\nNon si rintraccia alcuna prova della circolazione di una valuta ufficiale o pi\u00f9 usata localmente, con la presenza di monete straniere altrettanto scarna. Secondo Bialekov\u00e1 e altri archeologi, i lingotti a forma di ascia (\"grivna\") rinvenuti in gran numero nelle fortezze fungevano da \"proto-valuta\". Tale teoria non \u00e8 stata universalmente accettata, perch\u00e9 questi oggetti sono stati interpretati anche come \u00abprodotti intermedi destinati a ulteriori fini\u00bb. Secondo Mach\u00e1\u010dek, la penuria di monete significava che i monarchi moravi non potevano \u00abriscuotere efficacemente tasse, dazi e multe\u00bb, indebolendo la propria posizione internazionale.\nLa metallurgia del ferro e la forgiatura erano i rami pi\u00f9 importanti dell'industria locale. Un esempio di produzione di utensili altamente sviluppata apparivano i vomeri; non vi \u00e8 traccia di miniere di argento, oro, rame o piombo in Moravia, ma gioielli e armi venivano prodotti localmente. Di conseguenza, la materia prima andava reperita sotto forma di bottino, dono oppure ancora portato in Moravia dai mercanti. La ricerca archeologica evidenzia anche l'importazione di beni di prestigio, tra cui seta, broccato e vasi di vetro. Secondo \u0160tefan e Mach\u00e1\u010dek, i moravi fornivano principalmente schiavi, acquisiti come prigionieri di guerra durante le loro incursioni nelle regioni limitrofe, in cambio di beni di grande valore. Ad esempio, l'arcivescovo Thietmar di Salisburgo accus\u00f2 i moravi di \u00abaver ridotto in schiavit\u00f9 uomini nobili e donne oneste\u00bb durante le loro campagne in Pannonia. Il commercio degli schiavi appare infatti ben documentato: la \"Prima leggenda di Naum\" narra che molti dei discepoli di Metodio \u00abfurono venduti per denaro agli ebrei\u00bb dopo l'885, e l\"Inquisitio de theloneis Raffelstettensis\" fa menzione di schiavi consegnati dalla Moravia all'ovest.\nCultura.\nArte.\nNella prima met\u00e0 del IX secolo, gli artigiani della Grande Moravia si ispirarono all'arte carolingia contemporanea. Nella seconda met\u00e0 del IX secolo, i gioielli della Grande Moravia furono influenzati dagli stili bizantini, del Mediterraneo orientale e dell'Adriatico. Tuttavia, nelle parole dell'archeologo ceco Josef Poul\u00edk, \u00abqueste nuove forme e tecniche non andarono copiate in maniera pedissequa, ma adattate ai gusti delle comunit\u00e0 slave, gettando cos\u00ec le basi per il caratteristico stile di gioielleria della Grande Moravia\u00bb. I gioielli tipici includevano orecchini d'argento e d'oro decorati da fine filigrana granulare, cos\u00ec come bottoni d'argento e bronzo dorato ricoperti da ornamenti fogliati.\nArchitettura religiosa.\nLe opinioni sull'architettura sacra della Grande Moravia cambiarono radicalmente durante la seconda met\u00e0 del XX secolo. Inizialmente, i ricercatori presumevano che essa si limitasse a semplici chiese di legno come quelle conosciute dall'ambiente tedesco risalenti al VII-VIII secolo. Queste chiese di legno erano adatte per le attivit\u00e0 dei primi missionari dovute alla facile reperibilit\u00e0 dei materiali, alla rapidit\u00e0 di costruzione e alla non necessit\u00e0 di consacrazione. Tale opinione \u00e8 stata affinata nel 1949 dopo gli scavi eseguiti a Star\u00e9 Mesto. Dagli anni '60, anche in Slovacchia si scoprirono chiese in pietra. A partire dal 2014, pi\u00f9 di 25 strutture sacre risalenti all'Alto Medioevo sono state identificate nel territorio centrale della Grande Moravia (Moravia e Slovacchia occidentale). I resti delle prime chiese scoperte vedevano solo delle fosse riempite con materiale di scarto dopo la rimozione delle fondamenta originali, ma ricerche successive hanno anche portato alla luce resti di edifici con fondazioni originali. Soprattutto dopo la scoperta di tombe della Grande Moravia vicino alla chiesa di Kop\u010dany, la potenziale presenza di diverse costruzioni ecclesiastiche in Grande Moravia ancora esistenti in Slovacchia (Nitrianska Blatnica, Kosto\u013eany pod Tribe\u010dom) appariva ancora una volta una questione aperta. La datazione esatta figura ancora tra gli obiettivi delle ricerche odierne da eseguire grazie al radiocarbonio e alla dendrocronologia.\nL'architettura sacrale della Grande Moravia \u00e8 rappresentata da una ricca variet\u00e0 di tipologie, dalle basiliche a tre navate (Mikul\u010dice III, Bratislava), con abside triconca (Dev\u00edn), rotonda semplice senza absidi (Mikul\u010dice VII), dalla forma circolare con due absidi (Mikul\u010dice VI), rotonda tetraconchica (Mikul\u010dice IX) e un intero gruppo di chiese a una navata e rotonde con un'abside. Il maggior numero di edifici religiosi su trova nella Moravia sud-orientale. Mikul\u010dice, con 12 chiese, domina nettamente tra tutte le altre localit\u00e0 con le prime chiese in pietra costruite intorno all'800 (una potenziale 13\u00aa chiesa \u00e8 Kop\u010dany, sul lato slovacco del confine). La basilica a tre navate di Mikul\u010dice, che ha dimensioni interne di 35 m per 9 m e un battistero separato, risulta il maggiore edificio sacro ritrovato fino ad oggi. L'alta concentrazione di siti religiosi a Mikulul\u010dice superava le esigenze della popolazione locale, tanto che si ritiene fossero chiese proprietarie (\"Eigenkirchen\"), come quelle localizzate in Francia. L'attuale datazione di alcune chiese precede addirittura la missione bizantina. Per quanto riguarda le decorazioni interne, si contano perlopi\u00f9 affreschi, ma \u00e8 documentato anche l'uso del colore a tempera. Gli autori erano probabilmente artisti stranieri della Francia e dell'Italia settentrionale (la provenienza da quest'ultima regione si intuisce ad esempio per via della composizione chimica dei dipinti di Bratislava e Dev\u00edn).\nL'architettura sacra della Grande Moravia fu probabilmente influenzata dall'architettura franca, dalmata-istriana, bizantina e classica, che indicava anche complesse attivit\u00e0 missionarie. Due musei all'aperto, a Modr\u00e1 vicino a Uhersk\u00e9 Hradi\u0161t\u011b e a Ducov\u00e9, sono dedicati all'architettura della Grande Moravia.\nReligione.\nCome altri gruppi slavi, nella Grande Moravia in origine si praticava una religione politeista con un culto incentrato sulla venerazione degli antenati. Diversi luoghi di culto utilizzati prima della cristianizzazione della Moravia sono stati trovati a Mikul\u010dice e Pohansko. Tuttavia, non si conosce l'esatta funzione di tali luoghi sacri, come nel caso di un fosso a forma di anello che ospitava un fuoco, un sito per il sacrificio dei cavalli o alcune piccole raffigurazioni pittoriche nei cimiteri. Un presunto oggetto di culto a Mikul\u010dice sarebbe stato utilizzato fino all'evangelizzazione dell'\u00e9lite morava nella met\u00e0 del IX secolo e gli idoli a Pohansko furono innalzati sul sito di una chiesa demolita durante il contraccolpo pagano nel X secolo. L'unico santuario pagano slavo trovato nella moderna Slovacchia \u00e8 localizzato a Most pri Bratislave ed \u00e8 dedicato probabilmente al dio della guerra e del tuono Perun. Il santuario fin\u00ec abbandonato a met\u00e0 del IX secolo e mai restaurato.\nLa diffusione del cristianesimo ha avuto diverse fasi e resta ancora oggetto di dibattito storiografico. Nei saggi meno recenti, le prime missioni organizzate erano attribuite principalmente agli irlandesi, ma le opere moderne sono pi\u00f9 scettiche sulla loro influenza diretta. Il territorio della Grande Moravia fu originariamente evangelizzata da missionari provenienti dall'Impero dei Franchi orientali o da enclavi bizantine in Italia e Dalmazia dall'inizio dell'VIII secolo e sporadicamente prima. Tracce di una missione aquileio-dalmatica si intuiscono da alcuni aspetti architettonici e linguistici locali. Si presume un'influenza nord-italiana con riferimento alle placche d'oro con motivi cristiani provenienti da Bojn\u00e1 (probabilmente da un altare non fisso), che appartengono ai pi\u00f9 importanti manufatti cristiani anteriori alla missione dei Santi Cirillo e Metodio. Soprattutto dopo la sconfitta degli Avari alla fine dell'VIII secolo, i missionari franchi assunsero un ruolo precipuo nelle operazioni di conversazione. La prima chiesa cristiana degli slavi occidentali e orientali conosciuta da fonti scritte and\u00f2 costruita nell'828 da Pribina a Nitra e consacrata dal vescovo Adalram di Salisburgo. Il grosso del territorio accett\u00f2 la nuova fede entro la met\u00e0 del IX secolo. Nonostante l'approvazione formale da parte delle \u00e9lite, il cristianesimo della Grande Moravia veniva descritto come impregnato di molti elementi pagani fino all'852. Dei beni funerari come ad esempio il cibo si potevano trovare anche nei cimiteri delle chiese. L'organizzazione della Chiesa in Grande Moravia fu supervisionata dal clero bavarese fino al arrivo dei missionari bizantini Santi Cirillo e Metodio nell'863.\nNell'880 il papa ordin\u00f2 un monaco svevo, Wiching, vescovo della nuova sede di Nitra (\"sancta ecclesia Nitriensis\"). Alcuni esperti, tra cui Sz\u0151ke B\u00e9la Mikl\u00f3s, asseriscono che l'ubicazione della sede della diocesi del IX secolo \u00e8 diversa da quella dell'attuale Nitra.\nLetteratura.\nL'impatto della missione di Cirillo e Metodio si estese oltre la sfera religiosa e politica. Lo slavo ecclesiastico antico divenne la quarta lingua liturgica del mondo cristiano. Tuttavia, dopo la morte di Metodio (885) tutti i suoi seguaci furono espulsi dalla Grande Moravia e, di conseguenza, l'uso della liturgia slava nella Grande Moravia avvenne solo per un periodo ristretto durato circa 22 anni. La sua forma tarda sopravvive nella lingua liturgica delle Chiese ortodosse ucraine, russe, bulgare, macedoni, serbe e polacche. Cirillo coni\u00f2 pure l'alfabeto glagolitico, adatto alle lingue slave, e tradusse per primo la Bibbia in una lingua slava, affiancato da Metodio, che in seguito complet\u00f2 il progetto.\nMetodio scrisse il primo codice giuridico locale, combinando il diritto consuetudinario locale con la legge bizantina di epoca giustinianea. Allo stesso modo, il codice penale della Grande Moravia non appariva semplicemente una traduzione dal latino, ma puniva anche una serie di reati originariamente tollerati dai costumi slavi precristiani, ma vietati dal cristianesimo (perlopi\u00f9 legati alla condotta sessuale). Il diritto canonico and\u00f2 semplicemente trapiantato sulla base delle fonti bizantine.\nNon si rintracciano molte opere letterarie la cui elaborazione si ritiene avvenne durante la fase di esistenza della Grande Moravia. Una di queste \u00e8 il \"Proglas\", poema colto in cui Cirillo difende la liturgia slava. La \"Vita Cyrilli\" (attribuita a Clemente di Ocrida) e la \"Vita Methodii\" (forse scritta dal successore di Metodio Gorazd) sono biografie con preziose informazioni sulla Grande Moravia sotto Rastislav e Svatopluk I.\nI fratelli fondarono altres\u00ec un'accademia, in primis guidata da Metodio, che form\u00f2 centinaia di chierici slavi. Una classe ben istruita appariva essenziale per l'amministrazione di tutti i primi stati feudali e la Grande Moravia non faceva eccezione. La \"Vita Methodii\" menziona che il vescovo di Nitra serv\u00ec come cancelliere di Svatopluk I, e si dice che anche il principe Kocel del Principato di Balaton padroneggiasse la scrittura glagolitica. L'ubicazione dell'accademia della Grande Moravia non \u00e8 stata identificata, ma tra i siti maggiormente plausibili si devono citare Mikul\u010dice (dove sono stati trovati alcuni stili in un edificio ecclesiastico), il castello di Dev\u00edn (con un edificio identificato come una probabile scuola), e Nitra (con la sua basilica episcopale e il monastero). Quando i discepoli di Metodio furono espulsi dalla Grande Moravia da Svatopluk I nell'885, diffusero la loro conoscenza (inclusa la scrittura glagolitica) in altri paesi slavi, come Bulgaria, Croazia e Boemia. La creazione dell'alfabeto cirillico ebbe un grande impatto nella Rus' di Kiev, divenendo quello base in una potenza che, al momento della sua massima estensione, comprendeva porzioni delle odierne Russia, Ucraina e Bielorussia. L'eredit\u00e0 culturale della Grande Moravia sopravvisse nei seminari bulgari, aprendo la strada alla cristianizzazione della Rus' di Kiev.\nLa missione culturale cirillo-metodiana ebbe un impatto significativo sulla maggior parte delle lingue slave e gett\u00f2 le basi per il moderno alfabeto cirillico, creato nel IX secolo d.C. in Bulgaria dai discepoli bulgari di Cirillo e Metodio (Naum di Ocrida, Clemente di Ocrida e altri).\nLascito.\nGli snodi principali della Grande Moravia (tra cui Bratislava (Pozsony, Pressburg), Nitra (Nyitra), Tekov (Bar) e Zempl\u00edn (Zempl\u00e9n)) preservarono il loro status dopo la caduta della Grande Moravia. Diverse fonti suggeriscono che i sovrani ungari seguirono l'esempio tedesco o bulgaro contemporaneo con riferimento alla realizzazione di un apparato amministrativo nel loro regno, introducendo solo in alcuni casi un nuovo sistema.\nLa differenziazione sociale nella Grande Moravia raggiunse i tratti tipici del feudalesimo nel corso della sua esistenza, consentendo lo sviluppo degli Stati medievali successivi nella regione. Il destino delle famiglie nobili attive in Grande Moravia dopo il 907 \u00e8 ancora oggetto di dibattito. Da un lato, ricerche recenti indicano che una parte significativa dell'aristocrazia locale continu\u00f2 a vivere in modo pi\u00f9 o meno indisturbato dopo la caduta e che i loro discendenti figuravano tra i nobili presenti nel Regno di Ungheria appena formato. Tra gli esempi pi\u00f9 eclatanti si possono menzionare le potenti famiglie degli Hunt e dei P\u00e1zm\u00e1n. In effetti, sia l'anonimo autore delle \"Gesta Hungarorum\" sia Simone di K\u00e9za, ovvero due cronisti che narrano la storia antica dell'Ungheria, confermavano che le famiglie nobili di spicco del regno discendevano o da capi delle trib\u00f9 magiare o da altre aree europee, anche se non si parlava della Grande Moravia. Infatti, sempre con riferimento agli antenati del clan Hont-P\u00e1zm\u00e1ny, la cui origine morava \u00e8 stata avanzata da studiosi slovacchi, Simone di K\u00e9za narrava come essi giungessero dal Ducato di Svevia alla fine del X secolo.\nI territori menzionati nelle fonti medievali come \"Tercia pars regni\" (letteralmente \"un terzo del Regno d'Ungheria\") sono indicati come \u00abDucato\u00bb nelle opere accademiche ungheresi e come \u00abPrincipato di Nitra\u00bb nelle fonti accademiche slovacche. Questi territori erano guidati autonomamente da membri della dinastia degli Arpadi residenti in Bihar (oggi \"Biharea\" in Romania) o a Nitra, una pratica che ricordava il sistema appannaggio della Grande Moravia e simile inoltre a quella di alcune altre dinastie dell'Alto Medioevo (si pensi ai rjurikidi della Rus' di Kiev). L'esistenza di un'unit\u00e0 politica autonoma incentrata su Nitra \u00e8 spesso considerata dagli studiosi slovacchi un esempio di continuit\u00e0 politica del periodo della Grande Moravia.\nLa Grande Moravia ritorn\u00f2 ad assumere un valore non trascurabile nel corso dello sviluppo del nazionalismo romantico ceco e slovacco nel XIX secolo. La doppia croce bizantina che si pensa sia stata portata da Cirillo e Metodio \u00e8 attualmente parte del simbolo della Slovacchia e la Costituzione della Repubblica Slovacca fa riferimento alla Grande Moravia nel suo preambolo. La storia della Grande Moravia fu considerata col tempo una radice culturale di diverse nazioni slave nell'Europa centrale ed \u00e8 stata impiegata nel tentativo di creare un'unica identit\u00e0 cecoslovacca nel XX secolo.\nBench\u00e9 sia stata posta poca attenzione sulla sorte degli abitanti della Moravia storica dopo la scomparsa dello Stato, si tende a ritenere che le loro tracce vadano ricercate tra i bulgari, i croati e i magiari; ricerche archeologiche e toponimi suggeriscono la continuit\u00e0 della popolazione slava nel valli dei fiumi dei Carpazi interni occidentali. Si segnalano anche gli sporadici riferimenti alla Grande Moravia del 924/925 di Folkuin, nel suo \"Gesta abb. Lobiensium\", e di Ruotger, nel \"Archiepiscopi Coloniensis Vita Brunonis\". Nel 942, i guerrieri magiari catturati durante la loro incursione nell'al-Andalus affermavano che la Moravia era il vicino settentrionale del loro popolo. Il destino dell'Europa centrale nel X secolo resta in virt\u00f9 di tale testimonianza in gran parte nebuloso.\nLa parte orientale del territorio centrale della Grande Moravia (l'odierna Slovacchia) cadde sotto il dominio degli Arpadi ungheresi. I confini nord-ovest del Principato d'Ungheria, finirono per diventare una terra perlopi\u00f9 disabitata o scarsamente abitata. A livello geografico, si utilizzava l'espressione ungherese \"gyep\u0171elve\" per indicare la zona sopra esposta fino alla met\u00e0 del XIII secolo. I feudi amministrati dall'aristocrazia slava locale andarono gradualmente integrati nel Regno d'Ungheria in un processo terminato nel XIV secolo. Mentre dunque una fetta di quanto apparteneva alla Grande Moravia pass\u00f2 in mano magiara, nel 1000 o 1001 tutta l'attuale Slovacchia abbracci\u00f2 il dominio del giovane Stato polacco sotto Boleslao I."}
{"id": "1305658", "revid": "599013", "url": "https://it.wikipedia.org/wiki?curid=1305658", "title": "Luigi Pieroni", "text": "Carriera.\nClub.\nPieroni comincia la sua carriera nello ma non riesce a guadagnarsi la fiducia dell'allenatore. \u00c8 per questa ragione che si trasferisce al RFC Liegi (allora in seconda divisione belga). Rimane 4 stagioni al RFC, segnando 30 gol in 104 presenze.\nNel 2003, a seguito del fallimento societario del RFC Liegi che viene retrocesso d'ufficio in terza divisione, passa in Jupiler League, con l'. Termina la sua prima stagione col club di Mouscron totalizzando 28 gol in 30 presenze, diventando cos\u00ec capocannoniere del campionato ed oggetto del desiderio di vari club, tra i quali sceglie l'. Nella sua prima stagione in Ligue 1 segna 6 gol, raddoppiando la cifra la stagione susseguente.\nDurante il mercato di gennaio del 2007, viene acquistato dal Nantes, firmando un contratto triennale da 2,5 milioni di euro. Segna il suo primo gol con la sua nuova maglia il 13 gennaio 2007 contro il , alla sua prima partita. Nonostante il suo contributo, il Nantes retrocede in Ligue 2 a fine stagione.\nIl 17 agosto 2007 passa al Lens in prestito con diritto di riscatto. Nel gennaio 2008 lascia il Lens per approdare all'Anderlecht con la formula del prestito con diritto di riscatto, se convincer\u00e0 avr\u00e0 un contratto triennale fino al 2011.\nIl 29 giugno 2008, viene ufficializzato il suo passaggio al Valenciennes.\nNel gennaio 2010 torna in Belgio con un contratto di due anni e mezzo con il Gent. Nell'agosto del 2010 torna allo , club nel quale aveva militato da giovane.\nIl 19 luglio 2011 passa all'Arles-Avignon con cui firma un contratto triennale.\nNazionale.\nHa esordito con il il 18 febbraio 2004 contro la ."}
{"id": "1305659", "revid": "585241", "url": "https://it.wikipedia.org/wiki?curid=1305659", "title": "Giovanni Ircano I", "text": "Biografia.\nFiglio di Simone Maccabeo e nipote di Giuda e Gionata Maccabeo, la sua storia, come quella della sua famiglia, \u00e8 raccontata nel Primo e nel Secondo libro dei Maccabei della Bibbia, come pure nel Talmud.\nSal\u00ec al trono quando il padre e i suoi due fratelli vennero assassinati durante un banchetto, probabilmente per ordine di Tolomeo, loro cognato. Assunse i titoli del padre, quello di Sommo sacerdote e di etnarca, sebbene non tutti gli Ebrei lo riconoscano come tale, in quanto gli Asmonei non discendevano da Davide.\nNel 132 a.C. rinnov\u00f2 l'alleanza con la Repubblica romana, ottenendo in cambio tre citt\u00e0 a danno del regno di Siria \u2014 Joppa, Gazara e Pegae \u2014 mentre alle truppe del sovrano seleucide Antioco VII venne proibito di accedere alla Giudea. Represse la rivolta filo-siriana del generale ebreo che aveva ucciso suo padre e continu\u00f2 la guerra prima contro Antioco VII, poi contro Seleuco V, intanto succedutogli. Verso la fine del suo regno dovette fronteggiare anche molti dissidi interni tra Farisei e Sadducei.\nAlla sua morte gli succedette il figlio Aristobulo I."}
{"id": "1305664", "revid": "118498846", "url": "https://it.wikipedia.org/wiki?curid=1305664", "title": "Sidermar", "text": "La Sidermar fu un'importante compagnia di navigazione, con sede a Genova, specializzata in carboniere e trasporto di materiali siderurgici. Nel periodo di massima espansione, attorno al 1975, contava ben 25 unit\u00e0, dalle 5.000 alle 250.000 tonnellate di portata, e circa 700 uomini imbarcati. La compagnia faceva parte del gruppo Finmare, dipendente dall'IRI, l'Istituto per la Ricostruzione Industriale.\nNel 1936 l'I.R.I. costitu\u00ec, in seguito al Regio Decreto 2082, le cosiddette societ\u00e0 P.I.N.(\"Preminente Interesse Nazionale\"): Tirrenia con sede a Napoli, \"Italia\" a Genova, \"Adriatica\" a Venezia e Lloyd Triestino a Trieste. Come conseguenza dello stesso decreto venne anche fondata la Societ\u00e0 Finanziaria Marittima (Finmare).\nNel 1956 venne fondata a Genova la Sidermar, con il fine di sviluppare il trasporto dei materiali siderurgici e del minerale di ferro. Scopo della compagnia era di approvvigionare le acciaierie Italsider di Cornigliano (Ge), Piombino, Napoli e Taranto, di carbone e minerale di ferro e di esportare i prodotti finiti, come coils (rotoli di lamiere) e tubi di acciaio. Si importava carbone prevalentemente dalla Polonia e dalla Ucraina e ferro dalla Norvegia, dall'Algeria e perfino dall'India. La Sidermar esportava prodotti siderurgici ovunque, comprese la Gran Bretagna, la Libia, la Bulgaria e l'Iran. Nel periodo di massima espansione, alla fine degli anni '70, contava nel suo organico ben 700 naviganti.\nLeader italiano dei trasporti via mare di carbone, minerale di ferro e prodotti siderurgici, la Sidermar cess\u00f2 le sue attivit\u00e0 nel 1995, cedendo le sue 14 navi a privati e venne fusa con il LLoyd Triestino."}
{"id": "1305668", "revid": "254059", "url": "https://it.wikipedia.org/wiki?curid=1305668", "title": "Maho Beach", "text": "Maho Beach \u00e8 una spiaggia situata sull'isola di Sint Maarten, territorio del Regno dei Paesi Bassi.\nLa spiaggia \u00e8 stretta tra il mare e la pista n. 10 dell'Aeroporto Principessa Juliana di St.Maarten, che dista appena un centinaio di metri dalla costa. Perci\u00f2 gli aerei in arrivo sorvolano la spiaggia a bassissima quota, il che ha fatto della localit\u00e0 un'attrazione turistica. Ogni anno moltissime persone vi si recano per provare l'ebbrezza di veder passare a bassissima quota vari tipi di aerei, finanche i grandi Boeing 747 ed Airbus A340. I bar e gli esercizi commerciali siti sulla spiaggia hanno posizionato, a beneficio dei turisti, delle lavagne con gli orari dei voli in arrivo e in partenza, oltre a degli altoparlanti che diffondono i dialoghi radio del controllo del traffico aereo.\nSovente, i frequentatori di Maho Beach usano fermarsi in mezzo alla spiaggia per farsi investire dal vento fortissimo causato dai motori degli aerei in partenza. Per scongiurare il rischio di infortuni e/o decessi, il governo locale ha allontanato le recinzioni dell'area aeroportuale dalla soglia della pista, oltre a posizionare dei cartelli che avvisano del pericolo.\nLa spiaggia \u00e8 costituita da sabbia fine bianca ed \u00e8 quasi priva di vegetazione, a causa dell'erosione provocata dagli scarichi dei motori degli aerei. Maho Beach \u00e8 altres\u00ec una meta rinomata per la pratica di windsurf e skimboard, in quanto \u00e8 spesso battuta da onde alte."}
{"id": "1305669", "revid": "486946", "url": "https://it.wikipedia.org/wiki?curid=1305669", "title": "SC Bastia", "text": ""}
{"id": "1305671", "revid": "1522738", "url": "https://it.wikipedia.org/wiki?curid=1305671", "title": "Amy Wong", "text": "Amy Wong \u00e8 un personaggio della sitcom animata \"Futurama\". \u00c8 una studentessa di ingegneria all'Universit\u00e0 marziana che per aiutarsi negli studi lavora all'interno della Planet Express (in realt\u00e0 \u00e8 stata assunta perch\u00e9 condivide con il Professor Farnsworth lo stesso gruppo sanguigno).\nBiografia.\nAmy viene da una ricca famiglia cinese trapiantata su Marte. I suoi genitori sono ricchissimi e possiedono l'intero emisfero ovest di Marte; possiedono tanto bestiame (in particolare \"scaramucche\", un incrocio tra scarabei e mucche) che ritengono pi\u00f9 facile marchiare ogni cosa che non \u00e8 loro piuttosto che marchiare i loro capi. La madre di Amy \u00e8 una stereotipata asiatica media e il padre vorrebbe che sua figlia si sposasse e gli desse dei nipotini, anche se lei non ne vuole sapere.\nStudentessa dell'Universit\u00e0 marziana, lavora alla Planet Express pi\u00f9 per compiacere il suo professore Farnsworth che per necessit\u00e0, mentre questi l'ha voluta nel suo staff perch\u00e9 Amy possiede il suo stesso gruppo sanguigno. Ogni tanto, Amy ha in mano martelli pneumatici e saldatrici automatiche, che usa per \"riparare\" il Planet Express.\nAmy \u00e8 il classico stereotipo della teenager: ama i vestiti e divertirsi senza prendere impegni, andare alle feste, incontrare sempre nuovi ragazzi e seguire le mode (anche se in Futurama la moda \u00e8 ci\u00f2 che meno piace alla gente). Indossa sempre una tuta rosa che lascia scoperta la pancia, ma nel corso della serie la si vede sfoggiare anche altri vestiti per occasioni speciali, tutti molto provocanti. \u00c8 spesso attratta dalle cose e dalle persone stravaganti. Spesso dimostra di comportarsi in modo incosciente e di essere impacciata, proprio come l'amico Fry. Dopo un incidente in macchina, Fry perde letteralmente la testa ed Amy se la fa ricucire sulla spalla sinistra. A fine episodio si risistemer\u00e0 tutto. Amy prende spesso in giro l'amica Leela riguardo al suo modo di vestire e i suoi gusti mascolini.\nDurante la serie, esce con diversi ragazzi, finendo anche con l'avere una breve relazione con Philip J. Fry. Diventer\u00e0 in seguito la fidanzata fissa e poi moglie dell'alieno Kif, il paziente e compito attendente di Zapp Brannigan; a seguito del peculiare metodo di riproduzione della specie di Kroker, Amy \u00e8 stata fondamentale nella \"produzione\" di una nidiata di girini (la cui gestazione \u00e8 per\u00f2 condotta dal maschio della coppia), in fase di evoluzione su un lontano pianeta. Ha avuto anche una breve relazione con Bender.\nNell'ultima stagione otterr\u00e0 finalmente il dottorato riuscendo a salvare, grazie alle sue teorie sulla rotazione della Terra, i suoi amici da dei terribili gatti alieni che li avevano ammaliati (lei \u00e8 allergica ai gatti).\nQuando era pi\u00f9 giovane era piuttosto brutta, con la faccia brufolosa ed era molto grassa. Ancora adesso sembra conservare un grande appetito e desidererebbe abbuffarsi anche se si trattiene. Infatti in un episodio, per poter mangiare ci\u00f2 che voleva scambia il corpo prima col professore e poi, dato che il suo corpo anziano le impediva di mangiare molto, con Leela, rendendo il suo corpo obeso.\n\u00c8 anche una grande giocatrice di golf, infatti ha imparato a giocare quando era piccola nel tentativo fallito di compiacere il padre."}
{"id": "1305684", "revid": "70349", "url": "https://it.wikipedia.org/wiki?curid=1305684", "title": "London City Airport", "text": ""}
{"id": "1305685", "revid": "1226", "url": "https://it.wikipedia.org/wiki?curid=1305685", "title": "Teoria del proiettile unico", "text": ""}
{"id": "1305689", "revid": "161374", "url": "https://it.wikipedia.org/wiki?curid=1305689", "title": "AB-412", "text": ""}
{"id": "1305701", "revid": "124123", "url": "https://it.wikipedia.org/wiki?curid=1305701", "title": "Theophilus Ebenhaezer D\u00f6nges", "text": "Biografia.\nTheophilus Ebenhaezer D\u00f6nges, afrikaner, nacque nel Transvaal l'8 marzo 1898, secondo figlio di un pastore di origine tedesca e olandese. Svolse i suoi studi a Stellenbosch, ottenendo un dottorato in diritto all'Universit\u00e0 di Londra nel 1925.\nEgli \u00e8 stato uno dei membri storici del Partito Nazionale, al governo nel paese ininterrottamente dal 1948 al 1994. Eletto deputato nelle file di tale partito nel 1941, egli succedette nel 1948 a Daniel Fran\u00e7ois Malan, eletto Primo Ministro, alla direzione del partito nella Provincia del Capo. E proprio nel governo Malan fu nominato subito Ministro dell'Interno, con delega, tra l'altro all'Immigrazione, divenendo uno degli artefici di quelle numerose leggi che diedero luogo all'apartheid, fra le quali il Group Area Act. Egli fu uno dei cosiddetti architetti dell'apartheid, introducendo tra l'altro la registrazione della popolazione sudafricana in base alla razza e la cancellazione dei votanti Cape Coloured dai registri elettorali generali, preludio alla privazione, del tutto, dei loro diritti civili ed elettorali.\nDal 1961 al 1967 fu Ministro delle finanze. D\u00f6nges svolse anche la funzione di Primo Ministro ad \"interim\" dal 6 settembre (data della morte di Hendrik Frensch Verwoerd) al 13 settembre 1966 (data dell'entrata in carica del nuovo premier Balthazar Johannes Vorster).\nNel 1967 fu eletto Presidente del Sudafrica per succedere a Charles Robberts Swart, ma sub\u00ec un colpo apoplettico e cadde subito in coma prima di entrare effettivamente in carica. Mor\u00ec il 10 gennaio 1968, senza aver ripreso pi\u00f9 conoscenza. Fino alla sua morte la carica fu tenuta \"ad interim\" da Jozua Fran\u00e7ois Naud\u00e9. Egli ricevette comunque onori postumi garantiti ad un ex Presidente, come i funerali di stato e la sua effigie sulle monete dell'anno seguente."}
{"id": "1305702", "revid": "486946", "url": "https://it.wikipedia.org/wiki?curid=1305702", "title": "Holly &amp; Benji", "text": ""}
{"id": "1305705", "revid": "1100311", "url": "https://it.wikipedia.org/wiki?curid=1305705", "title": "Lechia Gda\u0144sk", "text": "Il Lechia Gda\u0144sk Sp\u00f3\u0142ka Akcyjna (pronuncia: ), noto in italiano come Lechia Danzica, \u00e8 una societ\u00e0 calcistica polacca con sede nella citt\u00e0 di Danzica. Oggi \u00e8 l'unica squadra di Danzica militante nell'Ekstraklasa.\nFondata nel 1945 come \"BOP Baltia Gda\u0144sk\", ha vinto 2 Coppe di Polonia e 2 Supercoppe di Polonia.\nStoria.\nIl \"BOP Baltia Gda\u0144sk\" nasce il 1\u00ba luglio 1945 a Danzica, su iniziativa dell'Ufficio per la ricostruzione del porto (in polacco \"Biuro Odbudowy Port\u00f3w\"). Il proposito del BOP era di ricostruire i porti polacchi, danneggiati durante la seconda guerra mondiale, e di promuovere la pratica sportiva tra i lavoratori portuali. Il BOP Baltia gioc\u00f2 la sua prima partita il 2 settembre 1945, quando fu sconfitta per 6-4 dal Milicyjnym Klubem Sportowym z Wrzeszcza (\"club sportivo milizia di Wrzeszcza\") in un incontro della divisione regionale. Alla fine della stagione termin\u00f2 il campionato al primo posto e fu promosso in seconda divisione.\nAlla fine di febbraio del 1946 il BOP cambi\u00f2 nome in Club Sportivo dell'Ufficio per la ricostruzione del porto Lechia Danzica (in polacco \"Klub Sportowy Biura Odbudowy Port\u00f3w Lechia Gda\u0144sk\"). Il nome \"Lechia\" deriva da quello del Lechia Lw\u00f3w, dato che la maggior parte dei lavoratori portuali del BOP e coloro che avevano studiato all'Universit\u00e0 Tecnologica di Danzica erano stati espulsi da Leopoli (in polacco \"Lw\u00f3w\") alla fine del secondo conflitto mondiale.\nNei primi anni nelle divisioni inferiori il Lechia si comport\u00f2 bene, finendo al primo posto nel campionato regionale nel 1946-1947 e nel 1947-1948. Per essere promosso in Ekstraklasa la squadra doveva vincere un ulteriore turno di qualificazione contro le altre squadre laureatesi campioni regionali. Raggiunse l'obiettivo nella stagione 1947-1948 aggiudicandosi i play-off e approdando, cos\u00ec, per la prima volta nella divisione di vertice del calcio polacco.\nNel 1949 il Lechia esord\u00ec in massima serie, in cui su 22 partite ne vinse solo 4 partite e ne perse 15. Nel 1950 torn\u00f2 dunque a giocare in seconda divisione, ma riusc\u00ec a vincere di nuovo il campionato e poi i play-off, guadagnando cos\u00ec una nuova promozione in Ekstraklasa.\nTornato in Ekstraklasa, la squadra visse poi gli anni d'oro della propria storia. Nel 1952 la compagine di Danzica riusc\u00ec a salvarsi grazie al settimo posto, ma nel 1953 retrocesse, per poi conseguire una pronta risalita nel 1954, grazie al secondo posto in seconda serie. Nel 1955 i risultati migliorarono decisamente, come testimonia il quinto posto finale in massima divisione e il raggiungimento della finale della Coppa di Polonia, la prima nella storia del club. Nel percorso verso l'atto conclusivo del torneo la squadra elimin\u00f2 Sandecja Nowy S\u0105cz, , e . In finale fu sconfitta per 5-0 dal allo Stadio dell'Armata popolare polacca (tripletta di Kempny e gol di Pohl e S\u0142aboszewski).\nNel 1956 il Lechia Gda\u0144sk ottenne il risultato migliore della propria storia in campionato, il terzo posto con 25 gol segnati in 22 partite, sotto la guida di Tadeusz Fory\u015b, il pi\u00f9 grande allenatore del Lechia, capace di condurre la squadra alla promozione in massima serie, portarla alla finale di coppa nazionale e poi alla terza piazza del campionato. Nel 1957 il Lechia concluse la stagione al quinto posto, segnando ancora 25 gol in 22 partite. Alla fine della stagione Fory\u015b lasci\u00f2 la squadra di danzica per assumere la guida degli arcirivali dell'.\nLe fortune del Lechia volsero al peggio nella stagione seguente, conclusa all'ottavo posto, con la salvezza ottenuta per un solo punto. La tendenza negativa prosegu\u00ec negli anni a venire: al sesto posto del 1959 con 19 gol segnati in 22 partite (fece peggio in termini realizzativi solo lo Stal Sosnowiec, giunto ultimo), seguirono tre annate molto complicate, concluse al nono posto nel 1960, all'ottavo nel 1961 e al nono nel 1962, ai limiti della zona retrocessione.\nIl formato della Ekstraklasa mut\u00f2 nel 1962, con il passaggio da un campionato estivo (giocato in primavera-autunno) a un campionato invernale (giocato in autunno-primavera). Nella stagione 1962-1963 la squadra fatic\u00f2 notevolmente, vincendo solo 6 partite su 26 giocate, con 3 pareggi e 17 sconfitte. Il penultimo posto volle dire retrocessione in seconda divisione insieme al .\nIl ritorno del Lechia in massima serie non fu immediato. Nella stagione 1963-1964 si piazz\u00f2 decima, in quella successiva, in cui vinse per 2-1 il primo confronto con l', giunse settima. Nel 1965-1966 arriv\u00f2 il sesto posto, mentre nel 1966-1977 il club sub\u00ec la retrocessione a causa del tredicesimo posto, seppur per un solo punto di margine rispetto alle squadre salvatesi.\nNel 1967-1968 il Lechia milit\u00f2 in terza divisione nella prima annata di esistenza della categoria. La stagione nella III liga (oggi denominata II liga), vide la squadra sfiorare la promozione grazie al secondo posto nel proprio raggruppamento, dietro all'Arkonia Stettino (all'epoca veniva promossa solo la capolista di ogni girone). Nell'annata vi furono diversi derby per il Lechia, impegnato nella prima partita contro il Polonia Gda\u0144sk, oltre che contro i vicini rivali del Ba\u0142tyk Gdynia e del Flota Gdynia.\nLa stagione 1968-1969 vide l'ascesa del giovane Zdzis\u0142aw Puszkarz, prodotto del settore giovanile del Lechia e destinato a diventare una bandiera della squadra. Al quinto posto del 1969, reso pi\u00f9 amaro dalla promozione dei rivali dell'Arka Gdynia, promossi in seconda serie al primo tentativo, seguirono piazzamenti migliori nel triennio successivo, vissuto in crescendo: terzo posto, secondo posto e infine primo posto e promozione in seconda divisione nella stagione 1971-1972.\nNel 1972-1973 il Lechia ottenne il settimo posto in serie cadetta, mentre nell'annata seguente la seconda serie pass\u00f2 da 16 squadre a 32 e fu divisa in due gironi, nord e sud, con la promozione assegnata solo alla prima classificata di ognuno dei due raggruppamenti. Quarto nel 1973-1974, il Lechia arriv\u00f2 secondo l'anno dopo e nel 1975-1976, poi quinto nel 1976-1977 e di nuovo secondo nel 1977-1978, mancando di pochi punti la promozione in tutte le circostanze in cui arriv\u00f2 secondo. Nel 1978-1979 il club si piazz\u00f2 terzo, mancando la promozione per un punto per la seconda stagione di fila. Nel 1975 il giocatore del Lechia Puszkarz era stato convocato nella nazionale polacca per la sfida contro la .\nLe fortune del Lechia volsero in peggio alla fine degli anni '70, con piazzamenti sempre pi\u00f9 negativi all'inizio degli anni '80. Nel 1979-1980 la seconda serie fu rivoluzionata nuovamente, venendo suddivisa in gironi est e ovest, con il Lechia inserito nel gruppo ovest e piazzatosi sesto. L'abbandono di Zdzis\u0142aw Puszkarz alla fine della stagione 1980-1981, chiusa al settimo posto, fu deleteria per la squadra, che nel 1981-1982 vinse solo sei delle trenta partite giocate, finendo il torneo sette punti sotto la zona salvezza e retrocedendo cos\u00ec in terza divisione a causa del quattordicesimo posto.\nNel 1982-1983 la squadra visse una sorta di rinascita, vincendo il campionato di terza serie con soli nove gol subiti in 26 giornate e affermandosi in Coppa di Polonia, dove elimin\u00f2 a fatica lo Start Radziejow al secondo turno (3-2 ai tiri di rigore), per poi estromettere dal torneo squadre ben pi\u00f9 quotate, tutte militanti in massima serie: il Widzew \u0141\u00f3d\u017a, battuto per 5-4 ai rigori (dopo l'1-1 dei tempi supplementari) ai trentaduesimi di finale, lo \u015al\u0105sk Wroc\u0142aw, battuto per 3-0 agli ottavi, lo Zag\u0142\u0119bie Sosnowiec, battuto per 1-0 ai quarti, e il Ruch Chorz\u00f3w, superato per 4-3 ai rigori in semifinale. L'atto conclusivo della competizione vide il Lechia affrontare il Piast Gliwice, club militante in seconda serie, e vincere per 2-1 con reti di G\u00f3rski e Ka\u0142u\u017cy\u0144ski: per il Lechia fu il primo, clamoroso successo in una competizione.\nNel 1983-1984 il Lechia conferm\u00f2 i risultati convincenti dell'annata precedente, vincendo il girone ovest di seconda serie, con conseguente approdo in massima serie dopo ventuno anni, e aggiudicandosi la Supercoppa di Polonia grazie al successo contro il Lech Pozna\u0144, club di massima serie, per 1-0 con rete di Jerzy Kruszczy\u0144ski a due minuti dal fischio finale. In stagione il club fu impegnato anche nella Coppa delle Coppe in qualit\u00e0 di detentore della coppa nazionale. A spegnere i sogni di gloria polacchi in Europa fu la , che si impose per 7-0 nella gara di andata in casa e per 3-2 nella gara di ritorno in trasferta.\nTornato in massima divisione, il Lechia chiuse l'annata 1984-1985 con una sofferta salvezza, ottenuta grazie al dodicesimo posto, a un solo punto dalla zona retrocessione, e al cambio di regolamento, che quell'anno previde la retrocessione di sole due squadre anzich\u00e9 tre come di consueto. Nel 1985-1986 e nel 1986-1987 la squadra lott\u00f2 nuovamente per la salvezza, chiudendo quattordicesima prima e undicesima poi, ma nel 1987-1988, pur rinforzata dal rientrante Puszkarz, di nuovo nella rosa della squadra dopo cinque stagioni, la squadra non riusc\u00ec a evitare la retrocessione, anche per via di un nuovo cambio di regolamento, che quell'anno previde degli spareggi salvezza tra l'undicesima e la quattordicesima e la tredicesima e la dodicesima classificata. Il Lechia si piazz\u00f2 dodicesimo e se la vide con il Olimpia Pozna\u0144, contro cui perse sia la gara di andata sia quella di ritorno (3-2 il punteggio totale), salutando cos\u00ec la massima divisione insieme allo Zag\u0142\u0119bie Lubin, superato dal G\u00f3rnik Wa\u0142brzych. Nell'annata seguente gli spareggi salvezza sarebbero stati aboliti.\nDopo il decimo posto in seconda divisione del 1988-1989, il Lechia giunse undicesimo e poi dodicesimo nel biennio seguente, poi ottavo nel 1992 e sesto nel 1993. In questo periodo il Lechia visse forti rivalit\u00e0 con le altre compagini di Gda\u0144sk, oltre che con l'Arka e il Ba\u0142tyk Gdynia. L'Arka fu tra l'altro affrontato dal Lechia per la prima volta nella coppa nazionale nel 1993-1994 (a vincere fu l'Arka per 1-0), stagione in cui in campionato il Lechia chiuse al quattordicesimo posto, a un solo punto dalla zona rossa. Nel 1994-1995 il quindicesimo posto finale condann\u00f2 la squadra di Danzica alla retrocessione in terza serie, insieme ai rivali dell'Arka Gdynia.\nNel 1995 il Lechia si fuse con l'Olimpia Pozna\u0144, divenendo \"Olimpia/Lechia Gda\u0144sk\", squadra che milit\u00f2 in massima serie, mentre il Lechia Gda\u0144sk gioc\u00f2 in terza divisione. Nel 1995-1996 il Lechia/Olimpia Gda\u0144sk fin\u00ec sedicesimo in massima divisione e retrocesse e anche il Lechia Gda\u0144sk sfior\u00f2 la retrocessione in quarta serie e la svent\u00f2 per un soffio, finendo sedicesima su diciotto squadre. Alla fine della stagione il Lechia/Olympia Gda\u0144sk cambi\u00f2 nome in Lechia Gda\u0144sk e si iscrisse alla seconda divisione. Nel 1996-1997 il Lechia, giunto quindicesimo in seconda serie, retrocesse in terza serie, dove nel 1997-1998 chiuse al terzo posto.\nStrutture.\nStadio.\nL'impianto casalingo lo stadio Energa Gda\u0144sk, costruito nel 2008 e ultimato nel 2011 nell'ambito dell'organizzazione del campionato europeo di calcio 2012 in Polonia ed Ucraina. Precedentemente, dal 1945 al 2011, la squadra ha giocato le proprie partite allo stadio del centro sportivo di Danzica, gi\u00e0 noto come stadio MOSiR.\nOrganico.\nRosa 2021-2022.\nAggiornata al 11 luglio 2021 ."}
{"id": "1305706", "revid": "8660", "url": "https://it.wikipedia.org/wiki?curid=1305706", "title": "Aeroporto di Londra-Luton", "text": "L'aeroporto di Londra-Luton (IATA: LTN, ICAO: EGGW), in inglese London Luton Airport, \u00e8 un aeroporto internazionale situato nella citt\u00e0 di Luton a circa 55 km a nord dal centro di Londra.\nDescrizione.\n\u00c8 il quarto aeroporto pi\u00f9 grande che serve Londra, dopo Heathrow, Gatwick e Stansted.\nNel 2005, il numero totale di passeggeri dell'aeroporto \u00e8 aumentato a 9,1 milioni di passeggeri, facendo di Luton il settimo aeroporto del Regno Unito pi\u00f9 trafficato e uno degli aeroporti pi\u00f9 in crescita. Nel 2014 i passeggeri totali erano 10,48 milioni.\nL'aeroporto \u00e8 un hub per le compagnie easyJet, Thomson Airways e Ryanair."}
{"id": "1305714", "revid": "161374", "url": "https://it.wikipedia.org/wiki?curid=1305714", "title": "Fiat-Aeritalia G-91", "text": ""}
{"id": "1305715", "revid": "122155008", "url": "https://it.wikipedia.org/wiki?curid=1305715", "title": "Lingua selonica", "text": "Il selonico era una lingua facente parte del gruppo delle lingue baltiche della famiglia indoeuropea. Questa lingua veniva parlata dalla trib\u00f9 baltica dei Seloni che vivevano nella Selonia, un territorio nella parte sudorientale della Lettonia e nella parte nordorientale della Lituania. \nTra il XIII ed il XV secolo i seloni abbandonarono la loro lingua, assimilandosi ai latgolici e parzialmente ai lituani.\nLe tracce del selonico si possono ancora trovare nei territori selonici abitati, specialmente nell'accento e nella fonetica del cosiddetto dialetto selonico del lettone.\nEtimologia.\nIl termine \"sel\u0117\" \u00e8 probabilmente registrato per la prima volta come \"Caput fl\"(\"uvii\") \"Selliani\" \"foce del fiume sel\u0117\" nella fonte \"Tabula itineraria Peutingeriana\" (III-IV secolo, in un manoscritto del XIII secolo). Questo nome, secondo alcuni, \u00e8 di origine idronimica ed \u00e8 associato al lituano \"sel\u0117\u0301ti\" \"scorrere, correre\". Ci sono idronimi lituani dalla stessa radice: \"S\u0117\u0301lupis\", \"S\u0117\u0301lin\u0117\".\nClassificazione.\nIl posto del seloniano nella classificazione delle lingue baltiche rimane poco chiaro. Kazimieras Buga credeva che fosse il pi\u00f9 vicino al kurukh, cosa che fu smentita da J\u0101nis Endzel\u012bns, che fece notare che non c'erano isoglosse esclusive tra kurukh e selenico. C'\u00e8 anche l'ipotesi che il selonico fosse un idioma di transizione dal lituano al lettone.\nSecondo Yuri Borisovich, il selonico occupa una posizione intermedia tra l'auk\u0161taic, il letgallo e lo semigallica, e ha molti paralleli con le lingue baltiche occidentali. Strutturalmente, era uno dei dialetti della lingua del Baltico pre-orientale (cluster)."}
{"id": "1305716", "revid": "125154517", "url": "https://it.wikipedia.org/wiki?curid=1305716", "title": "Diego Ribon", "text": ""}
{"id": "1305719", "revid": "585241", "url": "https://it.wikipedia.org/wiki?curid=1305719", "title": "Aristobulo I", "text": "Biografia.\nIl maggiore dei figli di Giovanni Ircano I, Aristobulo fu il primo ad utilizzare il titolo di re: secondo le scritture ebraiche, infatti, solo i discendenti della casata di Davide avevano il diritto di essere Re di Israele.\nSecondo il volere di Ircano, il regno sarebbe dovuto passare a sua moglie, mentre Aristobulo avrebbe dovuto ricevere solo il sommo sacerdozio; Aristobulo, invece, fece imprigionare la madre e la fece morire di fame. Dopo appena un anno di regno, per\u00f2, mor\u00ec di malattia.\nLa sua politica fu in opposizione ai Farisei, che perseguit\u00f2 senza piet\u00e0.\nLa vedova di Aristobulo, Shelomit (Salom\u00e9) Alexandra, liber\u00f2 tre fratelli di Aristobulo dal carcere: il pi\u00f9 anziano di questi, Alessandro Ianneo, divenne re."}
{"id": "1305723", "revid": "767487", "url": "https://it.wikipedia.org/wiki?curid=1305723", "title": "Chiavenna (torrente)", "text": "Il Chiavenna (\"la Ciav\u00ebna\" in dialetto piacentino, \"Clena\" in latino) \u00e8 un torrente lungo , affluente di destra del Po, che scorre completamente in provincia di Piacenza.\nPercorso.\nLa sorgente del Chiavenna si trova sulle pendici nord-orientali del monte Taverne, ad un'altitudine di 806 , all'interno del territorio comunale di Lugagnano Val d'Arda. Dopo la fonte, il torrente compie un percorso montano di poco meno di , formando l'omonima valle nel quale prosegue orientato verso nord-est, dando il nome alla frazione lugagnanese di Chiavenna Rocchetta e proseguendo fino a Vigolo Marchese, frazione del comune di Castell'Arquato, dove inizia a scorrere nella pianura Padana. Nel tratto vallivo sono presenti molte formazioni calanchive, all'interno delle quali sono stati rinvenuti fossili databili tra 3,5 e 1,7 milioni di anni fa, risalenti al periodo geologico del Piacenziano.\nSuperato l'abitato di Vigolo Marchese, il Chiavenna scorre verso nord fino a Fontana Fredda, frazione del comune di Cadeo, dove piega in direzione ovest scorrendo parallelamente al tracciato della via Emilia per circa fino a Roveleto dove riceve da sinistra le acque del Chero, suo principale affluente, caratterizzato da un bacino idrografico di dimensioni paragonabili a quello del Chiavenna. Dopo la foce del Chero, il corso piega di nuovo verso nord, venendo superato dalla via Emilia e, poi, lambendo Chiavenna Landi, frazione del comune di Cortemaggiore il cui toponimo deriva direttamente dalla presenza del torrente. Circa a sud di Caorso, in localit\u00e0 Ronchi, riceve le acque del Riglio, altro affluente di sinistra, anch'esso caratterizzato da un bacino idrografico di dimensioni paragonabili. Nel tratto tra Chiavenna Landi e la zona immediatamente precedente alla foce del Riglio, la corrente naturale del Chiavenna diminuisce gradualmente fino ad azzerarsi completamente. Durante questo tratto il corso del fiume \u00e8 sostanzialmente monocursale, con l'alternanza di tratti rettilinei e meandriformi.\nDopo aver ricevuto le acque del Riglio, il Chiavenna attraversa il centro di Caorso; a causa della presenza di uno sbarramento lungo il corso del fiume Po presso Isola Serafini, il tratto del corso del torrente dalla foce fino alla localit\u00e0 Colombarola, posta a sud di Caorso, \u00e8 interessato dal fenomeno del reflusso delle acque del Po, che risalgono il corso del Chiavenna per un totale . Il fenomeno implica anche che la quantit\u00e0 di acqua presente in questo tratto sia nettamente superiore a quella nel tratto precedente: la profondit\u00e0 media del Chiavenna a Caorso si aggira sui , mentre a Chiavenna Landi solitamente non supera i . Oltrepassato Caorso, il Chiavenna prosegue il suo corso per fino ad immettersi nel Po, nei pressi di San Nazzaro, frazione di Monticelli d'Ongina.\nAffluenti.\nGli affluenti principali del Chiavenna sono i torrenti Chero e Riglio, entrambi posti sulla sinistra orografica, i quali presentano dei bacini con caratteristiche simili a quello del Chiavenna, sia per dimensioni, sia per la forma, stretta e allungata. Entrambi i torrenti hanno la loro foce nel Chiavenna nel tratto di corso in pianura: il Chero nei pressi di Roveleto, mentre il Riglio immediatamente a monte di Caorso.\nAd eccezione di Chero e Riglio, il reticolo idrografico secondario formato dagli affluenti del Chiavenna si presenta, in gran parte, poco sviluppato e composto prevalentemente da corsi d'acqua artificiali, sviluppati perlopi\u00f9 nella fascia di pianura. L'affluente principale nel tratto montano del corso del Chiavenna \u00e8 l'Ottesola, breve torrente lungo circa con andamento da ovest a est.\nRegime idrologico.\nIl Chiavenna presenta un bacino idrografico stretto e allungato delle dimensioni di , di cui il 42% in ambito montano, pari allo 0,5% dell'intera estensione del bacino idrografico del fiume Po.\nIl regime fluviale \u00e8 spiccatamente torrentizio e, non di rado, nella stagione estiva il greto si presenta completamente asciutto, eccezion fatta per il tratto terminale del corso d'acqua, che risente del fenomeno del reflusso di acque provenienti dal Po: in questo tratto, durante l'estate il torrente presenta solitamente dei ristagni di acqua proveniente dal Po, con la sostanziale creazione di un ambiente assimilabile a un piccolo lago artificiale.\nLa portata media nel territorio di Lugagnano, non lontano dalla fonte, calcolata nel periodo 1991-2001, \u00e8 di , \u00e8 di nei pressi di Roveleto e di alla foce nel Po."}
{"id": "1305733", "revid": "709565", "url": "https://it.wikipedia.org/wiki?curid=1305733", "title": "Galaphile", "text": "Galaphile \u00e8 un personaggio immaginario della saga di Shannara: serie di libri creata dall'autore fantasy Terry Brooks. Fu il fondatore del Primo concilio dei druidi e il primo grande druido.\nStoria.\nDopo l'olocausto delle Grandi Guerre, il mondo cadde in uno stato di barbarie. Per porre fine a questa situazione di caos, Galaphile decise di fondare un'istituzione che proteggesse e controllasse le Quattro Terre e i loro abitanti. Questo fu il primo concilio dei Druidi. Galaphile chiam\u00f2 a Paranor uomini e donne di tutte le razze per mettere insieme le poche informazioni magiche e scientifiche sopravvissute al Vecchio Mondo. Fu il primo Grande druido e Protettore delle razze: ruolo che con l'avvento del Secondo concilio dei druidi (fautori di una politica di non intromissione nelle faccende delle Razze) pass\u00f2 a Bremen. Galaphile mise per iscritto la storia degli Elfi del Vecchio Mondo nelle Storie dei druidi; includendo i segreti dell'Eterea e del posto chiamato la Cripta. Si crede inoltre che egli sia il creatore del Pozzo dei Druidi.\nLo incontriamo per la prima volta ne Il primo re di Shannara come spirito evocato da Bremen al Perno dell'Ade. Durante questo primo incontro (bench\u00e9 nel libro si accenni anche ad uno precedente) l'ombra di Galaphile mostr\u00f2 al druido quattro visioni che resero possibile la sconfitta del Signore degli Inganni e lo nomin\u00f2 Protettore delle Razze, nonostante Bremen avesse dei dubbi sul prendersi questa grande responsabilit\u00e0. Durante un secondo incontro il primo druido si present\u00f2 con tutte le ombra dei druidi defunti e insieme a questi diede il potere in grado di sconfiggere Brona alla Spada di Shannara: la verit\u00e0. Nel terzo ed ultimo incontro, al quale fu presente anche Allanon allora quindicenne, Galaphile port\u00f2 Bremen con s\u00e9 in uno stadio tra la vita e la morte dal quale si liber\u00f2 quasi seicento anni dopo con la morte del suo successore.\nNegli altri libri della saga viene solamente citato come personaggio storico."}
{"id": "1305734", "revid": "101768", "url": "https://it.wikipedia.org/wiki?curid=1305734", "title": "Blanco", "text": ""}
{"id": "1305737", "revid": "1605525", "url": "https://it.wikipedia.org/wiki?curid=1305737", "title": "Corpi", "text": "Corpi (\"A Faint Cold Fear\") \u00e8 il terzo romanzo di Karin Slaughter della serie ambientata nella Contea di Grant a Heartsdale, in Georgia. \u00c8 stato pubblicato nel 2007.\nIl libro \u00e8 stato tradotto in sedici lingue. In Italia \u00e8 apparso nel 2004.\nTrama.\nUno studente universitario viene trovato con le ossa rotte sotto un ponte. Si tratta di suicidio o di omicidio? Sara Linton, medico legale, si reca con sua sorella Tessa e con Jeffrey Tolliver, capo della polizia di Grant e suo ex marito, sul luogo del ritrovamento del corpo. Tessa scompare dalla scena e viene ritrovata gravemente ferita in un canalone. Iniziano allora le indagini fra studenti e professori universitari, mentre i delitti aumentano e gettano nel panico la cittadina. Si tratta di un serial killer? E la giovane Lena Adams, ex detective e ora guardia giurata all'universit\u00e0, cosa c'entra in tutto questo?"}
{"id": "1305739", "revid": "1543377", "url": "https://it.wikipedia.org/wiki?curid=1305739", "title": "Batne", "text": "Batne era un'importante e antica citt\u00e0 nei pressi di Zeugma, sull'alto corso dell'Eufrate, nella zona nota come Antemusia.\nFu fondata dai Macedoni all'incrocio di due importanti vie commerciali, quella che dal Golfo persico raggiungeva la Mesopotamia e quella che collegava il vicino oriente con la Partia e l'Asia centrale.\nDurante il IV secolo vi si teneva in settembre una fiera annuale con prodotti provenienti dall'India e dalla Cina."}
{"id": "1305743", "revid": "1974457", "url": "https://it.wikipedia.org/wiki?curid=1305743", "title": "Permesso di costruire", "text": "Il permesso di costruire \u00e8 un'autorizzazione amministrativa prevista dalla legge italiana, concessa dal comune, che autorizza l'attivit\u00e0 di trasformazione urbanistica ed edilizia del territorio, in conformit\u00e0 agli strumenti di pianificazione urbanistica. \nIn linea generale le nuove costruzioni e gli interventi di ristrutturazione edilizia o urbanistica di un certo rilievo sono quasi sempre soggetti al rilascio del permesso di costruire.\nFonti normative.\nA livello nazionale l'istituto \u00e8 disciplinato dal testo unico dell'edilizia del 2001 che ha sostituito quelli precedenti della \"concessione edilizia\" di cui alla legge 28 gennaio 1977, n. 10 (\"legge Bucalossi\") e della \"licenza edilizia\" di cui all'art. 31 della legge 17 agosto 1942, n. 1150.\nLa competenza concorrente circa la potest\u00e0 legislativa in Italia in materia urbanistica ed edilizia tra Stato e regioni ha poi spinto molte amministrazioni regionali a legiferare sul tema con norme tendenti a regolarne l'ambito di applicazione.\nCaratteristiche.\nI soggetti richiedenti.\nIl permesso di costruire \u00e8 richiesto dai soggetti che hanno titolarit\u00e0 a effettuare gli interventi che non sono soggetti a procedure semplificate e, generalmente, \u00e8 soggetto al pagamento di oneri concessori (analogamente al precedente istituto della concessione edilizia).\nI requisiti per il rilascio.\nGli interventi la cui realizzazione \u00e8 subordinata al preventivo rilascio del permesso di costruire sono indicati, oltre che nel DPR 6 giugno 2001, n. 380, anche dalle leggi regionali che possono eventualmente integrare la materia.\nAlla richiesta di \"permesso di costruire\" deve essere allegato un progetto - redatto da un professionista abilitato all'esercizio della professione - che descriva compiutamente e dettagliatamente le opere che si intendono eseguire e ne attesti la conformit\u00e0 urbanistico/edilizia e la rispondenza ai requisiti normativi tecnici (es. antisismici, acustici, di isolamento termico, ecc.).\nQualora l'intervento interessi beni soggetti a particolari tutele (ambientali, architettoniche, artistiche, ecc.) il rilascio del permesso di costruire \u00e8 vincolato al preventivo nulla osta da parte dell'ente deputato alla tutela del vincolo.\nIl silenzio-assenso.\nIl decreto legge 13 maggio 2011, n. 70, convertito in legge 12 luglio 2011, n. 106, ha introdotto il principio del \"silenzio-assenso\" per il rilascio del permesso di costruire. La domanda per l'ottenimento del permesso va presentata allo sportello unico per l'edilizia (S.U.E.) corredata dalla documentazione tecnica necessaria. Lo stesso decreto stabilisce che i Comuni che non si sono dotati di sportello unico per l'edilizia possono essere commissariati.\nIl S.U.E., ricevuta la richiesta di permesso, deve nominare entro 10 giorni il responsabile del procedimento il quale, entro sessanta giorni dalla presentazione della domanda, deve concludere l'istruttoria (valutare, cio\u00e8, la conformit\u00e0 del progetto alle varie normative vigenti e verificare la documentazione allegata) e formulare una proposta di provvedimento, corredata da una dettagliata relazione. Il responsabile del procedimento, qualora ritenga che ai fini del rilascio del permesso di costruire sia necessario apportare modifiche di modesta entit\u00e0 rispetto al progetto originario, pu\u00f2 richiedere tali modifiche, illustrandone le ragioni. L'interessato si pronuncia sulla richiesta di modifica entro il termine fissato e, in caso di adesione, \u00e8 tenuto a integrare la documentazione nei successivi quindici giorni. Il provvedimento finale, che lo sportello unico provvede a notificare all'interessato, \u00e8 adottato dal dirigente o dal responsabile dell'ufficio, entro il termine di trenta giorni dalla proposta del responsabile del procedimento. Decorso inutilmente il termine per l'adozione del provvedimento conclusivo, ove il dirigente o il responsabile dell'ufficio non abbia opposto motivato diniego, sulla domanda di permesso di costruire si intende formato il silenzio-assenso, fatti salvi i casi in cui sussistano vincoli ambientali, paesaggistici o culturali."}
{"id": "1305748", "revid": "35707", "url": "https://it.wikipedia.org/wiki?curid=1305748", "title": "Cultura punk", "text": ""}
{"id": "1305753", "revid": "125251310", "url": "https://it.wikipedia.org/wiki?curid=1305753", "title": "Automotore FS 207", "text": "Gli automotori dei gruppi FS 206, FS 207 e 208 sono comunemente conosciuti con i soprannomi di \"sogliole\" e in particolare gli automotori dei gruppi FS 207 e 208 sono conosciuti anche come \"i Badoni\" poich\u00e9 come i successori dei gruppi 210 e 211, sono una realizzazione della fabbrica Antonio Badoni Lecco (ABL), su licenza della fabbrica tedesca Breuer, a partire dal 1931 e rimasero in produzione, nelle varie serie fino al 1952, mentre il gruppo 206 venne realizzato sempre su licenza Breuer dalle Officine Costamasnaga di Como\nIl nomignolo di \"sogliola\" venne loro assegnato a causa della loro forma tipica: la cabina di manovra, unica e centrale era stretta e verticale, atta ad occupare pochissimo spazio tra i rotabili trainati, come del resto era contenuta la lunghezza complessiva di tutto il rotabile.\nNelle intenzioni progettuali il rotabile era destinato alle manovre nei piccoli scali ferroviari, nei depositi, nei raccordi civili e militari, di semplice manovrabilit\u00e0 e quindi adatto ad un uso universale.\nVenne fornito anche all'Esercito, all'Aviazione e alla Marina Militare italiana e prest\u00f2 servizio anche in Nord Africa nell'ultima guerra. Prodotto in svariate centinaia di unit\u00e0 ha prestato servizio nelle Ferrovie dello Stato fino agli anni ottanta; venne acquisito anche da numerose societ\u00e0 private per il servizio di movimentazione carri merci all'interno dei raccordi ferroviari industriali ove qualche esemplare presta ancora servizio.\nLa motorizzazione a benzina o a nafta venne fornita dalla Fiat con vari tipi di propulsore: Fiat 366 da 83\u00a0kW e da 77\u00a0kW, Fiat 355 da 55\u00a0kW e Fiat 326 da 51\u00a0kW. La trasmissione del moto era a catena di trasmissione e corona dentata con cambio a quattro velocit\u00e0. Il carrello era a ruote piccole da 500\u2013600\u00a0mm, a due assi motori. Il tutto permetteva una velocit\u00e0 massima molto modesta di 30\u201340\u00a0km/h ma ci\u00f2 era del tutto sufficiente allo scopo per cui il mezzo era stato costruito.\nGli automotori 206 - 207 e 208 hanno pressoch\u00e9 le stesse dimensioni e caratteristiche; differiscono solo nella motorizzazione e nel peso in servizio, maggiore di una \ntonnellata nella serie 208.\n206.\nGli automotori da manovra 206 erano del tipo OCM IV B, ex gruppo 4000, costruiti in 10 esemplari tra il 1931 e il 1932, erano inizialmente dotati di propulsore a benzina, sostituito nel 1955, in occasione delle Grandi Riparazioni, con un propulsore Diesel BRIF D65 N4L. \n207.\nGli automotori da manovra 207 erano del tipo OBL IV B, ex gruppo 4100, costruiti in 71 esemplari tra il 1931 e il 1932, erano inizialmente dotati di propulsore a benzina FIAT 235, sostituito nel 1955, in occasione delle Grandi Riparazioni, con un propulsore diesel. \n208.\nAutomotori da manovra 208 erano del tipo ABL IV N, ex gruppi 4205, 4206,4208, 4214, costruiti in 58 esemplari tra il 1939 e il 1952. L'automotore 208.099 costruito nel 1941 venne acquisito nel 1946. Vi furono 43 esemplari, analoghi alle unit\u00e0 del gruppo 208, dispersi per cause belliche. Le unit\u00e0 001 - 014 erano munite di propulsore Fiat 355 c con potenza di 55 Kw (75 CV) a 1700 giri al minuto. \nCuriosit\u00e0.\nNel corso del 1942 la Badoni effettu\u00f2 una fornitura di 40 \"sogliole\" del tipo Badoni IV al Regio Esercito impegnato nelle operazioni belliche in nord Africa. Vennero immatricolate come FS 4172-4212. Di queste, 8 andarono perdute per l'affondamento della nave che le trasportava. A differenza della madrepatria vennero qui soprannominate \"scatola di sardine\" o \"armadio viaggiante\"."}
{"id": "1305759", "revid": "913245", "url": "https://it.wikipedia.org/wiki?curid=1305759", "title": "Campionati del mondo di atletica leggera 2011", "text": "I campionati del mondo di atletica leggera 2011 (in inglese \"13th IAAF World Championships in Athletics Daegu 2011\") sono stati la 13\u00aa edizione dei campionati del mondo di atletica leggera. La competizione si \u00e8 svolta dal 27 agosto al 4 settembre presso lo stadio di Taegu nell'omonima citt\u00e0, in Corea del Sud.\nIn tale occasione sono stati stabiliti 41 record nazionali, 4 record continentali, 3 record dei campionati e un record mondiale.\nCandidatura.\nIl 4 aprile 2006 i paesi di Marocco, Corea del Sud, Emirati Arabi Uniti, Spagna, Russia, Australia, Svezia, Croazia e Stati Uniti d'America hanno presentato alla IAAF il loro interesse a ospitare i campionati, candidatura poi confermata il 1\u00ba dicembre del 2006 dalle citt\u00e0 di Brisbane, Taegu, Mosca e G\u00f6teborg.\nSuccessivamente, a causa della mancanza di supporti finanziari da parte del governo svedese, G\u00f6teborg ha ritirato la sua candidatura. La IAAF ha infine dichiarato la scelta di Taegu come sede dei campionati durante il \"IAAF Council Meeting\" di Mombasa il 27 marzo 2007.\nPartecipazione.\nLa partecipazione ai Campionati del mondo \u00e8 subordinata a numerosi vincoli: viene anzitutto richiesto il conseguimento di una prestazione minima, ottenuta in competizioni svoltesi tra il 1\u00ba ottobre 2010 (il 1\u00ba gennaio 2010 per i 10\u00a0000\u00a0m piani, la maratona, le gare di marcia e le prove multiple) e il 15 agosto 2011, regolarmente organizzate o autorizzate dalla IAAF, dalle federazioni continentali o nazionali di atletica leggera.\nLimiti al numero di iscritti.\nOgni federazione nazionale pu\u00f2 iscrivere un massimo di quattro atleti per ogni specialit\u00e0, a patto che almeno tre abbiano conseguito il minimo A e il restante il minimo B, ma solo tre potranno prendere parte alla competizione. Nel caso non ci siano atleti che abbiano conseguito il minimo A, la federazione pu\u00f2 iscrivere un massimo di due atleti titolari del minimo B, ma uno solo di questi potr\u00e0 gareggiare.\nIn quest'ottica, i campioni continentali in carica (tranne che per la maratona) sono considerati come qualificati con il minimo A, indipendentemente dalle prestazioni ottenute nel periodo di qualificazione.\nNelle staffette pu\u00f2 essere iscritta al massimo una squadra nazionale, composta al massimo da sei atleti, fra i quali devono figurare gli eventuali iscritti nelle corrispondenti gare individuali.\nIl campione del mondo in carica \u00e8 iscritto di diritto e non rientra nelle quote di atleti disponibili per una singola nazione.\nLe federazioni che in una specialit\u00e0 non hanno alcun atleta in possesso del minimo B possono iscrivere al massimo un atleta, tranne che per i 3000\u00a0m siepi, i 10\u00a0000\u00a0m e le prove multiple (decathlon ed eptathlon); le iscrizioni ai concorsi (salti e lanci) sono soggette all'approvazione dei delegati tecnici della IAAF. A queste restrizioni non \u00e8 soggetta la Corea del Sud, in quanto paese ospitante.\nLimiti di et\u00e0.\nGli atleti nati prima del 1\u00ba gennaio 1992 possono partecipare a tutte le specialit\u00e0; quelli nati nel 1992 e nel 1993 sono esclusi dalla maratona e dalla marcia 50 km; gli atleti delle classi 1994 e 1995 non possono gareggiare nei lanci maschili, nel decathlon, nei 10\u00a0000\u00a0m, nella maratona e nella marcia. Tutti gli atleti nati dal 1\u00ba gennaio 1996 (compreso) in poi non possono gareggiare in alcuna specialit\u00e0.\nMinimi di qualificazione.\nFra parentesi \u00e8 indicata la differenza rispetto al corrispondente minimo richiesto per l'edizione precedente (2009).\nPaesi partecipanti.\nSono iscritti atleti di 202 federazioni nazionali associate alla IAAF, come ai precedenti mondiali di Berlino. Fra le 10 nazioni non presenti figurano la Corea del Nord (boicottaggio), la Libia (guerra civile), piccoli paesi come Lussemburgo, Liechtenstein, Andorra, Montserrat o l'Isola Norfolk, o ancora la Georgia, la Giordania e il Nepal. Per la prima volta \u00e8 presente Timor Est. Non esistono pi\u00f9 le Antille Olandesi: la maggior parte dei loro atleti sono inseriti nella squadra dei Paesi Bassi.\nGli Stati Uniti portano 155 atleti, davanti alla Russia (83), alla Germania (78) e al Regno Unito (69). La nazione ospite ha un'insolita partecipazione con ben 63 atleti, fra cui molti senza il minimo B.\nCome nel 2009, \u00e8 un'atleta delle Kiribati ad essere la pi\u00f9 giovane: Kabotaake Romari ha solo 16 anni appena compiuti, mentre la pi\u00f9 anziana \u00e8 una marciatrice statunitense del 1962 che partecipa per la sesta volta ai mondiali.\nSqualifiche.\nNella finale della gara dei 100 metri piani, il primatista mondiale, Usain Bolt, \u00e8 stato squalificato per falsa partenza.\nNella gara dei 110 metri ostacoli, l'ordine d'arrivo originario ha visto prevalere Dayron Robles davanti a Jason Richardson e a Liu Xiang. La giustizia sportiva ha deciso successivamente di squalificare Robles alla luce del mancato rispetto dell'art. 163.2 del regolamento IAAF. Il cubano aveva, infatti, ostacolato Xiang attraverso due contatti avuti con lo stesso."}
{"id": "1305764", "revid": "22416", "url": "https://it.wikipedia.org/wiki?curid=1305764", "title": "Sagra di Sant'Efisio martire", "text": ""}
{"id": "1305765", "revid": "1833487", "url": "https://it.wikipedia.org/wiki?curid=1305765", "title": "C\u00e1ndido L\u00f3pez", "text": "La sua formazione artistica inizia sotto al guida di Carlos Descalzo e del maestro italiano Baldassare Verazzi, pittore e affrescatore giunto in Argentina nel 1856. \nNel 1860 si trasferisce nella citt\u00e0 di Mercedes e apre uno studio fotografico insieme a Juan Soul\u00e1, realizzando diversi dagherrotipi. Quando scoppia la guerra contro il Paraguay, decide di arruolarsi come volontario con il proposito di documentare nei suoi schizzi le fasi della campagna militare. Ma nel 1866 nel corso di un combattimento resta ferito e perde la mano destra. \nRientrato a Buenos Aires, si esercita nell'uso della mano sinistra e prosegue la sua attivit\u00e0 pittorica. Dopo il matrimonio con Emilia Magallanes, si trasferisce a Carmen de Areco, nel podere della moglie, e si dedica alla gestione della campagna e alla pittura. Muore a Baradero nel 1902."}
{"id": "1305766", "revid": "3115", "url": "https://it.wikipedia.org/wiki?curid=1305766", "title": "Correnti parassite", "text": ""}
{"id": "1305767", "revid": "125918489", "url": "https://it.wikipedia.org/wiki?curid=1305767", "title": "Sandra Oh", "text": "Attiva sia in campo cinematografico sia televisivo, Oh ha ottenuto successo sul piccolo schermo grazie all'interpretazione di Cristina Yang nella serie televisiva \"Grey's Anatomy\" (2005-2014), grazie a cui si \u00e8 aggiudicata un Golden Globe per la miglior attrice non protagonista in una serie nel 2006, due Screen Actors Guild Awards ed \u00e8 stata candidata cinque volte ai Premi Emmy. Nel 2018 torna in auge con il ruolo di Eve Polastri nella serie \"Killing Eve\", che le permette di vincere il secondo Golden Globe, il quarto Screen Actors Guild Award e di ricevere altre due candidature agli Emmy.\nBiografia.\nNata a Nepean, sobborgo della citt\u00e0 canadese di Ottawa, da una famiglia di ceto medio di immigrati coreani; il padre \u00e8 un uomo d'affari mentre la madre \u00e8 biochimica. Negli anni degli studi, suona il flauto e studia balletto con l'intento di diventare una ballerina professionista. In seguito, per\u00f2, nasce in lei la passione per la recitazione; contro il parere dei genitori, rinuncia agli studi di giornalismo all'Universit\u00e0 Carleton per studiare recitazione a Montr\u00e9al.\nHa detto ai suoi genitori che avrebbe provato a recitare per qualche anno, e qualora non vi fosse riuscita, sarebbe tornata a scuola. Riflettendo durante un'intervista sull'argomento afferma: \u00abSono l'unica persona nella mia famiglia che non ha un master in qualcosa\u00bb.\nEsordisce ufficialmente nel 1993 nel film per la televisione trasmesso dalla CBC \"The Diary of Evelyn Lau\", ottenendo un \"FIPA d'Or\" come miglior attrice al Festival di Cannes; dopo altre produzioni televisive, nel 1997 ottiene una parte nel film \"Mr. Bean - L'ultima catastrofe\". Negli anni successivi interpreta Rita Wu nella sitcom \"Arli$$\", ottiene piccole partecipazioni a programmi di successo come \"Popular\" e \"Six Feet Under\" e partecipa a svariati film indipendenti, fino al 2001 quando recita nella commedia \"Pretty Princess\" diretta da Garry Marshall.\nNel 2002 recita in \"Big Fat Liar\" di Shawn Levy e \"Full Frontal\" di Steven Soderbergh. Nel 2003 lavora per la pellicola \"Sotto il sole della Toscana\" e dopo cinque anni di fidanzamento sposa il regista Alexander Payne, che la dirige nel 2004 nell'apprezzato film \"Sideways - In viaggio con Jack\".\nDal 2005 entra a far parte del cast del celeberrimo medical drama \"Grey's Anatomy\", dove ricopre la parte della dottoressa Cristina Yang; la serie ottiene un grande successo regalandole molta popolarit\u00e0.\nNel 2006 divorzia dal marito. Sempre nel 2006 recita al fianco di Robin Williams e Toni Collette in \"Una voce nella notte\" e presta la propria voce alla draghessa coreana Sun Park nella serie animata \"American Dragon\". La Oh continua a essere molto attiva in campo cinematografico: infatti partecipa al film di Fernando Meirelles \"Blindness - Cecit\u00e0\", distribuito nel 2008. Nel frattempo, rimane legata a \"Grey's Anatomy\", che ritiene la sua prima occupazione, ma nell'estate 2013 annuncia l'intenzione di abbandonare la serie al termine della decima stagione.\nNel 2013 compare in alcuni spot pubblicitari di Sky Italia, sempre doppiata da Sabrina Duranti. Successivamente, partecipa alla commedia \"Tammy\", dove veste i panni di Susan, affiancata da attori come Melissa McCarthy e il Premio Oscar Kathy Bates.\nNel 2018 ottiene il ruolo di Eve Polastri nella serie televisiva \"Killing Eve\", prodotto originale della BBC America, che le conferisce un gran ritorno di popolarit\u00e0 e una candidatura come miglior attrice protagonista in una serie drammatica ai Premi Emmy 2018, diventando la prima attrice di origini asiatiche a riuscirci in questa categoria.\nDoppiatrici italiane.\nNelle versioni in italiano delle opere in cui ha recitato, Sandra Oh \u00e8 stata doppiata da:\nDa doppiatrice \u00e8 sostituita da:"}
{"id": "1305768", "revid": "1625010", "url": "https://it.wikipedia.org/wiki?curid=1305768", "title": "Ch\u00e1vez Ravine", "text": "Il Ch\u00e1vez Ravine \u00e8 un canyon situato a Los Angeles, Stati Uniti, noto soprattutto per essere l'area su cui sorge l'attuale sede del Dodger Stadium. \u00c8 cos\u00ec chiamato in onore di Julian Ch\u00e1vez, politico di Los Angeles nell'Ottocento.\nStoria.\nPrima che venisse sgomberato per un progetto di edilizia pubblica, il Ch\u00e1vez Ravine era costituito dalle tre comunit\u00e0 a maggioranza latina di \"La Loma\", \"Palo Verde\" e \"Bishop\". Il termine inglese \"ravine\" indica una valle molto piccola.\nGli anni quaranta.\nNegli anni quaranta il Ch\u00e1vez Ravine era una povera, pur se coesa, comunit\u00e0 messicano-americana. Molte famiglie vivevano l\u00ec a causa delle discriminazioni in fatto di alloggi che c'erano nelle altre parti di Los Angeles. Con l'espandersi della popolazione di Los Angeles, il Ch\u00e1vez Ravine fu visto come un posto importante ma non sfruttato a pieno. La citt\u00e0 inizio ad etichettare la zona come \"blighted\", un termine che pu\u00f2 significare \"avvelenata\", \"arrugginita\", ma anche \"sotto un'influenza maligna\". Era dunque pronta ad essere riqualificata. Con una votazione, la Housing Authority of the City of Los Angeles (l'autorit\u00e0 per gli alloggi della citt\u00e0 di Los Angeles), con l'assistenza dei fondi monetari federali della Federal Housing Act (Legge federale sugli alloggi) del 1949, venne affidato l'incarico per la costruzione di alloggi pubblici, in gran parte da destinarsi alla grave mancanza di abitazioni, dovuta alla seconda guerra mondiale. Due importanti architetti, Richard Neutra e Robert Alexander, svilupparono un progetto per l'\"Elysian Park Heights\". La citt\u00e0 aveva gi\u00e0 alloggiato molti dei residenti del Ch\u00e1vez Ravine, quando l'intero progetto si ferm\u00f2 perch\u00e9 la paura del comunismo stava dilagando negli Stati Uniti ed a Los Angeles circolavano forti voci che dicevano che il progetto degli alloggi faceva troppo pensare al socialismo.\nGli anni cinquanta.\nNel 1952 Frank Wilkinson della Housing Authority of the City of Los Angeles venne licenziato e concluse il suo mandato e pochi anni dopo fu segnalato alla Commissione per le attivit\u00e0 antiamericane. Venne imprigionato quando la Corte Suprema degli Stati Uniti vot\u00f2 5 a 4 contro il tentativo di Frank Wilkinson di usare il primo emendamento per rifiutare le domande su una sua possibile iscrizione al partito comunista.\nAlla fine il progetto and\u00f2 in fumo. Alcuni anni pi\u00f9 tardi, la citt\u00e0 prese la controversa decisione di vendere quel terreno ai Brooklyn Dodgers ed a Walter O'Malley, per la cifra di un dollaro, in una mossa per incentivarne il trasferimento a Los Angeles. Molte citt\u00e0 stavano finanziando stadi sportivi nell'intento di acquistare prestigio e Los Angeles non faceva eccezione. Con il Ch\u00e1vez Ravine destinato a diventare il sito del futuro Dodger Stadium, i restanti membri delle comunit\u00e0 del Ch\u00e1vez Ravine vennero costretti a trasferirsi. Finch\u00e9 solo alcuni avevano, inizialmente, lasciato il vicinato volontariamente o involontariamente anche attraverso l'uso dell'espropriazione o della condanna, altri rimasero fino alla fine. Infine il reparto dello sceriffo entr\u00f2 nell'area con bulldozer e uomini armati. Le povere baracche e le stradine sporche vennero rase al suolo e la comunit\u00e0 fu sciolta.\nGli anni sessanta.\nTra il 1962 ed il 1965, periodo durante il quale i Los Angeles Angels giocavano al Dodger Stadium, in attesa che fosse completato il loro Angel Stadium, gli Angels chiamarono il Dodger Stadium \"Ch\u00e1vez Ravine\", per evitare ogni riferimento ai Dodgers.\nOggi.\nOggi il Dodger Stadium \u00e8 una struttura poli-funzionale che ospita principalmente le partite casalinghe dei Dodgers.\nRiferimenti artistici.\nCh\u00e1vez Ravine \u00e8 un album di Ry Cooder del 2005, basato su una serie di fotografie della zona fatte da Don Normark."}
{"id": "1305769", "revid": "125872989", "url": "https://it.wikipedia.org/wiki?curid=1305769", "title": "Colle del Teodulo", "text": "Il Colle del Teodulo (conosciuto localmente soprattutto nella forma ufficiale in francese \"Col de Saint-Th\u00e9odule\" o \"Col du Th\u00e9odule\" (\"Theodulpass\" in tedesco, \"Th\u00e9oduljoch\" in walser) (3.316\u00a0m) \u00e8 un valico alpino situato nelle Alpi Pennine tra il monte Cervino a ovest e il Breithorn est, sovrastato dal Theodulhorn e dal Testa Grigia. \nL'omonimo Rifugio Teodulo si trova poco sopra il Colle; il lato est del Colle \u00e8 ricoperto da una larga porzione del Ghiacciaio del Teodulo ed \u00e8 parte di un comprensorio sciistico aperto tutto l\u2019anno. Dal lato italiano, il Colle pu\u00f2 essere raggiunto da Breuil-Cervinia tramite un sentiero. Dal lato svizzero, i sentieri arrivano dal sottostante rilievo Trockener Steg e dal rifugio Gandegg Hut.\nStoria.\nIl colle riporta il nome di san Teodulo, primo vescovo della diocesi di Sion, che all'epoca si estendeva alla Valtournenche e alla val d'Ayas ed ha avuto una grande importanza storica per gli scambi economici e culturali che attraverso di esso si sono svolti nei secoli. Infatti, mentre in epoca odierna il colle \u00e8 permanentemente ricoperto dalle nevi perenni del vicino ghiacciaio, durante il medioevo era transitabile.\nDescrizione.\nCollega la Valtournenche (in Valle d'Aosta) con la Mattertal nel Vallese.\nDal punto di vista orografico il colle separa nelle Alpi Pennine le Alpi del Weisshorn e del Cervino ad ovest dalle Alpi del Monte Rosa ad est. Si trova ai bordi del ghiacciaio del Plateau Rosa.\nAccesso.\nNei pressi del colle \u00e8 presente il rifugio Teodulo.\nAttivit\u00e0.\n\u00c8 raggiunto dagli impianti sia del comprensorio sciistico di Breuil-Cervinia che di quello di Zermatt.\nCuriosit\u00e0.\n\u00c8 uno dei punti pi\u00f9 alti raggiunti da Google street view."}
{"id": "1305771", "revid": "539155", "url": "https://it.wikipedia.org/wiki?curid=1305771", "title": "James Levine", "text": "\u00c8 stato uno dei pi\u00f9 famosi direttori d'orchestra, meglio conosciuto come il direttore dell'orchestra della Metropolitan Opera di New York e della Boston Symphony Orchestra. Tra i numerosi riconoscimenti che ha ricevuto spicca la \"National Medal of Arts\".\nBiografia.\nGiovent\u00f9.\nJames Levine nasce a Cincinnati, in Ohio, in una famiglia di musicisti. Suo nonno materno era cantore in una sinagoga, suo padre era un violinista, leader di un'orchestra da ballo, mentre sua madre era un'attrice. Levine inizia a studiare pianoforte sin da bambino e tiene il suo primo concerto all'et\u00e0 di 10 anni, cimentandosi con il Concerto per Pianoforte No.2 di Felix Mendelssohn durante un grande concerto di giovanissimi organizzato dalla Cincinnati Symphony Orchestra.\nProsegue i suoi studi con Walter Levin, primo violinista del Quartetto LaSalle. Nel 1956 continua lo studio del pianoforte con Rudolf Serkin alla Marlboro Music School and Festival, in Vermont. Durante l'anno successivo prende lezioni anche da Rosina Lh\u00e9vinne alla Aspen Music School. Dopo essersi diplomato alla Walnut Hills High School, la prestigiosa scuola di Cincinnati, Levine viene ammesso nel 1961 alla Juilliard School a New York, prendendo lezioni di direzione d'orchestra da Jean Morel. Si diploma alla Juilliard School nel 1964 ed entra a far parte dell'\"American Conductors Project\" (progetto dei direttori d'orchestra americani) in connessione alla Baltimore Symphony Orchestra.\nDal 1964 al 1965, Levine \u00e8 apprendista di George Szell con la Cleveland Orchestra, dopodich\u00e9 diventa suo assistente fino al 1970. Quell'anno Levine fa il suo debutto come direttore d'orchestra in qualit\u00e0 di direttore ospite con la Orchestra di Filadelfia. In quello stesso anno si esibisce inoltre con la Welsh National Opera e la San Francisco Opera. Levine inizia una fitta collaborazione con la Chicago Symphony Orchestra. Nel 1999, su richiesta di Roy E. Disney, adatta la musica e dirige la Chicago Symphony Orchestra per la colonna sonora di Fantasia 2000 della Walt Disney Pictures.\nCarriera alla Metropolitan Opera.\nJames Levine fa il suo debutto alla Metropolitan Opera nel giugno 1971 con la \"Tosca\" di Giacomo Puccini. Il successo \u00e8 tale da portarlo a frequenti apparizioni e, infine, a diventare il Direttore Musicale della Metropolitan Opera nel 1976. Nel 1983 collabora come direttore d'orchestra e musicale al film \"La traviata\" di Franco Zeffirelli. Sotto la direzione di Levine, l'orchestra e il coro della Metropolitan Opera diventano uno degli ensembles pi\u00f9 attivi a livello mondiale. \nNel dicembre 2017, accusato da tre uomini di averli molestati sessualmente negli anni '80, Levine \u00e8 stato sospeso dalla Metropolitan Opera, che ha annullato tutti i suoi impegni con il maestro. Il 12 marzo 2018 la Metropolitan Opera annuncia di aver licenziato Levine. La sua inchiesta ha rivelato che Levine \"si era impegnato in comportamenti sessualmente offensivi e molesti nei confronti di artisti vulnerabili nelle prime fasi della loro carriera\". Lo stesso Levine ha citato in giudizio la Metropolitan Opera alla Corte Suprema dello Stato di New York per violazione di contratto e diffamazione il 15 marzo 2018, tre giorni dopo che l'azienda lo ha licenziato, chiedendo oltre $ 5,8 milioni di danni. Il Met ha negato le accuse di Levine. Nell'agosto del 2019 il Metropolitan Opera e Levine hanno annunciato di aver trovato un accordo per appianare la disputa, senza per\u00f2 rivelarne le condizioni.\nConcerti in Europa.\nNonostante il suo costante impegno con orchestre americane, prima su tutte la Boston Symphony Orchestra, Levine si esibisce regolarmente in Europa con i Wiener Philharmoniker, i Berliner Philharmoniker, con la Philharmonia Orchestra di Londra, la S\u00e4chsische Staatskapelle Dresden ed al Festival di Bayreuth. Dal 1999 al 2004, Levine \u00e8 stato anche direttore della M\u00fcnchner Philharmoniker Orchestra. Si esibisce inoltre in musica da camera e come pianista accompagnatore di Lieder.\nJames Levine \u00e8 Direttore Musicale Onorario della UBS Verbier Festival Orchestra, l'orchestra ospitante dell'omonimo festival che si tiene annualmente a Verbier, in Svizzera. Il sito internet dell'orchestra descrive Levine come \"uno stimato direttore d'orchestra, ma anche un maestro appassionato\". Levine stesso dichiar\u00f2 in un'intervista nel 2004:\nMorte.\n\u00c8 morto a Palm Springs, in California, il 9 marzo 2021. La notizia del decesso \u00e8 stata resa pubblica solo il 18 marzo dal medico personale di Levine, Len Horovitz."}
{"id": "1305775", "revid": "599013", "url": "https://it.wikipedia.org/wiki?curid=1305775", "title": "Alberto Orzan", "text": "Carriera.\nCentromediano sistemista, con la maglia della ha vinto lo scudetto del 1955-1956, la Coppa Grasshoppers 1957, la Coppa delle Coppe 1960-1961 e la Coppa Italia dello stesso anno ed ha perso le finali di Coppa delle Coppe 1961-1962 e di Coppa Italia del 1958 e del 1959-1960. Ha disputato 4 partite con la Nazionale di calcio italiana. Nel 2013 \u00e8 entrato nella Hall of Fame della Fiorentina."}
{"id": "1305777", "revid": "2154166", "url": "https://it.wikipedia.org/wiki?curid=1305777", "title": "Bassa padana", "text": "Per Bassa padana si intende una striscia della Pianura Padana lungo il fiume Po, all'incirca compresa tra la provincia pavese e le valli di Comacchio e chiusa a sud, per tutta la sua lunghezza, dall'Appennino ligure e tosco-emiliano. A differenza dell'Alta padana, costituita da terreni permeabili composti da sabbie e ghiaie, la Bassa padana \u00e8 composta prevalentemente da argilla e quindi piuttosto impermeabile, dove le acque ristagnano creando facilmente paludi. Comprende il territorio pianeggiante delle province di Pavia, Lodi, Piacenza, Cremona, Brescia, Mantova, Parma, Reggio Emilia, Modena, Bologna, Ravenna, Forl\u00ec-Cesena, Rimini, Rovigo, Ferrara e Verona.\nClima.\nCome il resto della Pianura Padana il clima \u00e8 tipicamente continentale con estati calde e inverni freddi. La forte umidit\u00e0 causa i fenomeni della nebbia e dell'afa, che caratterizzano rispettivamente l'autunno inoltrato e l'estate. Nelle mezze stagioni il clima \u00e8 temperato.\nLe bonifiche.\nPer secoli la Bassa padana \u00e8 stata terra d'acquitrini, riscattati a destinazione agricola da una lunga serie di bonifiche.\nLetteratura.\nL'epopea della \"Bassa Padana\" \u00e8 stata ricordata da Giovannino Guareschi nei suoi celebri romanzi della serie di don Camillo.\nDi tono letterario pi\u00f9 elevato \u00e8 Il mulino del Po di Riccardo Bacchelli. Un caso a parte \u00e8 Ferrara che dalla fine del Quattrocento a quella del cinquecento con il Boiardo, l'Ariosto e il Tasso fu la capitale del Poema cavalleresco.\nBibliografia.\nAntonio Saltini \"Dove l'uomo separ\u00f2 la terra dalle acque, Storia delle bonifiche in Emilia-Romagna,\" Diabasis Reggio Emilia 2005."}
{"id": "1305784", "revid": "125384119", "url": "https://it.wikipedia.org/wiki?curid=1305784", "title": "Iago (Disney)", "text": "Iago \u00e8 un personaggio immaginario e l'antagonista secondario del primo film d'animazione del 1992 \"Aladdin\". \u00c8 un pappagallo parlante (un Ara macao, per la precisione), che serve come galoppino per Jafar, l'antagonista principale del film. Ma a partire dal seguito del film, \"Il ritorno di Jafar\", Iago si redime e passa dalla parte dei protagonisti, e questo fa di lui uno dei pochi cattivi Disney che si sono pentiti. Nonostante rimanga largamente irritabile, egoista, codardo, brontolone, e, a volte, anche incivile, diventa sostanzialmente buono, altruista e amichevole, in entrambi i due film e nella serie televisiva.\nIl suo nome deriva, quasi sicuramente, dall'antagonista della tragedia di William Shakespeare, \"Otello\". Will Finn, animatore del personaggio, cerc\u00f2 di trasferirvi alcuni tratti distintivi del suo doppiatore originale, il comico Gilbert Gottfried, come gli occhi semichiusi o la dentatura sempre in vista.\nNell'episodio della serie animata \"Quando arriva il caos\" la scherzosa divinit\u00e0, nota come Caos, trasforma la testa di Iago in quella di un essere umano, precisamente una caricatura dello stesso Gottfried.\nCarattere.\nIago \u00e8 un personaggio decisamente irascibile, egoista, poco educato e codardo, nonch\u00e9 abituato a lamentarsi e fare commenti sarcastici e taglienti, ma in fondo indifeso e dotato di un buon cuore. Nel corso delle avventure di Aladdin e compagni, quando i protagonisti sono in pericolo, egli tende ad agire egoisticamente, scegliendo di salvare le proprie penne, spesso in compagnia di qualche tesoro, e abbandonando i suoi amici al proprio destino, salvo poi farsi prendere dai sensi di colpa e tornare sui suoi passi, rischiando la vita, perdendo il tesoro e salvando gli amici (il tutto accompagnato da borbottii, per la sua \"eccessiva bont\u00e0\").\nIago \u00e8 anche piuttosto irascibile, non ama mostrare il suo lato buono, e spesso rifiuta i premi per le sue buone azioni. Oltre ad essere in grado di parlare la lingua umana, riesce a mimare perfettamente la voce altrui. Sembra essere molto informato riguardo al mondo magico, per via degli anni passati al servizio di Jafar, nonostante non pratichi la stregoneria in prima persona, ed \u00e8 l'unico del gruppo che abbia mai sentito parlare di Mirage quando Aladdin la incontra per la prima volta. Nel corso della serie si innamorer\u00e0, ricambiato, di Zondra l'Uccello della Pioggia della foresta Amazzonica. Come lei, anche Iago \u00e8 originario della giungla tropicale brasiliana ma nello stesso episodio scopriamo anche che Iago si \u00e8 trasferito dal Sud America nel deserto arabo non sopportando i climi umidi. Nell'episodio 72 della serie animata, scopriamo che si \u00e8 disfatto della sua coscienza, dopo averla incatenata, chiusa a chiave in una cassa e buttata in mare, e che ha scatenato una delle guerre pi\u00f9 violente della Mesopotamia, solo per accaparrarsi il mercato dei pomodori fritti. Nel secondo film, Jafar afferma di aver acquistato Iago in un bazar dove era tenuto in gabbia e costretto a chiedere biscotti alla gente. Forse proprio questo \u00e8 all'origine dell'odio viscerale di Iago per i biscotti.\nNel primo film \u00e8 proprio lui a consigliare a Jafar l'idea di sposare Jasmine in modo che lui diventi sultano, oltre ad assisterlo per tutto il film. Alla fine, quando Jafar come ultimo desiderio si trasforma in un genio, Iago cerca di scappare ma viene afferrato da Jafar e cos\u00ec sia Iago che Jafar rimangono intrappolati dentro la lampada e iniziano a litigare per il loro fallimento. Iago rimprovera Jafar per la sua decisione cos\u00ec stupida e mentre i due litigano il Genio prende la lampada con ancora intrappolati Iago e Jafar e la scaglia verso la Caverna delle Meraviglie dove i due dovranno sopportare 10.000 anni di reclusione.\nNel secondo film solo dopo quattro mesi Iago riesce ad uscire dalla lampada anche se il suo fondoschiena rimane incastrato e comincia a volare verso l'uscita della Caverna e dopo essere riuscito ad uscire sbuca dalla sabbia si libera completamente e abbandona Jafar, ancora intrappolato nella lampada in un pozzo essendo stanco dei suoi odiati insulti e passa dalla parte dei buoni e diventa molto amico di Aladdin e alla fine sar\u00e0 proprio lui, ormai pentito e passato definitivamente dalla parte dei buoni a distruggere la lampada di Jafar, decretando cos\u00ec la sua fine.\nAlla fine del terzo film il Sultano dimostra clemenza e decide di graziarlo dalla pena del carcere a vita per la sua complicit\u00e0 con il Re dei Ladri. Iago pu\u00f2 quindi riprendere la vita di palazzo come se niente fosse accaduto, ma ritenendola troppo sentimentale con i novelli sposi, Aladdin e Jasmine, e preferendo conservare la sua \"robusta gioia di vivere\", decide di partire per un po' di tempo con Cassim, il padre di Aladdin, con il quale ha legato molto nel corso della storia, che \u00e8 stato graziato dalla stessa pena ma esiliato fino a quando non avr\u00e0 compensato tutti i suoi crimini, raccomandandogli di non esagerare con l'onest\u00e0.\nNell'episodio crossover tra la serie animata di \"Hercules\" e quella di \"Aladdin\", Iago non compare, essendo ambientata poco dopo la sua partenza con Cassim, ma viene nominato da Jafar che, quando Ade gli dice che dovrebbe avere uno schiavo, lui gli risponde: \"Io avevo un servitore... un insidioso pappagallo!\".\nRicompare infine nell'episodio di Jasmine, nella mini-serie \"\", ambientata qualche tempo dopo l'episodio crossover, dove \u00e8 tornato ad Agrabah dopo che i suoi viaggi con Cassim sono finiti.\nCome molti altri personaggi Disney, Iago \u00e8 un personaggio ospite nella serie televisiva \"House of Mouse - Il Topoclub\" e nel suo primo film d'animazione \"Il bianco Natale di Topolino - \u00c8 festa in casa Disney\". Curiosamente, nella serie lui e Jafar sono ritratti nuovamente come amici e Iago sar\u00e0 dalla parte dei cattivi quando cercheranno di impadronirsi del Topoclub.\nIago appare come uno degli antagonisti secondari nel secondo film d'animazione di \"House of Mouse\", \"Topolino e i Cattivi Disney\".\nAccoglienza.\nParlando del sequel di \"Aladdin\", il personaggio \u00e8 stato spesso descritto come la vera star del film."}
{"id": "1305786", "revid": "287204", "url": "https://it.wikipedia.org/wiki?curid=1305786", "title": "Campionati del mondo di atletica leggera 2013", "text": "I campionati del mondo di atletica leggera 2013 (in inglese \"14th IAAF World Championships in Athletics\") sono stati la 14\u00aa edizione dei campionati del mondo di atletica leggera. La competizione si \u00e8 svolta dal 10 al 18 agosto presso lo stadio Lu\u017eniki di Mosca, in Russia.\nCandidatura.\nIl 1\u00ba dicembre del 2006 le citt\u00e0 di Barcellona, Brisbane, Mosca e G\u00f6teborg hanno confermato alla IAAF la propria candidatura. Un mese dopo la citt\u00e0 di G\u00f6teborg si \u00e8 ritirata per mancanza di fondi da parte del governo svedese. La IAAF ha infine dichiarato la scelta di Mosca come sede dei campionati durante lo \"IAAF Council Meeting\" di Mombasa il 27 marzo 2007.\nPartecipazione.\nMinimi di qualificazione.\nFra parentesi \u00e8 indicata la differenza rispetto al corrispondente minimo richiesto per l'edizione precedente (2011)."}
{"id": "1305787", "revid": "36426", "url": "https://it.wikipedia.org/wiki?curid=1305787", "title": "Arcivescovo di Capua", "text": ""}
{"id": "1305791", "revid": "305523", "url": "https://it.wikipedia.org/wiki?curid=1305791", "title": "Interferometro Keck", "text": ""}
{"id": "1305805", "revid": "29244", "url": "https://it.wikipedia.org/wiki?curid=1305805", "title": "Re di triglie", "text": ""}
{"id": "1305807", "revid": "767487", "url": "https://it.wikipedia.org/wiki?curid=1305807", "title": "Valerico Laccetti", "text": "Biografia.\nAllievo del suo concittadino Filippo Palizzi, si form\u00f2 presso l'Accademia di Belle Arti di Napoli e si specializz\u00f2 nella produzione di dipinti di piccole dimensioni, con animali e figure umane. Soggiorn\u00f2 lungamente a Roma, dove esegu\u00ec numerosi studi sulla campagna romana, in Francia, dove realizz\u00f2 \"Souvenir de Fontainebleau\" e a Vienna.\nTra le sue opere migliori il \"Christus imperat !\", oggi presso il palazzo della Prefettura di Chieti, presentata nel 1883 all'Esposizione Internazionale di Roma. Laccetti si distinse anche nella produzione scenografie teatrali e nella ritrattistica."}
{"id": "1305819", "revid": "339392", "url": "https://it.wikipedia.org/wiki?curid=1305819", "title": "Castello Sforzesco di Milano", "text": ""}
{"id": "1305823", "revid": "174867", "url": "https://it.wikipedia.org/wiki?curid=1305823", "title": "Movimento preraffaellita", "text": ""}
{"id": "1305826", "revid": "123780532", "url": "https://it.wikipedia.org/wiki?curid=1305826", "title": "UTC+9", "text": "UTC+9 \u00e8 un fuso orario, in anticipo di 9 ore sull'UTC.\nZone.\n\u00c8 utilizzato nei seguenti territori:\nGeografia.\nIn teoria UTC+9 concerne una zona del globo compresa tra 127,5 \u00b0 e 142,5 \u00b0 E e l'ora inizialmente utilizzata corrispondeva all'ora solare media del 135\u00ba meridiano est (riferimento soppiantato dal UTC nel 1972). Per ragioni pratiche, i paesi in questo fuso orario coprono un'area molto pi\u00f9 estesa.\nIn Indonesia, UTC+9 \u00e8 chiamato \"Waktu Indonesia Timur\" (ora dell'Indonesia orientale, abbreviato in WIT), in Giappone \u65e5\u672c\u6a19\u6e96\u6642 (ora standard del Giappone, o \"Japan Standard Time\", abbreviato in JST), in Corea del Sud \ud55c\uad6d \ud45c\uc900\uc2dc (ora standard della Corea, o \"Korean Standard Time\", abbreviato in KST).\nOra legale.\nNessuna tra le zone a UTC+9 osserva l'ora legale, passando a UTC+10."}
{"id": "1305835", "revid": "22475", "url": "https://it.wikipedia.org/wiki?curid=1305835", "title": "Ratatouille", "text": "La ratatouille (IPA:), italianizzato ratatuia e rattatuia, \u00e8 un piatto tradizionale provenzale a base di verdura stufata. Il nome completo della pietanza, originaria di Nizza, \u00e8 ratatouille ni\u00e7oise.\nVersione francese.\nLa parola \"ratatouille\" viene dall'occitano \"ratatolha\" (IPA: ), simile al francese \"touiller\" che significa \"rimestare\". La ratatouille era originariamente un piatto per contadini poveri, preparato in estate con verdure fresche. L'originale ratatouille ni\u00e7oise non conteneva le melanzane non essendo reperibili nello stesso periodo dell'anno delle altre verdure. Gli ingredienti originari della ratatouille tradizionale sono pomodori, zucchine, peperoni, cipolle ed aglio. Si possono aggiungere alcune erbe di Provenza e basilico.\nLa ratatouille francese pu\u00f2 essere servita come piatto a s\u00e9 stante (accompagnata da riso, patate, o semplice pane francese). Pi\u00f9 frequentemente viene servita come contorno.\nPiatti simili in altre cucine.\nRicette simili esistono anche nella cucina italiana:\nSi ritrovano anche nella cucina spagnola della Castilla y la Mancha (\"pisto\"), ungherese (\"lecs\u00f3\"); la versione greca (\"briami\") include anche le patate. Un piatto turco simile, \"imam bayaldi\" (\"l'imam in estasi\") prevede l'utilizzo di piccole melanzane tagliate nel senso della lunghezza come vassoi nei quali servire la pietanza. Nella cucina jugoslava (bosniaca, serba, croata, montenegrina) si utilizzano le uova e si chiama Sataras. Lo chef statunitense Thomas Keller ne ha inventato una variante in onore dell'omonimo film d'animazione.\nNei media.\nIl piatto \u00e8 chiara ispirazione del film d'animazione Disney Pixar \"Ratatouille\" (in cui si gioca sull'assonanza della parola con \"ratto\", essendo il protagonista del film R\u00e9my, un topo). Per migliorare la conoscenza della cucina durante la produzione della pellicola, il regista Brad Bird e il produttore Brad Lewis hanno passato molte ore a frequentare corsi di cucina nel ristorante \"French Laundry\" di Thomas Keller, colui che ha inventato la ricetta della variante della ratatouille presentata nel film. \u00c8 un tian provenzale, o gratin di verdure, e con piperade che viene servito, in questo cartone animato, perch\u00e9 \u00e8 una buona alternativa alla ratatouille."}
{"id": "1305839", "revid": "1543377", "url": "https://it.wikipedia.org/wiki?curid=1305839", "title": "Lo Skatzato", "text": "Lo Skatzato (\"Major Bummer\") \u00e8 una serie a fumetti di 15 numeri pubblicata dalla DC Comics dall'agosto 1997 all'ottobre 1998 e creata da John Arcudi (testi) e Doug Mahnke (disegni), coppia di autori famosa per aver creato il personaggio di \"The Mask\".\nIn Italia la serie \u00e8 stata pubblicata dalla Play Press su \"Lobo nuova serie\" dal n. 12/13 (agosto/settembre 1998) al n. 28 (dicembre 1999).\nLa serie aveva uno stampo umoristico e parodiava i fumetti dei supereroi, in particolare il fatto che chi riceve dei superpoteri li impieghi sempre per il bene o per il male dell'umanit\u00e0: secondo la visione degli autori ci pu\u00f2 essere chi, come il protagonista de Lo Skatzato, non ha voglia di impegnarsi n\u00e9 in un verso n\u00e9 nell'altro e vuole semplicemente vivere la sua vita in pace.\nTrama.\nZinnac e Yoof, due alieni studenti di college, stanno facendo la loro tesi sugli eroi nella cultura terrestre e selezionano alcuni individui a cui spediscono per posta un congegno per uno \"Sviluppo estremo modulare\" (S.E.M.), che una volta aperto si attacca al cuore del soggetto donandogli dei superpoteri.\nUn S.E.M. \u00e8 indirizzato a Martin Louis, giovane avvocato e filantropo, ma viene recapitato per errore a Lou Martin, giovane fannullone, che riceve cos\u00ec una forza e un'intelligenza sovrumana (non accompagnate per\u00f2 da una voglia di sfruttare quei poteri). Gli altri S.E.M. vanno a creare un gruppo di supereroi, in realt\u00e0 assai scombinati, che si affiancano come spalle al soggetto principale, nonch\u00e9 dei \"villain\", anch'essi piuttosto inetti, che gli si oppongono. Cos\u00ec Lou si trova catapultato in un mondo di combattimenti tra supereroi neofiti, cercando in ogni modo di scamparne per vivere la sua vita come l'ha sempre vissuta (bighellonando dalla mattina alla sera).\nPersonaggi.\nI \"supereroi\".\nAl gruppo si aggiunge anche una gatta che ha mangiato il S.E.M. destinato alla sua padrona, \u00e8 capace di aumentare le sue dimensioni e si unisce agli innumerevoli gatti di Lauren.\nI \"villain\".\nGli avversari nel progetto di Zinnac e Yoof.\nI \"cattivi\" nella tesi degli studenti alieni sono un gruppo di giovani teppisti, a cui si aggiunge Reggie, un ladro dall'aspetto insospettabile, in giacca e bombetta."}
{"id": "1305840", "revid": "38120", "url": "https://it.wikipedia.org/wiki?curid=1305840", "title": "Lo skatzato", "text": ""}
{"id": "1305842", "revid": "38120", "url": "https://it.wikipedia.org/wiki?curid=1305842", "title": "Major Bummer", "text": ""}
{"id": "1305843", "revid": "38120", "url": "https://it.wikipedia.org/wiki?curid=1305843", "title": "Major bummer", "text": ""}
{"id": "1305845", "revid": "767487", "url": "https://it.wikipedia.org/wiki?curid=1305845", "title": "Full Frontal", "text": "Full Frontal \u00e8 un film del 2002 diretto da Steven Soderbergh.\nGirato in digitale, \u00e8 incentrato in una giornata di alcune persone a Hollywood, intente nella realizzazione di un film. Il film, presentato come una sorta di sequel di \"Sesso, bugie e videotape\", mischia la realt\u00e0 con la finzione, usando lo stile narrativo ambiguo della Nouvelle Vague, proprio per questo la pellicola ha ottenuto critiche discordanti.\nNel film appaiono David Fincher e Brad Pitt, nella parte del regista e del protagonista del film in fase di realizzazione. In una scena appare anche il regista Steven Soderbergh col volto oscurato da un quadrato nero.\nProduzione.\nIl film \u00e8 stato annunciato nel 2001 e Catherine Keener \u00e8 stata la prima attrice a partecipare al progetto, intitolato \"How to Survive a Hotel Room Fire\". \u00c8 stato annunciato dalla Miramax come \"una sorta di sequel non ufficiale\" di \"Sesso, bugie e videotape\". In ottobre, Julia Roberts, David Hyde Pierce e David Duchovny sono stati annunciati come protagonisti del progetto e, dopo gli attacchi dell'11 settembre, il titolo del film \u00e8 stato cambiato in \"The Art of Negotiating a Turn\".\nDopo una telefonata con Harvey Weinstein perch\u00e9 non gli piaceva il nuovo titolo del film, Soderbergh ha suggerito il titolo \"Full Frontal\". La produzione del film \u00e8 iniziata il 6 novembre 2001."}
{"id": "1305848", "revid": "628767", "url": "https://it.wikipedia.org/wiki?curid=1305848", "title": "UTC-2", "text": "UTC\u22122 \u00e8 un fuso orario, in ritardo di 2 ore sull'UTC.\nEssendo geograficamente l'ora dell'Atlantico, \u00e8 di base praticamente inutilizzato se non da poche migliaia di persone.\nZone.\n\u00c8 utilizzato nei seguenti piccoli territori:\nGeografia.\nIn teoria UTC\u22122 corrisponde a una zona del globo di longitudine compresa tra 37,5\u00b0 W e 22,5\u00b0 W, e l'ora utilizzata corrispondeva all'ora solare media del 30\u00ba meridiano ovest, riferimento integrato nell'UTC nel 1972.\nOra legale.\nSaint-Pierre e Miquelon e buona parte della Groenlandia trascorrono l'estate in UTC-2 per il passaggio all'ora legale. Si tratta comunque di localit\u00e0 assai scarsamente popolate.\nGli stati meridionali del Brasile, di base a UTC-3, nella loro estate australe si ritrovano a UTC-2. Quando questi territori di converso sono in ora solare, il fuso UTC-2 \u00e8 il meno utilizzato al mondo."}
{"id": "1305854", "revid": "124962568", "url": "https://it.wikipedia.org/wiki?curid=1305854", "title": "Claudio Rimbaldo", "text": "Carriera.\nCentromediano, ha disputato 12 campionati di Serie A con le maglie di Torino, Triestina e Fiorentina per complessive 195 presenze e 5 reti in massima serie. Ha inoltre collezionato 9 presenze in Serie B con la maglia del .\nNella stagione 1960-1961 si aggiudica con la Fiorentina sia la Coppa delle Coppe (disputando entrambi gli incontri di finale con i Rangers Glasgow) sia la Coppa Italia (senza scendere in campo nella finalissima contro la ). Ha perso le finali di Coppa delle Coppe 1961-1962, Coppa Italia 1958 e 1959-1960."}
{"id": "1305856", "revid": "751106", "url": "https://it.wikipedia.org/wiki?curid=1305856", "title": "Rodiatura", "text": "La rodiatura \u00e8 il trattamento superficiale, attraverso elettrolisi, effettuato mediante un sale del rodio. \nIl trattamento della rodiatura viene usato per dare pi\u00f9 brillantezza all'oro bianco, argento e accessori moda.\nLa rodiatura pu\u00f2 essere utilizzata anche su oggetti in argento per aumentarne la lucentezza e la resistenza ad abrasione e ossidazione.\nUna volta lavati vanno sgrassati con una sostanza sgrassante a base di soda, passati in acqua corrente poi neutralizzati in acqua e acido solforico (acqua 70% acido30%). Con la rodiatura, l'oro, l'argento e metalli non nobili sono perfettamente rivestiti da un sottilissimo strato di rodio (metallo del gruppo del cobalto) per mezzo di bagno galvanico."}
{"id": "1305857", "revid": "628767", "url": "https://it.wikipedia.org/wiki?curid=1305857", "title": "UTC-1", "text": "UTC\u22121 \u00e8 un fuso orario, in ritardo di un'ora sull'UTC. Per natura rappresenterebbe l'ora dell'Islanda, ma per ragioni politiche l'isola ha abbandonato questo fuso nel 1967.\nAttraversando l'Atlantico, \u00e8 uno dei meno utilizzati, anche perch\u00e9 alcune grandi aree metropolitane che dovrebbero farne parte, come quella di Dakar, utilizzano invece il fuso di Greenwich per ragioni politiche.\nZone.\n\u00c8 utilizzato nei seguenti stati e territori:\nGeografia.\nIn teoria UTC-1 corrisponde a una zona del globo di longitudine compresa tra 22,5\u00b0 W e 7,5\u00b0 W e l'ora utilizzata corrispondeva all'ora solare media del 15\u00ba meridiano ovest, tanto da essere indicata come Ora di Dakar fino alla seconda guerra mondiale, quando il Senegal all'epoca francese introdusse l'ora legale per esigenze belliche mai pi\u00f9 revocate.\nOra legale.\nIn estate le Azzorre e la regione groenlandese di Ittoqqortoormiit di UTC-1 adottano l'ora legale passando a UTC, lasciando Capo Verde da sola nel fuso orario."}
{"id": "1305858", "revid": "124948", "url": "https://it.wikipedia.org/wiki?curid=1305858", "title": "Ricciotto Canudo", "text": "\u00c8 spesso considerato il primo intellettuale a compiere un pensiero critico e sistematico sul cinema, per cui coni\u00f2 il termine \"settima Arte\".\nBiografia.\nRicciotto Canudo nacque a Gioia del Colle il 2 gennaio 1877 per poi studiare lingue orientali a Firenze e teosofia a Roma. \nSpirito irrequieto ed eclettico, si stabil\u00ec a Parigi nel 1902 e frequent\u00f2 i gruppi dell'avanguardia letteraria ed artistica. Gi\u00e0 nel gennaio del 1908 scrisse un saggio sul cinema che venne pubblicato dalla rivista \"Vita d'Arte\". Nel 1911 scrisse invece \"Manifesto delle sette arti\", che fu da lui letto di li a poco alla \u00c9cole des hautes \u00e9tudes durante la presentazione del film \"L'Inferno\" di Giuseppe de Liguoro. Lo scritto fu il primo a rivendicare esplicitamente per il cinema un posto tra le arti. Diresse la rivista \"Montjoie!\". Partecip\u00f2 al dibattito culturale battendosi per il nuovo come categoria estetica assoluta. Non fu, per\u00f2, un avanguardista perch\u00e9 tenne a salvaguardare il senso della tradizione. Persegue in tutta la sua opera l'ideale dell'\"unit\u00e0 dinamica dell'arte\". Significativo in questo senso \u00e8 il manifesto pubblicato su \"Le Figaro\" il 9 febbraio 1912 nel quale si combatte il sentimentalismo in arte per affermare la necessit\u00e0 del nuovo. In quel periodo divenne amico di Guillaume Apollinaire che gli affibbi\u00f2 lo scherzoso nomignolo \"le Barisien\", fu anche amico di numerosi artisti, fra i quali Robert Delaunay, Georges Braque, Pablo Picasso, Milhaud e Ravel.\nNel 1921 pubblic\u00f2 il manifesto \"La nascita della settima arte\" in cui previde che il cinema avrebbe unito in sintesi le arti dello spazio e del tempo: le arti plastiche con la musica e la danza; Il cinema, \"settima arte\" si configura come \"nuovo mezzo di espressione\", \"officina delle immagini\", \"scrittura di luce\".\nNella Legione straniera francese.\nNell'agosto del 1914 con lo scoppio della prima guerra mondiale, Canudo si arruol\u00f2 nella Legione straniera francese e, come tenente a titolo straniero, fu aggregato alla Legione Garibaldina raggruppata nel 4\u00ba reggimento di marcia del 1\u00ba reggimento della Legione. Combatt\u00e9 nelle Argonne e nel 1915, con l'entrata in guerra dell'Italia e il conseguente scioglimento dei garibaldini, fu comandato a Orano presso il 2\u00ba reggimento straniero. Nominato capitano fu distaccato al 1\u00ba reggimento di marcia d'Africa e ottenne il comando di una compagnia di zuavi operante sul fronte d'Oriente, in Macedonia e nei Dardanelli. Ferito in combattimento ebbe numerose decorazioni al valore militare.\nScritti.\nLa sua produzione comprende romanzi, altre prose brevi (come \"Piccole anime senza corpo\"), raccolte poetiche, riviste e tragedie, un balletto, saggi musicali e sulla letteratura (come \"L'\u00e2me dantesque\"), scritti cinematografici e centinaia di articoli. Fu considerato uno dei pionieri dell'immagine fotografica nel cinema e del problema dell'estetica cinematografica in generale.\nNel 1913 pubblic\u00f2 in Francia il romanzo \"Les Transplant\u00e9s\".\nMor\u00ec nel 1923 dopo aver pubblicato il suo saggio sul cinema \"Riflessioni sulla settima arte\". Quattro anni dopo, nel 1927, venne pubblicato postumo il suo libro \"L'officina delle immagini (L'usine aux images)\" in cui \u00e8 raccolto il suo lavoro nel settore."}
{"id": "1305864", "revid": "123354777", "url": "https://it.wikipedia.org/wiki?curid=1305864", "title": "Tutti x uno (programma televisivo)", "text": "Tutti x uno, scritto anche pi\u00f9 semplicemente Tutti per uno, \u00e8 stato un quiz televisivo italiano trasmesso da Canale 5 per due stagioni, andate in onda nella prima serata del gioved\u00ec tra l'8 ottobre 1992 e il 30 dicembre 1993. Era condotto da Mike Bongiorno con la collaborazione di Paola Barale e dello speaker Federico l'Olandese Volante. Il gioco prendeva il posto della fortunata trasmissione \"Telemike\", chiusa precedentemente a giugno dello stesso anno.\nIl programma fu il secondo a essere tratto dal format statunitense \"Family Feud\" (il primo fu \"Tuttinfamiglia\"), il quale venne adattato per il pubblico italiano da Fatma Ruffini, nello studio 7 di Cologno Monzese, lo stesso che ospitava \"Telemike\" (in questo caso unito allo studio 6), ed \u00e8 stato l'ultimo quiz di prima serata di Mike Bongiorno trasmesso da Canale 5.\nLa trasmissione.\nIl format.\nIl format era un adattamento del game show statunitense \"Family Feud\" e prevedeva la partecipazione, in ogni puntata, di due diverse squadre composte rispettivamente da quattro elementi che avessero qualcosa in comune tra loro (vincoli di parentela, gruppi di amici o colleghi di lavoro) che si sfidavano durante le varie fasi del quiz, basato su domande di cultura generale. Caratteristica fondamentale del gioco era infatti l'utilizzo dei sondaggi d'opinione realizzati dall'Abacus come \"domanda\" per i concorrenti, che dovevano indovinare le risposte degli italiani (in base ad un campione di 1000 intervistati) su temi di attualit\u00e0, politica e costume. Il record di vincita della trasmissione appartiene alla famiglia Gamberini, che port\u00f2 a casa 223 milioni di lire.\nLa trasmissione ha rappresentato un ritorno al gioco \"puro\", senza ospiti musicali, interviste o momenti di variet\u00e0 (ad eccezione degli sponsor) che avevano invece occupato sempre pi\u00f9 spazio all'interno dei precedenti quiz realizzati dagli anni ottanta in poi. Ci\u00f2 \u00e8 testimoniato anche dalla durata del programma, decisamente inferiore rispetto a quella del precedente quiz di Mike Bongiorno, \"TeleMike\", che invece prevedeva tali momenti di variet\u00e0. Il pubblico in studio aveva la possibilit\u00e0 di tifare per i concorrenti, incitato dallo scaldapubblico Damiano Gagliani, molto attivo in quello stesso ruolo negli anni novanta in tutti i quiz Fininvest.\nUn'altra peculiarit\u00e0 del format era l'ingresso in studio dei concorrenti, annunciati dalla voce dello speaker radiofonico Federico l'Olandese Volante, come accadeva nei quiz d'oltreoceano.\nInoltre, anche gli spettatori da casa potevano partecipare attivamente al quiz rispondendo alle domande poste da Mike Bongiorno attraverso \"quizzy\", un telecomando collegato al telefono che, in caso di immissione di risposta esatta, suonava e si illuminava.\nI giochi.\nLe due squadre, capitanate ciascuna da un caposquadra, si sfidavano ogni puntata in quattro giochi differenti:\nAl termine di queste prove, la squadra con il montepremi pi\u00f9 alto risultava essere la squadra campione in carica, che conquistava i gettoni d'oro accumulati e il diritto a tornare la settimana successiva, mentre la squadra sconfitta vinceva un premio di consolazione pari a 10 milioni di lire in gettoni d'oro.\nIl gioco delle opinioni.\n\"Il gioco delle opinioni\" costituiva l'ossatura del format, in quanto era articolato in ben cinque manches. Non era la prima volta che questo gioco compariva in un quiz di Mike Bongiorno, in quanto gi\u00e0 realizzato nel 1980 all'interno di \"Flash\", e nel 1985 all'interno di \"Pentatlon\".\nScopo del gioco era di individuare le sei risposte che avevano avuto la pi\u00f9 alta percentuale su un dato sondaggio.\nOgni manche si svolgeva nella seguente maniera: nella prima manche, Bongiorno chiamava a s\u00e9 i caposquadra e li faceva accomodare uno di fronte all'altro ai lati della sua postazione, dotata di due pulsanti. Appena il conduttore leggeva la domanda, chi si prenotava per primo poteva dare la sua risposta e, se essa era una delle sei voci oggetto del sondaggio, la squadra conquistava il gioco, mentre in caso di risposta errata concedeva al suo avversario la possibilit\u00e0 di dare una risposta: chi dei due indovinava una delle voci risposte del sondaggio, era posto di fronte ad una scelta:\nSe chi gioca risolveva il sondaggio, indovinando le sei voci, vinceva il montepremi delle opinioni; se invece chi gioca arrivava a commettere il terzo errore, il gioco passava alla squadra avversaria la quale, per vincere il montepremi delle opinioni, doveva dare almeno una risposta che sia presente nelle voci mancanti; in caso contrario, la prova \u00e8 vinta dalla squadra che ha giocato, che si porta via il montepremi delle opinioni.\nIl montepremi in palio per ognuna delle cinque manches di cui si componeva il gioco delle opinioni era una cifra variabile costituita dalla somma delle percentuali delle risposte indovinate del sondaggio, somma poi moltiplicata per 100.000 lire; di conseguenza, i primi 4 sondaggi permettono di vincere un montepremi massimo di 10.000.000 di lire, mentre il quinto ed ultimo sondaggio (nel quale la somma delle percentuali va moltiplicata per 200.000 lire) consentiva di vincere un montepremi massimo di 20.000.000 di lire.\nLa prima manche era aperta dai caposquadra, la seconda manche dal concorrente nella postazione 2 e cos\u00ec via per le altre tre.\nLa grande inchiesta.\nDopo aver disputato la terza manche, il gioco delle opinioni veniva temporaneamente sospeso per realizzare un altro gioco, \"La grande inchiesta\" (anch'essa vista in un precedente quiz, \"Superflash\"): le due squadre erano dotate di un foglio di carta e un pennarello, con il quale dovevano scrivere quale, secondo loro, fosse la percentuale di favorevoli o contrari di un'inchiesta sempre condotta dalla Abacus. La squadra che si avvicinava di pi\u00f9 alla percentuale esatta vinceva 5.000.000 di lire da aggiungere al proprio montepremi, mentre se una squadra indovinava la percentuale esatta, vinceva un ulteriore premio definito \"en-plain\" di 5.000.000 di lire.\nAl momento della lettura delle percentuali, non era previsto dal regolamento che le due squadre potessero dare la stessa percentuale: se fosse capitato ci\u00f2, la squadra campione in carica era obbligata a modificare la propria percentuale (anche solo di un punto in eccesso o in difetto), al fine di evitare accordi preventivi tra le squadre prima dell'inizio della trasmissione e garantire la regolarit\u00e0 del gioco.\nTiro al bersaglio.\nDopo \"La grande inchiesta\", le due squadre erano impegnate nel \"Tiro al bersaglio\", gioco che serviva a costituire un montepremi a parte, detto \"Premio Extra\", che veniva vinto in caso di soluzione dell'ultimo gioco, il cosiddetto \"gioco dei 200 punti\" che sostituiva il raddoppio.\nIl gioco si basava sulle prime tre risposte date su sondaggi semplici, tipo \"una razza di cane\", \"un giocatore figlio d'arte\", \"una cosa che vola\", e cos\u00ec via; scopo dei concorrenti (che giocano man mano ai pulsanti accanto a Mike), era quello di fare \"centro\", cio\u00e8 indovinare la risposta con la percentuale pi\u00f9 alta, che consentiva di vincere 3.000.000, la seconda risposta faceva vincere 2.000.000 e la terza 1.000.000. Da notare che non era detto che un concorrente, dando la sua risposta, facesse subito centro, ma poteva enunciare una delle altre due risposte o una voce non presente nelle prime tre: in questo caso i concorrenti avevano due tentativi di risposta a testa ed alternati, fermo restando che il gioco si concludeva appena uno dei due faceva centro o se entrambi esaurivano i tentativi a loro disposizione.\nLe prime tre manches (costituite da due sondaggi) erano rispettivamente giocate dai concorrenti de: la postazione 2 per la prima, la postazione 3 per la seconda, e la postazione 4 per la terza; la quarta manche (costituita di 3 sondaggi) era giocata dai capisquadra, che erano obbligati ad indovinare solo la risposta dalla percentuale pi\u00f9 alta, che consentiva di vincere 5.000.000 di lire.\nAl termine del \"Tiro al bersaglio\", riprendeva \"Il gioco delle opinioni\" con la quarta e la quinta manche.\nIl gioco dei 200 punti.\nL'ultimo gioco in scaletta era \"Il gioco dei 200 punti\", che sostituiva il raddoppio finale. Anche questo gioco non era del tutto nuovo, in quanto gi\u00e0 proposto con il titolo \"gioco della prontezza\" disputato sia durante \"Pentatlon\" che durante \"TeleMike\".\nA questo gioco partecipavano solo due concorrenti per squadra, ovvero il caposquadra e un altro concorrente a scelta.\nBasato anche questo sulle percentuali, i due concorrenti per squadra giocavano uno per volta; chi giocava doveva dire la prima cosa che gli veniva in mente su cinque argomenti (in massimo 15 secondi), elencati man mano. Ogni risposta aveva la sua percentuale e lo scopo del gioco \u00e8 quello di arrivare ad una quota almeno del 200%, sommando le percentuali delle cinque risposte date dai due concorrenti per squadra (quindi un totale di dieci risposte).\nLa prima manche del gioco finale era disputata dalla squadra con il montepremi pi\u00f9 alto che diventava campione se risolveva correttamente questo gioco (impedendo cos\u00ec alla squadra avversaria di affrontare la prova finale), mentre in caso contrario la squadra in svantaggio poteva lo stesso diventare la squadra campione risolvendo a sua volta il gioco dei 200 punti.\nLa squadra che arrivava al 200% con il gioco finale, aggiungeva al proprio montepremi anche il \"Premio Extra\" costituito con il gioco del \"Tiro al bersaglio\".\nEra proclamata campione la squadra che risolveva correttamente il gioco finale, ma se nessuna delle due squadre lo risolveva, veniva proclamata campione la squadra con il maggiore montepremi.\nLe edizioni.\nIl gioco \u00e8 andato in onda tra il 1992 e il 1993 in due differenti edizioni; la prima ha debuttato l'8 ottobre 1992 andando in onda fino a fine stagione, il 24 giugno 1993, ottenendo un buon successo e venendo associata per due volte durante l'anno al \"Bingo\", tombola realizzata in quegli anni dal settimanale \"Tv Sorrisi e Canzoni\".\nLa seconda stagione \u00e8 iniziata il 30 settembre 1993 per terminare, anche a causa dei risultati d'ascolto non eccellenti, il 30 dicembre 1993.\nLa seconda edizione di \"Tutti x uno\" \u00e8 stata replicata nel 2006, ogni gioved\u00ec sera alle ore 21:00 a partire dal 29 giugno, sull'applicazione interattiva del digitale terrestre di Canale 5 chiamato Canale 5 Plus, nell'ambito del progetto \"Tv Story\"; le stesse puntate sono state poi trasmesse nell'estate del 2014 dal canale televisivo Mediaset Extra, nella terza serata del sabato."}
{"id": "1305866", "revid": "1714743", "url": "https://it.wikipedia.org/wiki?curid=1305866", "title": "Edoardo il Martire", "text": "Biografia.\nL'ascesa al trono di Edoardo fu contestata dalla sua matrigna, la regina Elfrida d'Inghilterra, che voleva suo figlio Etelredo come re. Tuttavia il consenso nei confronti di Edoardo fu maggiore rispetto a quello per Etelredo e anche San Dunstano si schier\u00f2 dalla sua parte, tanto che la nomina fu confermata dal Witan.\nEdoardo, secondo Theodoric Paulus, era un giovane di grande devozione e di eccellente condotta. Visse una vita in piena ortodossia, buona e santa. Inoltre, amava soprattutto Dio e la Chiesa. Era generoso con i poveri, un campione della fede in Cristo ed era pieno di tolleranza virtuosa.\nQuando Edoardo sal\u00ec al trono, una violenta carestia stava sconvolgendo il regno e continui attacchi venivano operati contro i monasteri da parte dei nobili che avevano ricevuto i loro titoli dal padre Edgardo d'Inghilterra. Alcuni di questi monasteri vennero distrutti, e i monaci costretti a fuggire. Il Re e San Dunstano tuttavia si levarono a favore della Chiesa e dei monasteri. Per questo alcuni nobili si allearono per cacciare Edoardo a favore del fratello Etelredo.\nLa morte.\nIl 18 marzo 978 il re era a caccia con i suoi cani e cavalieri vicino a Wareham in Dorset. Durante la battuta decise di andare a trovare suo fratello pi\u00f9 giovane Etelredo, che stava crescendo con la madre Elfrida nel castello di Corfe Castle, vicino a Wareham. Separatosi dagli altri and\u00f2 da solo nel castello. Mentre era ancora in sella, Elfrida gli offr\u00ec una tazza di idromele e subito fu attaccato da tergo da una persona incaricata dalla regina. Etelredo aveva solo 10 anni e non venne implicato nell'omicidio.\nUn'alternativa a questa tradizione vuole che fosse stata la stessa Elfrida a commettere l'omicidio.\nStoria delle sue reliquie.\nLa storia delle reliquie di Edoardo inizia dal momento della sua morte o martirio. Immediatamente dopo la morte, il corpo del re assassinato slitt\u00f2 dalla sella del cavallo e rimase agganciato con un piede alle staffe fino a che non cadde in un torrente sotto la collina del \"castello di Corfe\". Si crede che da allora il torrente avesse propriet\u00e0 terapeutiche - specialmente per i ciechi. La regina ordin\u00f2 che il corpo fosse nascosto in un capanno l\u00ec vicino, dove viveva una signora cieca, che la regina manteneva dal momento della nascita.\nIl primo miracolo.\nDurante la notte una luce straordinaria illumin\u00f2 la capanna. Subito la donna cieca grid\u00f2: \"Il Signore ha misericordia\" e improvvisamente inizi\u00f2 a vedere. Vide subito il corpo del re e dopo quell'episodio miracoloso fu edificata sul luogo dove sorgeva la capanna una chiesa dedicata a Sant'Edoardo.\nLa mattina la regina seppe del miracolo accaduto nella notte e ordin\u00f2 l'eliminazione del corpo, questa volta seppellendolo in un prato vicino a Wareham. Un anno dopo l'omicidio, una colonna di fuoco si alz\u00f2 dal punto in cui il re era sepolto, illuminando tutta la zona. La scena fu vista da alcuni abitanti di Wareham, che riesumarono il corpo. Accompagnato da quella che ormai era una folla in lutto, il corpo venne trasportato nella chiesa di Wareham e sepolto nell'estremit\u00e0 orientale della chiesa. Ci\u00f2 avvenne il 13 febbraio 980.\nL'abbazia di Shaftesbury.\nDopo una serie di miracoli, le reliquie furono trasportate nell'abbazia di Shaftesbury. Quando vennero collocate nel posto a loro riservato, ci si accorse che esse erano non corrotte dal tempo. Le reliquie furono portate in processione il 13 febbraio, per 7 giorni fino all'arrivo a Shaftesbury. Le reliquie furono accolte dalle monache e sepolte con tutti gli onori reali nel lato nord dell'altare.\nSulla strada che da Wareham va a Shaftesbury avvenne un altro miracolo; due uomini paralizzati furono portati accanto alla barella. Gli uomini che la portavano abbassarono il corpo e i due invalidi si dice che riacquistassero la loro salute.\nNel 1001 la tomba in cui Edoardo era sepolto fu interrata.\nIl fratello Etelredo non fu lieto di ci\u00f2 e disse al vescovo di sopraelevare la tomba del fratello, sistemandola in un posto pi\u00f9 adatto. Quando la tomba fu aperta si sarebbe sprigionata una fragranza che i presenti ritennero di origine celeste. Il vescovo decise allora di prendere le reliquie e di metterle nell'altare pi\u00f9 santo della chiesa insieme alle altre reliquie. Era il 20 giugno 1001.\nLa canonizzazione.\nEdoardo fu ufficialmente glorificato dal concilio inglese nel 1008, presieduto dall'arcivescovo di Canterbury. Il re Etelredo ordin\u00f2 che il santo venisse festeggiato per tre giorni (18 marzo, 13 febbraio e 20 giugno). L'abbazia di Shaftesbury fu ribattezzata \"Alla madre di Dio e a Sant'Edoardo\". Il nome di Shaftsbury cambi\u00f2 in \"Edwardstowe\" ma ritorn\u00f2 alla forma originaria dopo la grande riforma della Chiesa.\nMolti furono i miracoli avvenuti davanti alla tomba di Sant'Edoardo, comprese le guarigioni di ciechi e di lebbrosi.\nLa perdita e il ritrovamento.\nNel XVI secolo, sotto il re Enrico VIII, i monasteri furono distrutti insieme a molte reliquie, ma i resti di Sant'Edoardo vennero nascosti per evitare la profanazione. Nel 1931 i resti sono stati recuperati dal Wilson-Claridge durante uno scavo archeologico e la loro identit\u00e0 fu confermata dal dottor T.E.A. Stowell. Nel 1970 esami eseguiti sulle reliquie testimoniarono che il giovane era stato accoltellato alla schiena mentre conduceva il suo cavallo e che il suo corpo era stato trascinato a lungo.\nVerso il 1982 Wilson-Claridge don\u00f2 le reliquie alla Chiesa ortodossa russa, ed esse ora riposano nel cimitero di Brookwood.\nLa festivit\u00e0 del santo \u00e8 celebrata il 18 marzo, giorno del suo martirio."}
{"id": "1305869", "revid": "181699", "url": "https://it.wikipedia.org/wiki?curid=1305869", "title": "Le Morge", "text": "Le Morge (pronuncia locale ) sono una localit\u00e0 balneare della costa dei Trabocchi, nel comune di Torino di Sangro.\nToponimo.\nIl nome Morge \u00e8 una forma dialettale abruzzese derivante dal latino \"murex\", \"murice\" poi sasso, roccia, scoglio. L'arenile \u00e8 infatti composto da grandi ciottoli; inoltre barriere scogliose, anche affioranti, sono presenti nel tratto di mare antistante questa zona.\nStoria.\nLa zona era frequentata sin dall'epoca italica, essendo area degli antichi Frentani. Sotto il governo di Roma vi erano nelle vicinanze delle stazioni come dimostra l'Itinetario di Antonino, ma anche ritrovamenti archeologici nell'area costiera di Casalbordino. Lo storico Domenico Priori ricostruisce le vicende medievali e moderne dell'area, piccolo scalo portuale del fiume Osento, di propriet\u00e0 dei monaci benedettini di Santo Stefano a Rivomare, abbazia chevera posta proprio nelle vicinanze della foce. \nTuttavia l'area era infestata anche dai pirati Turchi e Dalmati, nonch\u00e9 dai veneziani, con vari attacchi alle barche. \nNel 1566 vi sbarcarono i Turchi in un nuovo grave attacco in cui l'abbazia di Santo Stefano fu bruciata, pertanto il vicer\u00e9 di Napoli duca di Guisa fece fortificare le coste del Regno con delle torrette, anche la foce del fiume aveva la sua torre, comunicante con la torre del Sangro e la torre di Punta Penna a Vasto, iggi la torre di Le Morge \u00e8 scomparsa. \nNel XX secolo si svilupp\u00f2 il centro di Torino di Sangro, la frazione punt\u00f2 sul turismo, facendo installare impianti, come stabilimenti e camping turistici, e case vacanze.\nSpiaggia Le Morge.\nLa spiaggia delle Morge \u00e8 caratterizzata dalla presenza di un grande scoglio (denominato \"lo scoglione\") un tempo situato nel mare e collegato alla spiaggia da un tombolo, ma che gli anni e le maree hanno portato a un'unione permanente con la costa.\nLo scoglione venne utilizzato come roccia di ancoraggio per un trabucco, demolito negli anni 1960 e ricostruito nel 2012.\nSu alcune carte ed atlanti stradali il nome \"Morge\" \u00e8 riportato \"Morgie\", cos\u00ec come, erroneamente, la spiaggia di sabbia a sud dello scoglione \u00e8 definita Lido Le Morge.\nCosta dei Trabocchi.\nLa costa comprende un tratto di Torino di Sangro, precisamente la cosiddetta Punta le Morge con il trabucco omonimo.\nPista ciclabile Corridoio Adriatico.\nIl percorso ciclabile si collega a contrada Termini e Lido di Casalbordino, ed \u00e8 sterrato, ma \u00e8 in programma l'annessione al Corridoio Adriatico con la creazione della pista ciclabile. \nCimitero militare inglese.\nIl cimitero dedicato ai soldati inglesi della battaglia del Sangro (novembre 1943), \u00e8 raggiungibile da Lago Dragoni, presso valle Caterina di Le Morge, in direzione di Fossacesia.\nInfrastrutture e trasporti.\nStrade.\nIl lido \u00e8 raggiungibile dalla SS. Adriatica per Pescara o per Vasto, attraversando la litoranea della costa dei Trabocchi. Pu\u00f2 essere anche raggiunto dalla superstrada Isernia - Castel di Sangro in uscita Torino di Sangro - Cimitero militare inglese."}
{"id": "1305872", "revid": "7459", "url": "https://it.wikipedia.org/wiki?curid=1305872", "title": "Battaglia dei Sassi Grossi", "text": ""}
{"id": "1305874", "revid": "1522738", "url": "https://it.wikipedia.org/wiki?curid=1305874", "title": "Trudy Monk", "text": ""}
{"id": "1305875", "revid": "1522738", "url": "https://it.wikipedia.org/wiki?curid=1305875", "title": "Dale Biederbeck", "text": ""}
{"id": "1305877", "revid": "2048625", "url": "https://it.wikipedia.org/wiki?curid=1305877", "title": "Campagne transalpine dei Confederati", "text": "Le Campagne transalpine dei Confederati (in tedesco \"Ennetbirgische Feldz\u00fcge\") furono una serie di operazioni militari condotte nel XV secolo e all'inizio del XVI dai cantoni svizzeri a ridosso delle Alpi con il fine di ottenere un controllo sui territori a sud delle loro frontiere. Le campagne consolidarono i possessi confederati sui territori dell'attuale Ticino e il possesso della Valtellina, Chiavenna e Bormio da parte dei loro alleati grigionesi (radunati nel patto delle Tre Leghe).\nAl termine di questo periodo la Svizzera cess\u00f2 ogni tentativo di espansione al sud delle Alpi e le frontiere rimasero immutate fino al periodo delle guerre rivoluzionarie francesi.\nStoria.\nNel 1403, Uri e Obvaldo si allearono con la Leventina, nel 1407 un analogo accordo con i baroni de Sacco, che controllavano la val Mesolcina fino a Bellinzona. Uri nel 1410 sigl\u00f2 un patto di conborghesia perpetuo con la valle d'Orsera. Nel 1410 i de Sacco cedettero la signoria su Bellinzona a Uri e Obvaldo.\nA partire al 1407 vi furono, oltre a questi accordi, delle azioni militari condotte dai due cantoni confederati nelle valli di Ossola, Vallemaggia e valle Verzasca. Nel 1418 il controllo su queste contrade venne riconosciuto dall'Imperatore Sigismondo. Con la vittoria nella battaglia di Arbedo del 1422, Milano riprese il controllo su tutti questi territori. Ai Confederati non rimase che l'esenzione da ogni pedaggio sul territorio del Ducato.\nNegli anni seguenti Uri in particolare continu\u00f2 a mantenere una politica aggressiva con esiti alterni. Nel 1441 la Leventina venne data in pegno a Uri. Nel 1449 i Confederati furono sconfitti nella battaglia di Castione e nel 1450 fu siglata una pace con Francesco Sforza che nel 1466 riconobbe a Uri il controllo della Leventina. Nel 1478 gli svizzeri ritornarono a sud di Bellinzona. A questa azione fece seguito la Battaglia dei Sassi Grossi del 28 dicembre con la disfatta ducale. A seguito di questa sconfitta il capitolo del Duomo di Milano riconobbe il dominio di Uri sulla Leventina. Nel 1487 fu la volta del Vallese, che tent\u00f2 un'azione militare mirante al controllo della Val d'Ossola, tentativo fallito con la sconfitta nella Battaglia di Crevola.\nGli svizzeri ebbero un ruolo importante nelle Guerre italiane di fine secolo, con la presenza di mercenari spesso in entrambi i campi. Nonostante l'alleanza militare tra la Confederazione e la Francia, truppe mercenarie provenienti da Uri e dai cantoni vicini occuparono nel 1495 la Valle di Blenio e la Riviera e nel 1500 ripresero Bellinzona. Con la pace di Arona del 1503, Luigi XII riconobbe questi territori a Uri, Svitto e Nidvaldo.\nSotto l'influsso del cardinale Matth\u00e4us Schiner nel 1509 la Confederazione rinunci\u00f2 all'alleanza con la Francia per sottoscrivere un trattato con la Santa Sede di papa Giulio II, che intendeva rompere il dominio francese sulla Lombardia. Con le battaglie di Pavia del 1512 quella di Novara e la spedizione di Digione del 1513, la Confederazione riusc\u00ec di fatto ad avere il controllo sulla Lombardia, ponendo sul trono di Milano il duca Massimiliano Sforza. Fino alla sconfitta subita nella Battaglia di Marignano i Confederati ebbero parte sia con operazioni autonome, con l'estensione del controllo sul Ticino meridionale, Lugano, Mendrisio e Locarno e valli, sia come mercenari nei vari eserciti coinvolti nel conflitto. A queste azioni si aggiungono la sottomissione della val d'Ossola e l'occupazione da parte della Lega Grigia di Valtellina, Chiavenna e Bormio.\nLe conquiste dei Confederati sui territori Ticinesi vennero confermate nella Pace perpetua siglata nel 1516 con Francesco I ad eccezione della valle d'Ossola che torn\u00f2 sotto Milano. Con questo atto terminarono le azioni autonome degli svizzeri a sud delle Alpi e per i successivi trecento anni le frontiere meridionali della Confederazione rimasero immutate. L'attivit\u00e0 mercenaria dei Confederati venne regolamentata con la Francia nel 1521."}
{"id": "1305878", "revid": "116448935", "url": "https://it.wikipedia.org/wiki?curid=1305878", "title": "Hermes Conrad", "text": "Hermes Conrad \u00e8 un personaggio della serie animata di \"Futurama\". Nella versione originale \u00e8 doppiato da Phil LaMarr, mentre in quella italiana \u00e8 doppiato da Simone Mori.\nBiografia.\nDi nazionalit\u00e0 \"indocinogiamaicana\", Hermes \u00e8 un burocrate di livello 34, che lavora alla Planet Express occupandosi dell'amministrazione finanziaria e del personale. Prima di intraprendere la carriera di burocrate \u00e8 stato un atleta olimpionico di limbo, rappresentando la Terra nelle Olimpiadi del 2980; ha abbandonato lo sport quando un ragazzino, cercando di imitarlo, \u00e8 morto rompendosi la spina dorsale. Hermes ha comunque continuato a praticare il limbo seppur come attivit\u00e0 amatoriale.\nContrariamente al classico stereotipo dei Giamaicani, Hermes \u00e8 iperattivo e ossessionato dal lavoro (\u00e8 seccato di essere meticoloso solo al 78,3%). Le caratteristiche principali del suo carattere sono la pignoleria, l'ordine, la puntualit\u00e0 e il rispetto delle norme e dei regolamenti. Le sue origini caraibiche sono comunque evidenti dalla pettinatura rasta.\nHermes \u00e8 sposato con la bellissima LaBarbara, conosciuta quando era ancora un campione di limbo, da cui ha avuto un figlio di nome Dwight. Ha sempre avuto un'accesa rivalit\u00e0 con Barbados Slim, l'ex marito di LaBarbara, anche lui atleta di limbo, infatti Hermes non lo ha mai sconfitto in questa disciplina, inoltre essendo un uomo dal fisico scolpito da vero atleta, Hermes spesso si sente sminuito al confronto, in alcune occasioni LaBarbara dimostra di provare ancora una forte attrazione per l'ex marito. \nNella 6\u00aa stagione si scopre che Hermes in passato ha lavorato per Mamma alla \"Robot Amichevoli di Mamma\", nella filiale di Tijuana, a quel tempo era noto come l\"'ispettore 5\" nell'assemblaggio dei robot. Tra le sue mani un giorno gli arriv\u00f2 Bender Rodr\u00edguez il quale era stato appena costruito ed era solo un neonato robot. Scansionandolo Hermes scopri che era sprovvisto del backup dei robot. Nel momento di buttarlo fra gli scarti, Hermes preso dalla piet\u00e0 non vi riusc\u00ec. Falsific\u00f2 infine i documenti di Bender per farlo passare come un robot perfetto. Colpito dall'avvenimento vissuto, diede infine le dimissioni abbandonando la societ\u00e0 di Mamma. Nella 7\u00aa stagione si scopre che, a causa della capra al curry della moglie che mangia costantemente, il suo corpo \u00e8 cosi saturo da essere a sua volta piccante e capace di squagliare il metallo, come dimostra Roberto quando ne stacca un pezzo e lo assaggia, squagliandosi subito dopo.\n\u00c8 sicuramente grazie a lui e al suo lavoro che la Planet Express vada avanti, visto l'incompetenza di gran parte dei membri dell'equipaggio e la follia del Professor Farnsworth, che rischiano costantemente di portarla al fallimento. Nel film Il colpo grosso di Bender ha una sottotrama che va avanti per quasi tutta la storia, in quanto rimane accidentalmente decapitato e la sua testa inserita all'interno di una delle vasche di conservazione come la maggior parte dei personaggi famosi apparsi nella serie. Qui perde tutto: il lavoro, la moglie (che torna temporaneamente con l'ex-marito e lo caccia di casa) e una vita normale, fino a che Zoidberg non attacca la testa ad un nuovo corpo prelevato nel passato, sebbene gliela attacchi al contrario e il duplicato, condannato si dal principio, viene distrutto e lui torna di nuovo senza corpo. Avr\u00e0 per\u00f2 il suo momento di gloria quando la sua testa sar\u00e0 attaccata alla griglia di battaglia nel finale, con la sua mente che coordiner\u00e0 tutte le navette e a dirigere gli attacchi in modo preciso, annientando le difese degli alieni nudisti. A fine film il suo corpo originario sar\u00e0 ripristinato e lui riotterr\u00e0 lavoro e famiglia."}
{"id": "1305879", "revid": "125333349", "url": "https://it.wikipedia.org/wiki?curid=1305879", "title": "Eternal Sonata", "text": " \u00e8 un videogioco di ruolo del 2007, sviluppato da Tri-Crescendo e pubblicato da Namco per Xbox 360, PlayStation 3 e Windows.\nTrama.\nIl 16 ottobre 1849, in un letto di una casa di Parigi, Fryderyk Chopin fa il suo ultimo sogno sul letto di morte. In questo sogno chi \u00e8 affetto da malattie incurabili pu\u00f2 imparare a controllare la magia; \u00e8 qui che Chopin incontra Polka, ragazza destinata ad un terribile futuro, e Allegretto, il ragazzo destinato a salvarla. Chopin stesso attraversa queste terre nell'incredulit\u00e0 che questo possa essere davvero solo il frutto della sua fantasia. Presto al gruppo si uniranno altri stravaganti personaggi come Beat, bambino di 8 anni molto amico di Allegretto, e Viola, una sedicente fattrice abile nel tiro con l'arco e nelle arti marziali. Durante il viaggio, il gruppo di protagonisti scoprir\u00e0 che il malvagio Conte Valzer ha immesso sul mercato la \"polvere minerale\", una panacea in grado di curare tutti i malanni delle persone, a bassissimo costo, mentre ha alzato notevolmente le tasse su tutti gli altri prodotti di prima necessit\u00e0. Di fatto in questa maniera il Conte impedisce che venga comprata qualsiasi altra cosa all'infuori della polvere minerale. Tuttavia l'utilizzo smodato di questa polvere porta alla trasformazione della gente in demoni e mostri su cui il Conte esercita il proprio potere, soggiogandoli alla sua spietata volont\u00e0. L'obiettivo di Valzer, infatti, \u00e8 quello di crearsi un intero esercito di esseri spietati e senza mente ai suoi comandi, per conquistare tutto il regno. Inoltre la produzione di polvere minerale porta all'eccessivo sfruttamento minerario della regione, causando grandi sconvolgimenti ambientali. Chopin e gli altri, dunque, dovranno cercare di fermare il Conte Valzer e salvare cos\u00ec l'intero reame, cercando al contempo di capire se tutto ci\u00f2 che sta accadendo sia davvero sogno o realt\u00e0.\nCaratteristiche.\n\"Eternal sonata\" \u00e8 un JRPG a turni con elementi action. Il gioco racconta un immaginario sogno del noto compositore polacco \"Fryderyk Chopin\", intervallando la narrazione principale con cenni alla sua biografia. In questi brevi intermezzi le stesse composizioni di Chopin, suonate da Stanislav Bunin, fanno da sottofondo musicale. Le musiche originali del gioco sono composte da Motoi Sakuraba. La quasi totalit\u00e0 dei nomi dei personaggi e dei luoghi in cui si svolge la vicenda \u00e8 costituita da termini che fanno parte del mondo della musica.\nModalit\u00e0 di gioco.\nSistema di combattimento.\nIl gioco basa il suo sistema d'attacco sull'uso di quattro tasti: uno per gli attacchi normali, uno per gli attacchi speciali, uno per la difesa e uno per gli oggetti. Sulla sinistra dello schermo c'\u00e8 un indicatore temporale durante il quale il giocatore sposta il personaggio ed effettua attacchi; la caratteristica di questo indicatore \u00e8 che inizialmente decresce unicamente quando si fa qualcosa, permettendo cos\u00ec al giocatore di studiare la propria strategia stando fermo; man mano che il gruppo di personaggi sale di livello il tempo a disposizione inizia ad essere pi\u00f9 ristretto e inizia a calare anche stando fermi. L'attacco avviene in maniera diretta esattamente come negli hack'n'slash alla Diablo e ogni colpo portato a segno permette di riempire una parte della barra del tempo. I personaggi attaccano in ordine di tempo a disposizione e sul personaggio che segue a quello in uso compare la scritta \"successivo\" per identificarlo. Con l'aumentare del numero dei colpi andato a segno aumenta il \"misuratore dell'eco\", un contatore che permette di rendere pi\u00f9 potenti i propri attacchi speciali; questi ultimi, una volta usati, consumano tutto il contatore dell'eco disponibile, costringendo il giocatore a ricominciarlo daccapo; il contatore \u00e8 uno unico per tutti i personaggi del gruppo. Gli attacchi speciali, questi variano a seconda del fatto che i personaggi si trovino alla luce o all'ombra: nel primo caso effettueranno un attacco di tipo \"luce\", nel secondo un attacco di tipo \"oscurit\u00e0\". Anche i nemici possono variare in base al fatto che stiano all'ombra o alla luce, arrivando anche a variare sia nell'aspetto che nelle caratteristiche e negli attacchi. I terreni di combattimento possono essere anche in parte alla luce e in parte all'ombra.\nCos\u00ec come l'attacco anche la difesa avviene in tempo reale: se nel momento in cui un mostro attacca si preme il tasto della difesa con il giusto tempismo si pu\u00f2 parare l'attacco azzerando o comunque riducendo l'ammontare dei danni. La difesa si pu\u00f2 effettuare unicamente se l'avversario affronta il giocatore frontalmente: se lo attacca alle spalle, non \u00e8 possibile pararsi. Naturalmente il giocatore pu\u00f2 attuare questa tattica a sua volta. \u00c8 anche possibile contrattaccare, oltre che difendersi ed \u00e8 anche possibile saltare gli scontri tramite la fuga; i nemici appaiono comunque visibili nel mondo di gioco, perci\u00f2 se non ci si vuole combattere \u00e8 sufficiente evitarli.\nCombattendo i personaggi guadagnano esperienza e aumentano di livello e fanno aumentare il livello di esperienza anche del \"party\" di cui fanno parte. A mano a mano che il livello del gruppo sale (il livello pi\u00f9 alto \u00e8 il sesto) cambiano le caratteristiche relative al tempo d'attacco, facendo subentrare tempi pi\u00f9 ristretti e l'uso del tempo tattico durante il quale il giocatore pu\u00f2 studiare la sua strategia. Viene inoltre aumentato lo spazio a disposizione per le magie selezionabili e aumenta il numero di mosse concatenabili.\nGalleria d'immagini.\nAnalogamente a quanto avviene nel videogioco \"Beyond Good &amp; Evil\", durante i combattimenti utilizzando Beat si possono scattare delle foto ai mostri per poter fare dei soldi rivendendole nei negozi. Il valore della foto varier\u00e0 in base a caratteristiche come la tipologia di mostro, il fatto che sia inquadrato per intero oppure no, e cos\u00ec via.\nMusica.\nAll'interno del gioco ci sono diversi brani da collezionare il cui utilizzo, combinato con quelli posseduti dai personaggi non giocanti incontrati, pu\u00f2 rivelarsi utile per ottenere oggetti rari. I brani si collezionano esplorando il mondo di gioco e sono liberamente ascoltabili nell'apposita sezione dell'inventario dove sono anche fornite le informazioni ad essi legati.\nNel passaggio tra un capitolo e l'altro viene riprodotta un'opera di Chopin accompagnata da cenni biografici sull'autore e alcune fotografie inerenti ai posti oggetti del discorso. Qualora non si riuscisse a finire il gioco o qualora lo si desiderasse, dal servizio online Xbox Live \u00e8 possibile scaricare a pagamento la \"Chiave per musica per piano\" che permette di sbloccare tutte e sette le composizioni.\nPersonaggi.\nLa storia in s\u00e9 si presenta molto enigmatica, e se da una parte si pu\u00f2 credere che l'intera vicenda sia effettivamente nient'altro che l'ultimo sogno fatto da Chopin prima di morire, dall'altra invece lo stesso Chopin ad un certo punto comincia a credere che si tratti di qualcosa di pi\u00f9 di un semplice sogno. A prescindere da quale interpretazione si voglia dare alla vicenda, \u00e8 vero altres\u00ec che ogni personaggio porta in s\u00e9 una parte della personalit\u00e0 del compositore, come se i personaggi stessi non fossero altri che la personificazione dei suoi molti volti.\nVersione PS3.\nLa versione PS3, rispetto a quella per Xbox360, contiene:\nAccoglienza e critica.\nSpazioGames.it assegna al gioco un voto pari a 8.0 (contro l'8.3 dei lettori), definendo \"Eternal Sonata\" \"stilisticamente e tecnicamente impeccabile\", con un sistema di combattimento coinvolgente e storia suggestiva e poetica. Lati negativi sono l'eccessiva linearit\u00e0, la narrazione lenta e una generale mancanza di vere e proprie novit\u00e0 di genere.\nMultiplayer.it chiude la recensione con un 8.4 (contro l'8.8 dei lettori), lodando il sistema di combattimento ingegnoso, la trama originale e accattivante e gli aspetti tecnici splendidi. Pochi i difetti riscontrati: l'estrema linearit\u00e0, la difficolt\u00e0 piuttosto bassa e la scarsit\u00e0 di contenuti extra.\nGameSpot si pronuncia per un 8.5, giudicando positivi la storia affascinante, le musiche magnifiche e il sorprendente sistema di combattimento che combina insieme azione in tempo reale e azione a turni. Un giudizio negativo viene dato, invece, alla troppa linearit\u00e0 di gioco, alla generale facilit\u00e0 e agli occasionali cali di frame rate.\nLa rivista \"Play Generation\" diede alla versione per PlayStation 3 un punteggio di 91/100, apprezzando l'atipicit\u00e0 della storia, il mix di turni e tempo reale dei combattimenti e la bellezza degli scenari e come contro la linearit\u00e0 dei dungeon, la telecamera fissa, l'IA dei nemici e alcuni intermezzi troppo lunghi, finendo per trovarlo un GdR godibile con alcuni difetti e molte buone idee, bello da sentire ma soprattutto da vedere.\nNonostante il gioco sia stato ben accolto dalla critica, la sua iniziale pubblicazione in esclusiva per Xbox 360 (console che in Giappone non ha mai attecchito particolarmente) ha generato vendite deludenti; Namco Bandai ha deciso, perci\u00f2, di abbandonare l'esclusivit\u00e0 e di realizzare una conversione del titolo anche per la PlayStation 3 di Sony; questa conversione \u00e8 stata per\u00f2 pi\u00f9 volte rimandata e si \u00e8 dovuto attendere pi\u00f9 di un anno per la pubblicazione. In questa nuova versione il gioco non viene riproposto cos\u00ec com'\u00e8 apparso su Xbox 360 ma \u00e8 stato aggiornato con nuovi elementi (vedi la voce \"Versione PS3\")."}
{"id": "1305880", "revid": "1305772", "url": "https://it.wikipedia.org/wiki?curid=1305880", "title": "Atti di Pietro e Andrea", "text": "Gli Atti di Pietro e Andrea sono un breve apocrifo del Nuovo Testamento relativo agli apostoli Pietro e Andrea, scritto in greco successivamente al V secolo. Si trattava di un'appendice dell'apocrifo Atti di Andrea e Mattia, poi considerata come narrazione autonoma.\nIl testo descrive brevi miracoli relativi ai due apostoli, come Andrea che cavalca una nuvola o Pietro che fa passare un cammello per la cruna di un ago.\nDato l'avanzato periodo di composizione e lo stile eccessivamente favolistico l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali."}
{"id": "1305881", "revid": "767487", "url": "https://it.wikipedia.org/wiki?curid=1305881", "title": "Le vie della violenza", "text": "Le vie della violenza (\"The Way of the Gun\") \u00e8 un film statunitense del 2000 diretto per la prima volta da Christopher McQuarrie sceneggiatore de \"I soliti sospetti\".\nTrama.\nParker e Longbaugh sono due criminali che rapiscono la giovane ragazza incinta Robin, allo scopo di fare un bel po' di soldi con il riscatto. Robin \u00e8 madre in affitto per una facoltosa e ricca coppia, ma i due criminali non hanno tenuto conto che il signor Chidduck \u00e8 un potente malavitoso, che li bracca fino ad un cruento regolamento di conti."}
{"id": "1305883", "revid": "729019", "url": "https://it.wikipedia.org/wiki?curid=1305883", "title": "Tranvia Brescia-Mantova-Ostiglia", "text": "La tranvia Brescia-Mantova-Ostiglia era una linea tranviaria extraurbana che collegava la citt\u00e0 di Brescia con quella di Mantova e il comune di Ostiglia, sede di una stazione ferroviaria lungo la ferrovia Verona-Bologna.\nRealizzata a cura dalla Soci\u00e9t\u00e9 Anonyme d'Entreprise Generale de Travaux (EGT), che ne cur\u00f2 inizialmente la gestione, la concessione della tranvia fu poi ceduta alla controllata Societ\u00e0 Anonima Tramways de Lombardie et Romagnes (SATLR) nel 1912.\nLa tranvia fu soppressa nel 1952, dopo aver caratterizzato per decenni l'ambiente geografico ed economico di parte della pianura padana.\nStoria.\nL'attribuzione delle concessioni.\nIl 18 maggio 1878 il Ministro dei Lavori Pubblici Alfredo Baccarini, nell'ottica di riprendere gli investimenti in costruzioni ferroviarie, propose un disegno di legge sul finanziamento di nuove linee. La prevista relazione Brescia-Mantova rientrava nella Quinta categoria, e poteva qunque essere finanziata quale \"ferrovia economica\" (a scartamento ridotto), oppure sotto forma di linea tranviaria. La Deputazione provinciale di Brescia opt\u00f2 per la seconda opzione, visto il notevole interesse che le tranvie stavano suscitando nella provincia tra gli ultimi anni Settanta e vista l'economicit\u00e0 di gestione di queste rispetto alle linee ferroviarie. Nell'agosto del 1879, la deputazione concesse al milanese Enrico Horvath la costruzione e la gestione di una tranvia Brescia-Montichiari, con possibili diramazioni verso Castiglione e Asola. L'amministrazione provinciale si impegnava a risistemare le strade mentre il resto dei lavori era interamente a carico del concessionario. Si sarebbero utilizzate rotaie Vignoles da 16\u00a0kg/m.\nNell'ottobre del 1880 erano stati completati i lavori di sistemazione della provinciale per Montichiari, ma Horvath decise di non avviare i lavori, considerando insufficiente l'opera di contenimento del torrente Garza nei pressi della frazione di San Polo. Dopo diverse trattative con imprese nel settore, Horvath present\u00f2 ai membri della deputazione Camillo Prunieau, console belga a Roma e rappresentante della societ\u00e0 Soci\u00e9t\u00e9 Anonyme d'Entreprise Generale de Travaux. La \"societ\u00e0 belga\", com'essa era chiamata, il 24 agosto 1881 ottenne dalla Deputazione la possibilit\u00e0 di subentrare nella concessione dell'industriale milanese.\nA Mantova, agli inizi degli anni Ottanta, ci fu un dibattito sull'opportunit\u00e0 di costruire linee tranviarie nella provincia. La seduta del consiglio provinciale del 19 aprile 1880 aveva indicato la possibilit\u00e0 di costruire le \"guidovie\" Mantova-Asola, Mantova-Castiglione, Mantova-Ostiglia e Mantova-Viadana. L'Ingegner Avenati parve sul punto di poter rilevare le concessioni sulle quattro linee, ma le trattative si ruppero quando fu chiaro che egli non era in grado di far fronte agli impegni. Di conseguenza si prefer\u00ec accettare la proposta della societ\u00e0 belga per le concessioni della Castiglione-Mantova e della Mantova-Ostiglia, proprio perch\u00e9 essa si stava dimostrando affidabile nella progettazione della Brescia-Montichiari. La concessione venne rilasciata formalmente il 28 novembre 1881.\nLa costruzione.\nNel febbraio 1882 giunse l'autorizzazione del Ministero dei Lavori Pubblici alla costruzione della Brescia-Montichiari-Castiglione che fu inaugurata il 25 giugno 1882.\nNel 1883, il Prefetto di Mantova propose alla deputazione bresciana la trasformazione della tranvia in ferrovia di Quarta categoria allo scopo di far carico allo Stato dei 6/10 della spesa complessiva, sulla base di quanto previsto della legge del 29 luglio 1879: in questo modo, Mantova non avrebbe dovuto sostenere spese per la sistemazione delle strade. La provincia di Brescia rifiut\u00f2, perch\u00e9 riteneva l'ipotesi tranviaria pi\u00f9 vantaggiosa per la sua economia.\nIn fase di progettazione, il posizionamento dei binari sulla sede stradale impose la costruzione di nuovi ponti che si affiancassero a quelli stradali e ferroviari gi\u00e0 esistenti. Furono ordinati dei ponti a traliccio metallico all'Impresa Industriale Italiana di Napoli, che furono consegnati in ritardo a causa di un'epidemia colerica che aveva colpito la provincia partenopea.\nNel 1883, nonostante la richiesta della provincia di Mantova di tramutare il progetto in ferrovia, si cominci\u00f2 la posa dei binari tra Castiglione e Goito e tra Ostiglia e Governolo, presso il quale la linea avrebbe attraversato il fiume Mincio. Il 12 aprile di quell'anno fu aperto il tratto Castiglione-Gambarara.\nIl 21 febbraio 1884 fu completata la tratta Governolo-Ostiglia. Il 29 settembre fu aperto il tratto Cerese-Governolo, mentre in ottobre il tratto da Gambarara fu esteso fino al quartiere di Cittadella. Per completare la linea rimaneva il tratto fra Cittadella e Cerese che attraversava la citt\u00e0 mantovana.\nSolo il 19 aprile 1886 fu inaugurato il tratto che collegava Cittadella alla stazione di Borgo Te, mentre quello da quest'ultima localit\u00e0 fino alla linea per Ostiglia, posta presso Cerese, fu completato il 18 luglio. Non era per\u00f2 ancora possibile viaggiare senza interruzioni lungo la tranvia, non potendo questa attraversare la ferrovia Mantova-Legnago in maniera perpendicolare. I viaggiatori erano, quindi, costretti al trasbordo in quel punto per passare da una parte all'altra della linea ferroviaria. Il problema fu risolto con un incrocio obliquo inaugurato l'8 agosto.\nAlla fine degli anni Ottanta, il problema delle piene del Garza fu al centro delle controversie fra Provincia di Brescia e Societ\u00e8 Anonyme: il 9 ottobre 1890 il Tribunale di Brescia condann\u00f2 l'amministrazione a rimborsare i danni delle piene subiti dalla societ\u00e0 belga e a rispettare gli impegni di risoluzione del problema, promessi gi\u00e0 fin dal 1879, ma mai mantenuti, con sentenza ribadita il 27 febbraio 1893. Di conseguenza tra il 1894 e il 1896 si predispose la progettazione di una variante, mai realizzata, che dal Canton Mombello avrebbe collegato San Polo, passando di fronte al nuovo manicomio cittadino. Nel 1899, si prefer\u00ec alzare la strada dall'imbocco per Mantova fino a San Polo, lungo un percorso di circa 3 chilometri, rinforzando l'argine del torrente.\nNel maggio 1896 fu finanziata la costruzione del nuovo ponte sul fiume Chiese a Montichiari.\nAgli inizi del secolo il mutato clima politico non risultava pi\u00f9 favorevole agli investimenti internazionali e per tale motivo nel 1907 la gestione del servizio fu ceduta ad un'impresa di diritto italiano, la Tranvia Brescia Mantova Ostiglia (TBMO), la quale mantenne tuttavia legami con la casa madre. Sotto tale amministrazione il 3 settembre 1911 fu inaugurata la variante Montichiari-Carpenedolo-Castiglione. Il nuovo percorso collegava la citt\u00e0 della bassa bresciana al capoluogo, ma allungava, con rammarico per Montichiari, il legame fra Brescia e Castiglione delle Stiviere. Il vecchio tratto diretto passante per Novagli fu disarmato nei mesi successivi. La \"belga\" ottenne in cambio l'allungamento della concessione di tutta la Brescia-Ostiglia fino al 1952.\nLa nuova gestione e il dopoguerra.\nIl 15 novembre 1912 la gestione della Brescia-Mantova-Ostiglia pass\u00f2 alla SATLR, controllata della \"belga\".\nDurante la prima guerra mondiale le corse furono sospese per la mancanza di combustibile; stante la scarsa qualit\u00e0 dei servizi, nel 1917 i sindaci di Brescia, Castenedolo, Carpenedolo e Montichiari formularono un atto d'accusa contro la societ\u00e0 belga e, al termine del conflitto, avanzarono diverse proposte per un'elettrificazione della linea.\nNel 1919 la SATLR fece la sua proposta di elettrificazione all'amministrazione provinciale di Brescia: sarebbe stata coinvolta solo la Brescia-Mantova in cambio di un sussidio di 20.000 Lire al chilometro, la concessione gratuita del suolo occupato dai sostegni, l'allacciamento a Desenzano della ventilata tranvia della Valtenesi e la proroga della concessione per 50 anni. La Provincia di Mantova avrebbe dovuto accettare le medesime condizioni, qualora Brescia avesse accettato l'offerta della SATLR, cosa che non avvenne.\nDurante la settimana motoristica bresciana, tenutasi nel settembre 1921 presso il circuito della Fascia d'Oro di Montichiari, il servizio tranviario della linea, in particolare tra la stazione di Montichiari e la fermata Crocevia di Calvisano, fu notevolmente limitato. La Strada statale 236 Goitese che accoglieva la sede tranviaria tra i due impianti, infatti, fu parte del circuito automobilistico che durante quell'anno ospit\u00f2 la prima edizione del Gran Premio automobilistico d'Italia.\nAppurato che la linea Brescia-Carpenedolo svolgeva comunque un ruolo di collegamento importante fra i centri coinvolti e il capoluogo, nel 1932 fu avviato un progetto di elettrificazione a carico di amministrazione provinciale e ASM Brescia. Il 9 ottobre 1932 fu inaugurato il tratto Brescia-Castenedolo, mentre il 31 maggio 1934 fu aperto anche il Castenedolo-Carpenedolo.\nLa progressiva chiusura della linea.\nProprio la mancata elettrificazione fu la causa principale della progressiva chiusura della tranvia. La SATLR speriment\u00f2 servizi automobilistici tra il 1932 e il 1934 rilevando un discreto successo, sfruttando la possibilit\u00e0 data dal decreto ministeriale del 12 novembre 1937 che consentiva alle concessionarie il passaggio alle autocorse.\nIl 3 marzo 1934 fu chiusa la Mantova-Ostiglia. Il 24 aprile 1935 si chiuse anche il traffico sulla Mantova-Desenzano e sulla Mantova-Brescia. Il traffico merci prosegu\u00ec fino agli inizi dell'anno successivo, quando si disarmarono le linee.\nI servizi tranviari proseguirono solamente sulla Brescia-Carpenedolo, a cura della Provincia di Brescia. \nNel 15 settembre 1944 avvenne nel comune di Montichiari (Brescia) l'eccidio di Trivellini.\nNell'ambito dell'operazione degli Alleati denominata \"Night Intruder\", erano programmati degli attacchi aerei compiuti da piccoli gruppi o da singoli aerei, cosiddetti Pippo, che colpivano obiettivi normalmente elusi dai grandi bombardamenti aerei.\nIn quella data, il tram della linea Brescia-Carpenedolo fu oggetto di un attacco aereo mentre si trovava nella frazione Trivellini. Data l'ora (poco dopo le 12) il tram trasportava un gran numero di persone e l'attacco cost\u00f2 la vita a 17 persone.\nNel luglio 1952, quasi al termine della concessione alla TBMO, furono sospese le corse anche sulla Brescia-Carpenedolo e i binari furono rimossi tra il luglio e l'ottobre dell'anno successivo.\nCaratteristiche.\nLa linea era una tranvia interurbana a binario singolo. Lo scartamento adottato fu quello ordinario tranviario italiano da 1445 mm. Nei primi anni d'esercizio le rotaie erano di tipo Serres &amp; Battig; verso la fine del XIX secolo si decise di sostituirle con il sistema Vignoles poggiante su traversine di legno appositamente trattato, soluzione pi\u00f9 collaudata e meno onerosa dal punto di vista della manutenzione. Curiosamente, la parte di carreggiata occupata dai binari era separata dal resto della sede stradale mediante paracarri, seguendo il dettame del Capitolato Generale disposto dalla Provincia nel 1878.\nLa trazione dei treni passeggeri e merci lungo la linea fu effettuata mediante locomotive tranviarie a vapore con l'eccezione della tratta Brescia-Carpenedolo che tra il 1932 e il 1934 fu elettrificata con linea aerea a catenaria, sulla quale prestarono servizio elettromotrici tranviarie.\nPercorso.\nBrescia-Mantova.\nIl capolinea di Brescia sorgeva in largo Torrelunga, vicino a piazzale Arnaldo, ed era raccordata alla rete urbana e alle linee per Soncino e Vobarno.\nIl binario impegnava poi la ex strada statale 236 Goitese che, attraversata Castenedolo, veniva seguita fino a Montichiari. Da qui la tratta diretta abbandonata nel 1911 a favore della variante per Carpenedolo proseguiva attraversando tale localit\u00e0 e seguendo la via Mantova fino a Castiglione delle Stiviere.\nLa stazione tranviaria di Castiglione delle Stiviere, il cui fabbricato viaggiatori \u00e8 ancora esistente, assumeva importanza in virt\u00f9 della presenza dei treni di due diverse amministrazioni: la diramazione per Desenzano del Garda era infatti interessata dalla circolazione dei treni TPM provenienti da Mantova che percorsa la linea sociale per Asola e la diramazione Casaloldo-Medole utilizzavano poi i binari della \"belga\".\nDopo Castiglione, seguita per un tratto la viabilit\u00e0 provinciale, il binario si reimmetteva sul tracciato della statale, che con lunghi tratti in rettilineo dall'andamento pressoch\u00e9 pianeggiante raggiungeva infine Mantova Te dopo un percorso lungo 74,130 km di cui 16,894 in sede propria.\nCastiglione-Desenzano.\nLa diramazione per il Lago di Garda seguiva anch'essa la viabilit\u00e0 provinciale per proseguire lungo la strada statale 567 del Benaco, fino al capolinea lacuale.\nIn cambio del passaggio per Carpenedolo, la deputazione Mantovana aveva chiesto la costruzione di una linea che collegasse Castiglione delle Stiviere a Desenzano del Garda stanziando nel 1884 un contributo di 20.000 Lire allo scopo di progettare tale collegamento Il progetto fu steso dall'Ing. Ernesto Filzi nel 1903 e prevedeva la conclusione della tranvia proprio nella piazza del Porto della cittadina gardesana perseguendo lo scopo non nascosto di attirare il traffico merci verso i nuovi binari. A Lonato del Garda la stazione fu realizzata lungo via Monte Grappa, poco a nord del cavalcaferrovia.\nLe lungaggini della progettazione sia del passaggio tra Esenta di Lonato e Lonato, sia della variante Montichiari-Carpenedolo, impedirono la realizzazione della parte finale del tracciato secondo quanto voluto dall'ingegnere mantovano.\nTra il 1906 e il 1909 fu costruita la \"Maratona\" che collegava il Porto con la stazione delle Ferrovie dello Stato di Desenzano. La tranvia non pot\u00e9 dunque arrestarsi sul piazzale, ma dovette proseguire fino alla Dogana. Di conseguenza il traffico merci sulla linea per Castiglione non raggiunse mai i livelli desiderati dalla provincia di Mantova per il rilancio della sua economia.\nMantova-Ostiglia.\nIl tracciato mantovano risultava pi\u00f9 tortuoso del corrispondente bresciano, in quanto fu interesse prevalente dell'amministrazione utilizzare la tranvia per rendere pi\u00f9 celeri i collegamenti fra i paesi della provincia piuttosto che fra questi e il capoluogo. La Mantova-Ostiglia, lunga 35,700\u00a0km di cui 14,455 in sede propria, percorreva prevalentemente la strada statale 482 Alto Polesana, in provincia di Mantova pi\u00f9 conosciuta come \"Strada Ostigliese\".\nMateriale rotabile.\nSulla linea furono impiegati tre gruppi di locomotive a vapore di tipo tranviario:"}
{"id": "1305888", "revid": "115380598", "url": "https://it.wikipedia.org/wiki?curid=1305888", "title": "Zapp Brannigan", "text": "Zapp Brannigan \u00e8 un personaggio immaginario della serie televisiva \"Futurama\". \u00c8 anche definito (soprattutto da s\u00e9 stesso) come \"Zapper\"; talvolta si autovezzeggia anche con il soprannome di \"Grande Z\".\nIl suo aspetto \u00e8 modellato sul volto dell'attore William Shatner e assomiglia al personaggio dei fumetti Magnus. Zapp \u00e8, assieme al suo assistente Kif Kroker, il personaggio secondario con pi\u00f9 apparizioni nella serie.\nProfilo.\nBrannigan \u00e8 un membro dell'esercito dell'Ordine Democratico dei Pianeti (D.O.O.P., pronunciato \"dup\", come la parola inglese dupe, che significa \"sciocco\") anche se i suoi titoli variano molto spesso: \u00e8 stato infatti definito come \"Generale a 25 stelle\" e \"Generale Maggiore Webelo\". In realt\u00e0 \u00e8 un fanfarone, totalmente incapace di adempiere ai suoi compiti di generale e spesso si approfitta delle imprese del suo assistente Kif spacciandole come di sua idea.\nUn esempio della sua incompetenza \u00e8 il racconto della battaglia contro i kill-bot: sapendo che i robot si sarebbero disattivati automaticamente dopo aver ucciso un numero prestabilito di nemici, mand\u00f2 contro di essi ondate su ondate di soldati, finch\u00e9 le macchine non si disattivarono. Vantandosene, osserv\u00f2 che \"\u00e8 stato un sacrificio necessario, ma sarei pronto a rifarlo!\".\nTutte le sue vittorie quindi sono dovute all'intervento di Kif, della Planet Express, o grazie al sacrificio non necessario di molti soldati. Nonostante questo, nessuno, a parte ovviamente Kif e la Planet Express, sembra accorgersi della sua incapacit\u00e0, perch\u00e9 ogni volta che appare una nuova minaccia, il governo affida a lui la guida delle forze armate, con risultati disastrosi: alla fine di ogni storia \u00e8 sempre Zapp Brannigan l'eroe, anche quando \u00e8 stato lui in particolare la ragione della quasi distruzione della Terra. Caso tipico, \u00e8 l'episodio \"Sapore di libert\u00e0\", in cui Zapp consegna di persona i piani militari del D.O.O.P. a una spia nemica, che solo lui non \u00e8 stato in grado di riconoscere come tale.\nNonostante i suoi innumerevoli difetti, Brannigan dimostra pi\u00f9 volte di avere delle qualit\u00e0: \u00e8 un ottimo conoscitore dell'universo interplanetario e dei suoi \"bassifondi\", ed ha una naturale capacit\u00e0 a mentire con estrema disinvoltura. Ne \u00e8 un esempio quando in Il cibo parlante si intrattiene per ore a trattare con il Re di Omicron Perseo VIII che per vendetta intende mangiarsi 198 bilioni di bambini terrestri. Dapprima Brannigan si mostra accomodante, assecondando in tutto e per tutto il Re ed impegnandosi a \"produrre\" tale quantit\u00e0 di bambini nell'arco di un paio di settimane: successivamente \u00e8 per\u00f2 lo stesso Re a rinunciare all'accordo, perch\u00e9 le noccioline offertegli in trattativa gli hanno riempito la pancia. Nello stesso episodio, a seguito della rinuncia del Re, Zapp riferisce di aver accettato di cedere all'alieno un solo umano (Leela Turanga). Anche in questo caso si scopre che il comandante ha in realt\u00e0 imbastito un piano per ingannare gli omicroniani, mascherando un orango per Leela (a cui peraltro gli alieni abboccano come pesci, seppur vengano poi avvertiti da uno hippy vegano).\nAssolutamente strampalato e vergognosamente pieno di s\u00e9, la sua unica occupazione sembra essere quella di rimorchiare le donne. Zapp \u00e8 eternamente invaghito di Leela, e tenta continuamente di sedurla, tuttavia questa \u00e8 molto irritata e non fa altro che cacciarlo, spesso con la forza. Nel secondo episodio della seconda stagione, \"Zapp attore\", si trova a lavorare per la Planet Express, ma dopo aver estromesso Leela dal comando porta la navetta della compagnia quasi allo schianto con il pianeta dei Neutrali, verso i quali nutre un profondo disprezzo. Celebri sono le sue battute con immancabili allusioni a sfondo sessuale con le quali tenta di sedurre la donna, umana e non, di turno (raccolte in un libro intitolato \"Battutacce da acchiappanza\" che addirittura presta a Kif per aiutarlo a conquistare Amy Wong) e le avances con le quali assilla Leela in continuazione. In pi\u00f9 occasioni dimostra attrazione per gli uomini, specie quelli pi\u00f9 effeminati.\nZapp ha 34 anni ed \u00e8 alto 1.93 m. Nonostante sembri fisicamente in forma, in realt\u00e0 \u00e8 in sovrappeso e indossa una panciera per nascondere il suo ventre. Nell'episodio \"Aliena vita da alieno\" si scopre che in realt\u00e0 \u00e8 calvo e porta una parrucca.\nKif Kroker \u00e8 il suo stressato tenente e assistente personale tra i cui molti compiti c'\u00e8 tenere gli appuntamenti di Brannigan sul palmare, raderlo sotto le ascelle, indicare le sue medaglie e riferire all'equipaggio delle sue conquiste sessuali. La sua astronave \u00e8 il Nimbus la quale, seriamente danneggiata nell'episodio \"Sapore di libert\u00e0\" ritorna in servizio nell'episodio \"Cos\u00ec fan tutti\". Nel film \"La bestia con un miliardo di schiene\" Brannigan approfitta della morte accidentale di Kif per portarsi Amy a letto. Quando Yivo riporta Kiff in vita e viene informato da Bender della scappatella, Brannigan non dimostra il minimo senso di vergogna ,tuttavia , riceve un pugno da Kif."}
{"id": "1305891", "revid": "6923", "url": "https://it.wikipedia.org/wiki?curid=1305891", "title": "Lingua jatvingica", "text": "Lo jatvingico (conosciuto anche come sudoviano) era una lingua baltica occidentale nell'Europa nordorientale. Strettamente imparentato con l'antico prussiano, veniva parlato a sud-ovest del fiume Nemunas, in Galindia ed in Sudovia, territori pi\u00f9 tardi conosciuti come Prussia orientale e Lituania sudoccidentale. La Sudovia e la Galindia erano due delle dodici originali terre prussiane. Anche se non rappresentavano due lingue separate, sudovico e jatvingico si differenziavano come dialetti gi\u00e0 nel X secolo, ed \u00e8 stato documentato negli scritti. Era una lingua sia molto arcaica, sia molto influenzata dalle lingue germaniche, come tutti gli altri dialetti baltici (come si deriva dal prestito germanico, \"virdan\", \"parola\", che preserva la desinenza di genere neutro \"-an\", assente dal lettone e dal lituano).\nI distretti prussiani meridionali di Sudovia e Galindia vennero parzialmente sopraffatti e conquistati dagli slavi intorno alle odierne Bia\u0142ystok e Suwa\u0142ki nella Polonia nordorientale, e vicino a Hrodna (in precedenza Grodno) in Bielorussia. Alcuni elementi delle parlate baltiche si possono trovare ancora in Bielorussia ed in Ucraina, a causa del ristabilimento dei rifugiati e dei prigionieri dalla Prussia."}
{"id": "1305892", "revid": "729019", "url": "https://it.wikipedia.org/wiki?curid=1305892", "title": "David Petraeus", "text": "Dal 10 febbraio 2007 al 15 settembre 2008 ha comandato l'Esercito degli Stati Uniti, in Iraq (\"MNF-I\"). Dal 31 ottobre 2008 \u00e8 stato nominato Comandante dell'United States Central Command, che prevede la responsabilit\u00e0 strategica di tutto il teatro medio-orientale, compresa la conduzione delle operazioni militari in Iraq e Afghanistan.\nIl 23 giugno 2010 Petraeus \u00e8 succeduto al generale Stanley McChrystal come comandante delle operazioni militari statunitensi in Afghanistan, Pakistan, la penisola Arabica e parti dell'Africa.\nIl 18 luglio 2011 ha lasciato ufficialmente il comando al suo successore, il generale dei marines James Mattis, per passare a dirigere la CIA. \u00c8 stato il Direttore della Central Intelligence Agency dal 6 settembre 2011 fino al 9 novembre 2012.\nBiografia.\nDavid Petraeus, figlio di Miriam Howell, una bibliotecaria americana, e Sisto Petraeus, un capitano di mare olandese, \u00e8 cresciuto a Cornwall-on-Hudson: nel 1968, all'et\u00e0 di 16 anni, frequentava la Scuola Centrale Superiore di Cornwall, dove si \u00e8 diplomato nel 1970, all'et\u00e0 di 18 anni. Cadetto dell'accademia militare di West Point, nel 1973, all'et\u00e0 di 21 anni, conobbe Holly Knowlton, suo primo amore e figlia di uno dei sovrintendenti dell'accademia e la spos\u00f2 nel 1974, all'et\u00e0 di 22 anni. Hanno avuto due figli, Anne e Stephen.\nSi arruol\u00f2 nell'U.S. Army nel 1974, dopo essersi diplomato a West Point come ufficiale di fanteria. Ricopr\u00ec vari incarichi nella fanteria leggera, nella fanteria meccanizzata e nelle truppe aviotrasportate, svolgendo una rapida carriera. Nel 1983 si perfezion\u00f2 presso lo \"U.S. Army Command and General Staff College\", conseguendo il \"General George C. Marshall Award\" come primo qualificato del suo corso.\nNel 1987 consegu\u00ec un Ph.D. in Relazioni Internazionali a Princeton, e in seguito svolse varie missioni all'estero (Haiti, Bosnia).\nFu il Comandante della 101\u00aa Divisione Aerotrasportata durante l'offensiva su Baghdad della primavera 2003. Fino al febbraio 2004 comand\u00f2 le truppe dislocate nell'area settentrionale dell'Iraq, dove si distinse per l'approccio pragmatico e attento alle esigenze della popolazione locale: oltre a garantire la cornice di sicurezza, avvi\u00f2 un importante sforzo di ricostruzione e anti-insurrezione attraverso la collaborazione e il supporto alla popolazione locale. Riusc\u00ec a pacificare Mosul, riducendo le infiltrazioni terroristiche e l'attivit\u00e0 insurrezionale locale attraverso un'alternanza di deterrenza, dialogo con le parti sociali e politiche locali, e un concreto supporto alla ricostruzione.\nNel marzo 2004 venne incaricato di avviare la ricostituzione delle nuove Forze armate irachene. Nel 2005 torn\u00f2 negli Stati Uniti, dove assunse il comando dell\"U.S. Army Combined Arms Center\" di Fort Leavenworth (Kansas), il comando incaricato dell'elaborazione della dottrina militare ufficiale statunitense. In tale sede compil\u00f2 il nuovo manuale ufficiale per le attivit\u00e0 contro-insurrezionali delle Forze Armate Statunitensi (\"FM 3-24\"), nel quale sottoline\u00f2 la necessit\u00e0 di proteggere la popolazione locale dagli attacchi armati, e di avviare una pi\u00f9 stretta cooperazione civile-militare nelle aree a rischio di infiltrazioni estremistiche.\nIl suo approccio \"soft\", definito da \"Time\" \"da intellettuale\", gli fece guadagnare una certa notoriet\u00e0 negli alti circoli miliari statunitensi; George W. Bush il 5 gennaio 2007 lo nomin\u00f2 nuovo Comandante in Capo delle Forze armate statunitensi in Iraq (MNF-I), incarico che assunse il 10 febbraio 2007, in parallelo al discusso aumento (\"surge\") delle truppe statunitensi. L'avvio del suo incarico fu contrassegnato dalla scelta di circondarsi di ufficiali di altissima competenza strategica (detti i \"Petraeus' Thinkers\", pensatori di pietra), maggiormente attenti alle complessit\u00e0 del rapporto con la popolazione locale, e che, accanto all'uso della forza, riconoscevano l'assoluta necessit\u00e0 di avviare forme di collaborazione e ricostruzione pi\u00f9 efficaci e rispettose dei bisogni del territorio in cui operavano le truppe.\nNel 2007 \u00e8 stato inserito nella lista dei 100 pi\u00f9 influenti Leader del mondo dalla rivista \"Time\", ed \u00e8 stato uno dei quattro candidati alla prestigiosa qualifica di \"Person of the Year\" della stessa. La strategia da lui adottata ha conseguito sensibili successi: a inizio 2008 sono significativamente ridotte le violenze settarie su larga scala tra le varie confessioni religiose irachene, processo che si \u00e8 attuato unitamente alla rivolta dei Sunniti contro al-Q\u0101\u02bfida in tutto il paese (la cosiddetta \"al-\u1e62a\u1e25hwa\" - il \"Risveglio\"). Nel febbraio 2009 al generale Petraeus \u00e8 stato diagnosticato uno stadio precoce di cancro alla prostata e sottoposto a due mesi di trattamento con radiazioni, con successo, al Walter Reed Army Medical Center.\nNel 2010 a Kabul in Afghanistan David Petraeus incontra Paula Broadwell, insegnante al Center for Public Leadership di Harvard e scrittrice sposata, con due figli, la quale gli propone di scrivere una biografia, peraltro gi\u00e0 esistente, scritta da Bradley T. Gericke e pubblicata proprio lo stesso anno, il 18 ottobre 2010. Il 16 ottobre 2010 David Petraeus \u00e8 stato in visita a Milano ricevuto dal ministro della difesa Ignazio La Russa.\nIl 28 aprile 2011 il presidente Obama nomina il genenerale David Petraeus nuovo direttore della CIA (Central Intelligence Agency); nomina confermata dal Senato il 30 giugno 2011. Il 9 novembre 2012 David Petraues rassegna le dimissioni da direttore della C.I.A. nelle mani del neo-rieletto Presidente Obama.\nAll'origine delle dimissioni, uno scandalo legato a presunte relazioni inappropriate fra Petraeus e la sua biografa, Paula Broadwell. Dopo aver accettato le dimissioni di Petraeus, Obama ha usato per lui parole di elogio, per i 37 anni di lavoro fedele e produttivo: \"Durante tutta la sua vita al servizio del paese, ha reso l'America pi\u00f9 sicura e pi\u00f9 forte\". Il domicilio legale di Petraeus negli Stati Uniti \u00e8 una struttura in stile rustico nella piccola comunit\u00e0 di Springfield, New Hampshire, che la moglie ha ereditato dalla propria famiglia."}
{"id": "1305895", "revid": "903558", "url": "https://it.wikipedia.org/wiki?curid=1305895", "title": "Cranberry", "text": ""}
{"id": "1305897", "revid": "1652134", "url": "https://it.wikipedia.org/wiki?curid=1305897", "title": "Museo di San Marco", "text": "Il Museo di San Marco \u00e8 un museo statale italiano; ha sede nella parte monumentale di un antico convento domenicano sito in piazza San Marco a Firenze. La fama del museo, la cui architettura \u00e8 un capolavoro rinascimentale, si deve soprattutto alla presenza di opere di Beato Angelico, presenti in tanti ambienti del convento. Un'ala \u00e8 dedicata alla scuola di San Marco (Fra' Bartolomeo, Mariotto Albertinelli e i loro allievi), che pure vissero a lavorarono qui, mentre un'altra ospita il lapidario e i resti di edifici demoliti nel periodo del \"Risanamento\" di Firenze capitale.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nI Silvestrini.\nIl complesso originario venne eretto per la Congregazione Benedettina Silvestrina prima del 1300 e svolgeva oltre alle funzioni di monastero quelle di chiesa parrocchiale. Di questo periodo restano alcune tracce di affreschi in ambienti al di sotto del piano di calpestio recentemente ritrovati. Nel 1418 i monaci, accusati di decadenza della regola monastica, vennero intimati a lasciare il complesso, ma ci volle l'intervento diretto di papa Eugenio IV e del concilio di Basilea perch\u00e9 la struttura venisse finalmente lasciata ai domenicani osservanti da San Domenico di Fiesole, solo nel 1437. Decisivo era stato l'intervento di Cosimo de' Medici, il quale fin dal ritorno dall'esilio (1434) si era manifestato desideroso di rinsediare una comunit\u00e0 osservante di domenicani a Firenze. Quando i Silvestrini si spostarono nel monastero di San Giorgio alla Costa, i domenicani ne presero possesso, ma trovarono una struttura fatiscente, per circa due anni vissero in celle umide e capanne di legno.\nLa ristrutturazione medicea.\nNel 1437 Cosimo commission\u00f2 a Michelozzo, architetto di fiducia di casa Medici, la ristrutturazione del convento secondo i canoni rinascimentali. Nel 1438 i lavori erano gi\u00e0 ben avviati e la consacrazione definitiva avvenne durante la notte dell'Epifania del 1443, alla presenza di papa Eugenio IV e dell'arcivescovo di Capua e cardinale Niccol\u00f2 d'Acciapaccio. Il convento faceva parte delle opere del nuovo assetto del quartiere nord del centro di Firenze (il \"quartiere mediceo\"), assieme al palazzo di famiglia ed alla basilica di San Lorenzo.\nCosimo invest\u00ec una notevole quantit\u00e0 di denaro nella ricostruzione del convento, sborsando pi\u00f9 di 40.000 fiorini. Michelozzo vi lavor\u00f2 dal 1439 al 1444. Il complesso venne progettato secondo norme di semplice ma elegantissima funzionalit\u00e0: pareti intonacate di bianco, ambienti organizzati su due chiostri (di \"Sant'Antonino\" e di \"San Domenico\"), con un capitolo, due refettori e una foresteria al piano terra. Il primo piano ospitava le celle dei monaci, chiuse al di sotto di un'unica copertura del soffitto con grandi capriate. Chiostro, sala capitolare e dormitorio est dovettero gi\u00e0 essere terminati entro il 1440-1441. Il dormitorio meridionale, affacciato sulla piazza San Marco, venne completato nel 1442.\nPunto d'eccellenza era la biblioteca al primo piano, con un arioso spazio con due colonnati che creano tre navate coperte con volte a botte. Numerose finestre illuminano l'ambiente con abbondante luce naturale facilitando lo studio dei manoscritti. Qui studiarono i preziosi patrimoni librari collezionati da Medici (con rari testi greci e latini) umanisti come Agnolo Poliziano e Pico della Mirandola.\nL'epoca di Savonarola.\nOltre al Beato Angelico, Antonino Pierozzi e Fra' Bartolomeo, vi visse dal 1489 fra' Girolamo Savonarola, che fece del convento il suo quartier generale: dopo essere divenuto priore si scagli\u00f2 duramente contro i costumi lascivi e ostentatamente lussuosi dei fiorentini, prima di inimicarsi la curia di papa Alessandro VI Borgia e finire sul rogo in piazza della Signoria (1498).\nSecolarizzazione e musealizzazione.\nIl complesso venne espropriato una prima volta nel 1808, torn\u00f2 ai frati dopo la caduta di Napoleone, per poi venire in larga parte confiscato dal demanio nel 1866 (Regio decreto del 7 luglio 1866). Rimasero di pertinenza dei domenicani la chiesa e gli ambienti affacciati sul chiostro di San Domenico.\nDopo un restauro e adattamento generale, il complesso venne in larga parte riaperto come museo nel 1869, dopo essere stato dichiarato monumento di importanza nazionale. In quel periodo gli affreschi dell'Angelico vennero restaurati dal pittore Gaetano Bianchi. Nel 1906 vi confluirono i resti architettonici delle demolizioni ottocentesche: fu allora creato il Museo di Firenze antica, organizzato da Guido Carocci, le cui opere sono oggi visibili, in parte, alla fine del percorso mussale. Nel 1922 Giovanni Poggi fece s\u00ec che nel museo venissero a confluire il maggior numero possibile di opere di Beato Angelico (soprattutto provenienti da Uffizi e Accademia), creando una preziosissima esposizione monografica ancora oggi esistente.\nA San Marco i danni dell'alluvione di Firenze non furono fortunatamente ingenti come in altri monumenti cittadini per via dell'altitudine leggermente superiore della zona rispetto a quartieri pi\u00f9 vicini all'Arno. Dal 1979 al 1983 \u00e8 stata adattata la foresteria per ospitare le opere di Fra Bartolomeo, a conclusione di una serie di restauri condotti da Dino Dini.\nNel 2007 sono stati acquistati dalla Soprintendenza e dalla Fondazione Cassa di Risparmio di Firenze due piccoli pannelli di santi dalla \"Pala di San Marco\", che sono destinati ad arricchire ulteriormente le collezioni del museo.\nIl priore provinciale dei Domenicani, rieletto nel 2017 per un secondo mandato di quattro anni, a giugno 2018 ha firmato il decreto di soppressione del convento di San Marco, che perde la propria autonomia, lasciando l'unica sede cittadina dei domenicani a Santa Maria Novella.\nIl percorso museale: piano terra.\nIl chiostro di Sant'Antonino.\nSuperato il vano della biglietteria, il percorso museale inizia dal chiostro detto \"di Sant'Antonino\", costruito da Michelozzo prima del 1440 con quattro lati porticati e coperti da volte a crociera sorrette da slanciate colonne. Vi si affacciano da ovest in senso antiorario rispettivamente la chiesa, l'antico ospizio, la sala del refettorio e quella del Capitolo, accanto alla quale si trova anche l'accesso che porta al Cenacolo del Ghirlandaio, al lapidario, alle scale per il piano superiore ed all'uscita.\nLe decorazioni pi\u00f9 antiche sono quelle eseguite ad affresco da Beato Angelico in corrispondenza delle cinque lunette ogivali sulle porte che danno sul chiostro (la lunetta della porta della chiesa \u00e8 staccata e si trova nella sala del Lavabo): \"San Pietro Martire che ingiunge il silenzio\" (sagrestia), \"San Domenico che mostra la regola dell'Ordine\", \"San Tommaso d'Aquino con la Summa\", \"Cristo pellegrino accolto da due domenicani\" e \"Cristo in piet\u00e0\". Particolarmente significativo \u00e8 poi il grande affresco, sempre dell'Angelico, del \"Crocifissione con san Domenico\", nell'angolo nord-ovest.\nLa decorazione del chiostro ad affresco venne in larga parte completata con le lunette tra la fine del Cinquecento e primi decenni del Seicento, con un ciclo dedicato alle \"Storie della vita e dei miracoli di sant'Antonino Pierozzi\", da un team di artisti tra i quali Bernardino Poccetti. Ciascuna lunetta riporta un cartiglio che descrive la scena e l'arme del committente. Tra le scene pi\u00f9 efficaci quelle del Poccetti (\"Sant'Antonino eletto arcivescovo di Firenze\", sul lato est), quelle di Lorenzo Cerrini (\"Predica di sant'Antonino\", lato est, e \"Sant'Antonino assolve dalla censura gli Otto di Balia\", sul lato nord), di Alessandro Tiarini (\"Consacrazione della chiesa di San Marco\", lato nord).\nIl chiostro aveva anticamente le pareti coperte da lapidi e iscrizioni, che vennero quasi completamente rimosse ed oggi si trovano soprattutto in un ambiente sotterraneo del museo, accessibili su richiesta per gli studiosi.\nLa sala dell'Ospizio.\nLa sala dell'Ospizio, dove in origine venivano accolti i pellegrini pi\u00f9 umili, \u00e8 dedicata al Beato Angelico e raccoglie molti dei suoi pi\u00f9 importanti dipinti su tavola.\nMichelozzo cre\u00f2 un vano ben equilibrato nelle proporzioni.\nVicino ad uno dei due ingressi si trova una delle opere pi\u00f9 famose della collezione, la \"Deposizione\", eseguita per Palla Strozzi per la sagrestia di Santa Trinita: iniziata nelle cuspidi e nella predella da Lorenzo Monaco, fu meravigliosamente completata dopo la sua morte (1424) dall'Angelico nella parte centrale, con una scena di grande sensibilit\u00e0 rinascimentale, entro il 1432.\nSulla parete dove si aprono le finestre si trova il \"Trittico di San Pietro Martire\", anteriore al 1429, con influssi spiccatamente derivati da Masaccio. Sul lato opposto si trova la \"Pala d'Annalena\", dal convento di Annalena, che raffigura la \"Madonna col Bambino e i santi Pietro Martire, Cosma e Damiano\", collocata verso il 1434 e considerata una delle prime opere in assoluto pienamente rinascimentali, grazie all'unit\u00e0 prospettica dell'organizzazione spaziale.\nSul lato opposto \u00e8 appeso il \"Giudizio Universale\" (1431 circa), dal convento di Santa Maria degli Angeli, dall'insolita forma dovuta alla collocazione originaria. La tavoletta con l\"'Imposizione del nome al Battista\", che faceva parte della predella, fu copiata nel 1434 da Andrea di Giusto, quindi dipinta antecedentemente. Sono esposti tre reliquari con le scene della \"Madonna della Stella\", \"l'Annunciazione e adorazione dei Magi\", \"l'Incoronazione della Vergine\". Di questo gruppo, che si trovava nella sagrestia di Santa Maria Novella, fa parte anche un quarto tabernacolo con \"le Esequie e l\u2019Assunzione della Vergine\", oggi all\u2019Isabella Stewart Gardner Museum.\nLa \"Pala di San Marco\", capolavoro dell'Angelico, \u00e8 stata molto alterata da un disastroso restauro sette-ottocentesco. Venne realizzata per l'altare maggiore della chiesa di San Marco a partire dal 1439, quando sostitu\u00ec la precedente pala di Lorenzo di Niccol\u00f2 oggi a Cortona. Nella pala sono presenti i santi Cosma e Damiano, protettori di casa Medici. Della predella di questa pala restano due pannelli (\"Sepoltura dei santi Cosma e Damiano\" e \"Miracolo del diacono Giustiniano\"), mentre altri sono sparsi nei musei di altri paesi.\nIl cosiddetto \"Armadio degli Argenti\" proviene dalla basilica della Santissima Annunziata ed \u00e8 composto da 35 riquadri dei quali uno doppio. Le varie scene compongono le \"Storie della vita di Cristo\" e sono tutte di mano del maestro tranne le tre formelle con le \"Nozze di Cana\", il \"Battesimo\" e la \"Trasfigurazione\", che vengono in genere attribuite ad Alesso Baldovinetti.\nIl \"Compianto sul Cristo morto\", datato 1436, si trovava nella chiesetta al Tempio, come i due tondi con la \"Crocefissione\" e l\"'Incoronazione della Vergine\", fu danneggiato gravemente nella parte inferiore durante l'alluvione del 1966. La \"Sacra conversazione\" (1450-1452) \u00e8 una pala proveniente dal convento del Bosco ai Frati, altra opera architettonica commissionata da Cosimo il Vecchio a Michelozzo.\nIn fondo alla sala campeggia il monumentale \"tabernacolo dei Linaioli\", eseguito nel 1433-1434 in collaborazione con Lorenzo Ghiberti (autore del disegno dell'incorniciatura marmorea). Commissionato dall'Arte dei Linaioli, segna l'inizio della fase pi\u00f9 matura dell'Angelico. Notevole \u00e8 la parte centrale, con la \"Madonna col Bambino e dodici angeli\", ma anche i tre pannelli della predella, dove le scene sono ambientate in una prospettiva ben studiata.\nLa sala del Capitolo.\nAnche la Sala Capitolare fu affrescata dal frate pittore con la complessa e allegorica \"Crocifissione\" terminata nel 1442. Lo sfondo si presenta grigio-rosso, ma anticamente era coperto di preziosi pigmenti azzurri, che sono caduti rivelando la preparazione sottostante.\nL'iconografia \u00e8 originale perch\u00e9 oltre ai canonici personaggi (la Vergine, la Maddalena, San Giovanni Evangelista) vi sono collocati attorno alla croce una serie di santi legati a Firenze, ai Medici e all'ordine domenicano: da sinistra i santi Cosma e Damiano, san Lorenzo, san Marco, san Giovanni Battista; inginocchiati sono san Domenico, san Girolamo, san Francesco, san Bernardo, san Giovanni Gualberto, san Pietro Martire; dietro a questi, in piedi, san Zanobi, sant'Agostino, san Benedetto, san Romualdo e san Tommaso d'Aquino; infine nella bordura inferiore \u00e8 stata raffigurata la \"genealogia domenicana\", con sedici santi e beati entro clipei, con al centro il fondatore.\nTra le opere collocate nella sala del capitolo spicca inoltre la lunetta dell\u2019Angelico, proveniente dal chiostro di Sant'Antonino, con san \"Pietro martire\" che fa il segno del silenzio e il \"Crocifisso scolpito\" da Baccio da Montelupo nel 1496, gi\u00e0 nella chiesa del convento.\nLa sala del Lavabo.\nIl lavabo \u00e8 un ambiente tipico degli ambienti monastici e si trova quasi sempre accanto al refettorio; qui i monaci si detergevano prima di accostarsi al pasto. Questa parte del convento ha mantenuto l'aspetto architettonico tardo-trecentesco.\n\u00c8 presente in questa sala il Giudizio Universale opera iniziata da Fra\u2019 Bartolomeo e completata nel 1501 da Mariotto Albertinelli, proveniente dall'arcispedale di Santa Maria Nuova.\nSempre di Fra\u2019 Bartolomeo sono i affreschi su terracotta in formato tondo che rappresentano entrambi la \"Madonna e il Bambino\".\nIl refettorio grande.\nIl refettorio Grande era quello usato dai monaci del convento. Coperto da volte ribassate, fu riallestito nel 1983 ed oggi ospita opere della Scuola di San Marco.\nLa sala \u00e8 dominata dall'affresco di Giovanni Antonio Sogliani (firmato e datato 1536) con la \"Provvidenza dei domenicani\", sormontata dalla \"Crocifissione\". Questo tema \u00e8 una variante del tema del pasto (di solito nei refettori veniva raffigurata l'Ultima cena), tipica dei cenobi domenicani: i frati, rimasti senza viveri dopo la morte del fondatore, vengono miracolosamente serviti da angeli (una scena analoga si trova anche in una lunetta del Chiostro Grande di Santa Maria Novella).\nSempre del Sogliani sono collocate in questa sala una \"Madonna della Cintola\", una \"Madonna con Tobiolo, angelo e sant'Agostino\" e le tavole con \"San Francesco\" e \"Santa Elisabetta d'Ungheria\". Un'altra \"Madonna della Cintola\" \u00e8 opera di Ridolfo del Ghirlandaio.\nAltri dipinti cinquecenteschi appartengono alla cosiddetta scuola di San Marco, influenzata dall'opera di Fra Bartolomeo. Tra questi le opere di Fra' Paolino da Pistoia, come la \"Nativit\u00e0 con sant'Agnese\" e il \"Cristo deposto\", probabilmente iniziato dal suo maestro e lasciato interrotto dopo la morte (1517). Il \"Compianto sul Cristo morto\" \u00e8 un dipinto della monaca Plautilla Nelli che ricevette commissioni, anche importanti.\nDi autori anonimi sono le opere dei \"Santi Francesco e Chiara in adorazione dell'ostia\" e dei due \"angeli\" su battenti, forse provenienti da un organo portatile.\nAltre opere qui esposte sono il \"San Carlo Borromeo che d\u00e0 una bolla a un domenicano\" di Jacopo Ligozzi (1600), la \"Crocefissione\" di Lorenzo Lippi, l\"'Orazione nell'orto\" di Filippo Tarchiani, \"Tobiolo e l'angelo\" di Jacopo Vignali e una piccola pala dello stesso autore, studio preparatorio per una tavola d'altare che non venne dipinta o che non ci \u00e8 pervenuta.\nLa sala di Fra' Bartolomeo.\nBaccio della Porta assunse il nome di Fra' Bartolomeo verso il 1500, quando, a venticinque anni, prese i voti come terziario domenicano. Visse in questo convento e fu profondamente influenzato da Savonarola, arrivando al punto da distruggere tutte le opere profane che aveva dipinto e dedicarsi ai soli temi religiosi.\nLa \"Pala della Signoria\" \u00e8 un'opera monocroma incompiuta (1512 circa) originariamente destinata al salone dei Cinquecento in Palazzo Vecchio e poi esposta in San Lorenzo. Vi si riscontrano influssi veneziani nella luminosa spazialit\u00e0.\nAltre piccole opere sono il \"Cristo portacroce\", su tavola, il famoso \"ritratto di Girolamo Savonarola\" e la serie di piccole effigi dipinte su tegole, provenienti dal convento di Santa Maria Maddalena a Caldine (Fiesole); vi sono raffigurati, tra gli altri, la \"Maddalena\", la \"Santa Caterina\" e un \"Ecce homo\".\nLa sala dello stendardo.\nAnche questa sala faceva parte delle cucine e venne aperta al pubblico nel 1983. \u00c8 dedicata alle opere di artisti del secondo Quattrocento, tra le quali spiccano lo stendardo processionale con \"Sant'Antonino in adorazione del crocifisso\" attribuita da alcuni a Francesco Botticini (ma prima ad Alesso Baldovinetti), da altri al Pollaiolo con una rara cornice tardo-quattrocentesca (non originalmente accostata all'opera), e opere di Paolo Uccello (\"Madonna del Beccuto\", \"Predella di Avane\") e Benozzo Gozzoli (\"Predella di Santa Croce\").\nVi sono collocate anche una \"Madonna col Bambino e angeli\" di Cosimo Rosselli (1475-1480 circa) e due opere del Quattrocento umbro, di Bartolomeo Caporali e di Piermatteo d'Amelia.\nSale di comunicazione e chiostro di San Domenico.\nDa questa sala, o ritornando nel chiostro di Sant'Antonino, si accede ad alcune sale di comunicazione, alle scale per il piano superiore ed al chiostro di San Domenico, chiuso al pubblico perch\u00e9 usato dai padri domenicani, osservabile da una porta vetrata e dalle finestre della foresteria. Progettato da Michelozzo, venne decorato da lunette affrescate da Cosimo Ulivelli, Alessandro Gherardini, Sebastiano Galeotti e altri pittori minori; al centro vi \u00e8 collocata la statua di \"San Domenico che calpesta l'eresia\", opera di Alessandro Baratta (1700).\nIl refettorio Piccolo (Cenacolo del Ghirlandaio).\nAffrescato nel 1486 da Domenico Ghirlandaio e aiuti, con aiuti della bottega, fu eseguito nel refettorio della foresteria o refettorio Piccolo. Si ritiene in genere che Domenico, a quel tempo al culmine della popolarit\u00e0 e pieno di commissioni, abbia preparato solo il disegno (con impostazione analoga al cenacolo di Ognissanti) differendo la realizzazione pittorica soprattutto al fratello Davide e al cognato Sebastiano Mainardi.\nDell'affresco nel convento di Ognissanti ricalc\u00f2 la quinta architettonica, con l'apertura nelle volte su un loggiato in prospettiva e dietro su un giardino, comprese le piante e gli animali presenti (tutta una metafora della Passione, con i vari animali e frutti in un preciso complesso simbolico: il pavone, gli uccelli predatori, il gatto accanto a Giuda), mentre sono pi\u00f9 numerose le variazioni nella raffigurazione delle figure umane. L'iscrizione che corre sulla parete sopra le teste degli apostoli riporta \u00abEgo dispono vobis disposuit mihi pater meus regnum ut edatis et bibatis super mensa meam in regno meo\u00bb una frase usata anche durante la messa che allude alla trasmigrazione nel Regno dei Cieli.\nRispetto ad Ognissanti la rappresentazione appare pi\u00f9 seria e monumentale, con i personaggi pi\u00f9 composti, il che fa pensare che il Ghirlandaio avesse voluto rappresentare il momento successivo all'annuncio del tradimento, con Giuda, sempre di spalle che ha gi\u00e0 in mano il pezzo di pane offertogli da Ges\u00f9 e l'agitazione degli apostoli gi\u00e0 pi\u00f9 acquietata.\nNella parte centrale, dove si congiungono i due archetti della volta, fu raffigurato un piccolo Crocefisso, secondo uno schema ben consolidato di affiancare scene della passione alla rappresentazione della cena.\nIn questa sala si trovano anche una \"Deposizione di Cristo\", in terracotta policroma invetriata di Andrea Della Robbia, e uno stemma analogo.\nLa foresteria.\nNella foresteria sono raccolti numerosi resti lapidei provenienti dalle demolizioni ottocentesche del centro di Firenze e del ghetto, durante l'epoca del \"Risanamento\" a cavallo tra XIX e XX secolo.\nIl chiostro dei Silvestrini.\nAttraversando un cortile detto della Spesa, porticato su tre lati con colonne ed eleganti capitelli ionici, si arriva al piccolo chiostro detto dei Silvestrini, originario del complesso trecentesco. Ha logge sui tre lati, che presentano i caratteristici pilastri ottagonali e capitelli a foglie d'acanto.\nIl percorso museale: primo piano.\nAl primo piano si trovavano le celle dove dormivano i monaci e la biblioteca. Michelozzo cre\u00f2 ampie superfici parietali lisce, suscettibili di essere dipinte ad affresco, alla cui decorazione lavor\u00f2 l'Angelico e il suo \"team\" dal 1439 al 1443 circa. Il risultato fu la pi\u00f9 estesa decorazione pittorica mai immaginata fino ad allora per un convento. Gli interventi procedettero organicamente, e compresero, nel complesso, gli spazi collettivi e quelli privati di ciascuna cella. Ispiratore di tale scelta fu probabilmente Antonino Pierozzi, priore del convento dal 1439 al 1444 e successivamente vescovo di Firenze. Egli considerava la pittura uno straordinario mezzo educativo e di catechesi, che poteva aiutare la meditazione.\nLe quarantaquattro celle sono disposte lungo tre corridoi, dei quali due hanno celle sue entrambi i lati, mentre il terzo (quello verso la piazza) solo sul lato nord. Nelle celle \u00e8 conservato un ciclo affrescato senza pari, composto da una serie di quarantaquattro affreschi dal Beato Angelico e aiuti con le \"Storie di Cristo\" (1442-1445), che dovevano ispirare i monaci nella preghiera; per questo le scene pi\u00f9 che descrivere pi\u00f9 o meno realisticamente gli avvenimenti, sono attente a dare piuttosto spunti meditativi e di contemplazione. Il maestro vi lavor\u00f2 probabilmente fino al 1445, quando venne chiamato a Roma per affrescare la basilica di San Pietro e il Palazzo del Vaticano.\nMolto si \u00e8 scritto circa l'autografia dell'Angelico per un complesso di decorazioni di cos\u00ec ampia portata, realizzato in tempi relativamente brevi. Gli affreschi del piano terra vengono concordemente attribuiti all'Angelico, in toto o in parte. Pi\u00f9 incerta e discussa \u00e8 l'attribuzione dei quarantaquattro affreschi delle celle e dei tre dei corridoio del primo piano. Se i contemporanei come Giuliano Lapaccini attribuiscono tutti gli affreschi all'Angelico, oggi, per un mero calcolo pratico del tempo necessario a un individuo per portare a termine un'opera del genere e per studi stilistici che evidenziano tre o quattro mani diverse, si tende a attribuire all'Angelico l'intera sovrintendenza della decorazione.\nTutti gli affreschi vennero restaurati tra il 1976 e il 1983, quando vennero anche ridipinte le semplici cornici.\nL'Annunciazione.\nDavanti alle scale si trova il bellissimo affresco dell\"'Annunciazione\", databile al 1442, una delle opere pi\u00f9 famose del maestro. Il pittore vi us\u00f2 la preziosa azzurrite e mise anche inserti in oro. Notevole \u00e8 la monumentalit\u00e0 delle figure, isolate nello schema prospettico del porticato, con un forte senso di silenziosa spiritualit\u00e0.\nL'Angelico dipinse questo stesso tema in altre famose opere: una al Museo del Prado, una a Cortona e una presso San Giovanni Valdarno.\nIl Crocifisso di San Domenico.\nUn altro grande affresco si trova sul lato opposto del corridoio e raffigura il Crocifisso che stilla sangue, ai piedi del quale \u00e8 raffigurato san Domenico. Il particolare del sangue \u00e8 in realt\u00e0 un preciso elemento simbolico: versato dal Cristo irrora l'umanit\u00e0 per redimerla. \nIl primo corridoio (est).\nIl primo corridoio \u00e8 quello che si incontra proseguendo a dritto dopo le scale, nelle cui celle ha inizio il ciclo affrescato. Fu il primo infatti ad essere edificato e decorato. Gli affreschi presentano soprattutto \"Scene della vita di Cristo\", ma non seguono una progressione naturale.\nLe nove celle di destra erano affacciate sul chiostro. La loro numerazione segue quella delle celle dopo il corridoio sud.\nLa \"Madonna delle Ombre\".\nQuesto affresco si trova nel corridoio tra la cella 24 e 25. Rappresenta \"la Madonna col Bambino e santi\".\nL'opera \u00e8 stata realizzata a tecnica mista: a fresco per lo sfondo e a secco per le figure; per questo l'uso del disegno \u00e8 quasi nullo e la resa dei personaggi \u00e8 affidata quindi alla stesura diretta dei colori.\nIl corridoio Sud.\nQueste celle, affacciate sul chiostro, erano destinate ai novizi e contengono dipinti del \"Crocifisso adorato da san Domenico\", ripresi dai modelli del \"Calvario\" nel chiostro e del \"Crocifisso\" nel corridoio.\nIn fondo al braccio sud si trovano le celle abitate dai novizi, mentre in fondo si trova il quartiere del priore (tre celle collegate), dove visse anche Girolamo Savonarola.\nLe sette celle successive erano usate dai novizi (il cosiddetto \"giovanato\") e sono decorate da affreschi che rappresentano \"San Domenico in adorazione del Crocifisso\".\nNella cella prima di quelle dell'abate \u00e8 conservato lo stendardo processionale, di Beato Angelico o della sua bottega, oggi molto consunto.\nIn fondo le celle del priore sono dedicate alla memoria di Savonarola, con ritratti, tre affreschi di fra' Bartolomeo (due \"Madonne col Bambino\" e una \"Cena in Emmaus\") e un monumento scolpito da Giovanni Dupr\u00e8 del 1873; nelle sale successive sono esposti lo scrittoio con libri usati dal frate e nell'ultima alcune reliquie, in una teca sormontata dal celebre dipinto del \"Martirio del Savonarola\", ambientato in piazza della Signoria.\nIl corridoio Nord.\nSu questo lato, al centro, si apre la biblioteca.\nLa biblioteca di Michelozzo.\nSul lato destro del terzo corridoio si apre l'antica biblioteca costruita da Michelozzo per volere esplicito di Cosimo de' Medici, con un'ariosa struttura ben illuminata che facilitasse la lettura e lo studio. Per progettarla Michelozzo depur\u00f2 al massimo il linguaggio, in sincronia con le esigenze di austerit\u00e0 dell'ordine, pur senza rinunciare a un'impostazione classica. L'aula di lettura \u00e8 composta da un ambiente lungo 45 metri con un doppio colonnato di snelle colonne ioniche, che delimita tre navate coperte ai lati da volte a crociera e al centro da volta a botte, sostenute anche da tiranti in ferro. Archi, colonne, peducci e cornici sono in grigia pietra serena, derivata dall'esempio di Brunelleschi. La luce proveniva un tempo dalle finestre su entrambi i lati, riducendo al minimo le ombre, che si addensavano cos\u00ec naturalmente verso i pochi elementi decorativi, cio\u00e8 i capitelli e i peducci. Tra le pi\u00f9 celebrate creazioni del Rinascimento, l'Argan la defin\u00ec come \u00abuscita da un quadro dell'Angelico\u00bb e caratterizzata dal \u00abripetersi invariato, impeccabilmente \"logico\" degli archi e delle colonne\u00bb. Fu la prima biblioteca aperta al pubblico nel mondo moderno.\nPromossa dal Bracciolini e realizzata dopo l'acquisto da parte della famiglia Medici delle biblioteche private del Salutati e del Niccoli (\"Medicea publica\"), ancora oggi custodisce una cospicua quantit\u00e0 di preziosi codici miniati (ben 115) che vengono esposti a rotazione. Sebbene la gran parte dei libri pi\u00f9 preziosi (molti risalenti all'epoca di Cosimo il Vecchio e commissionati appositamente per questo convento) sia stata trasferita alla Biblioteca Medicea Laurenziana in seguito alla soppressione del convento nei primi anni del XIX secolo, la Biblioteca conventuale custodisce ancora una raccolta di opere di teologia e filosofia. I codici non esposti sono conservati nella sala della Greca, dove sono presenti alcuni armadi che ospitano anche le collezioni di maioliche antiche. Tra i codici, particolarmente pregiato \u00e8 il \"Messale 558\" miniato da Beato Angelico forse per il convento di San Domenico di Fiesole. Altri miniatori qui rappresentati sono il Maestro delle Effigi Domenicane, Bartolomeo di Fruosino, Zanobi Strozzi, Monte di Giovanni, Domenico Ghirlandaio, Giovanni Boccardi, ecc."}
{"id": "1305901", "revid": "287204", "url": "https://it.wikipedia.org/wiki?curid=1305901", "title": "Afrormosia", "text": "L'afrormosia \u00e8 un legno esotico usato per parquet; \u00e8 una pianta molto preziosa e rara, tutelata in quanto minacciata di estinzione. Si trova in Repubblica Democratica del Congo, Repubblica del Congo, Ghana, Nigeria, Camerun.\nIl nome scientifico \u00e8 \"Pericopsis elata \", della famiglia leguminosae.\nL'albero raggiunge notevoli altezze (30 / 45 m) con diametro superiore anche a 1,50 m.\nIl colore del legno: alburno bianco-giallastro nettamente differenziato dal durame bruno-dorato o tendente al bruno-oliva lucido. Con la stagionatura il durame assume tonalit\u00e0 giallastre variegate in bruno pi\u00f9 o meno cupo.\nHa una tessitura fine e una fibratura che varia da rettilineo ad increspato.\nCaratteristiche fisiche e meccaniche del legno:\nDati sulla specie legnosa:"}
{"id": "1305909", "revid": "1543377", "url": "https://it.wikipedia.org/wiki?curid=1305909", "title": "Campionato asiatico femminile di pallacanestro 2007", "text": "Il 22\u00ba Campionato Asiatico Femminile di Pallacanestro FIBA (noto anche come FIBA Asia Championship for Women 2007) si \u00e8 tenuto in Corea del Sud, dal 3 al 10 giugno 2007.\nIncheon \u00e8 stata la sede di gioco.\nI Campionati asiatici femminili di pallacanestro sono una manifestazione biennale tra le squadre nazionali organizzato dalla FIBA Asia.\nQualificazioni olimpiche.\nLa squadra campione d'Asia parteciper\u00e0 di diritto alle Olimpiadi di Pechino 2008 insieme alla Cina gi\u00e0 qualificata in quanto paese ospitante. Inoltre le migliori due squadre, esclusa la Cina, parteciperanno al Torneo di Qualificazione Olimpica.\nSquadre qualificate alle Olimpiadi.\nIl e , dovranno disputare il torneo di qualificazione olimpica nel 2008 per accedere al torneo olimpico di Pechino 2008.\nStatistiche.\n\"Dati aggiornati al 10 giugno 2007, fine della manifestazione\""}
{"id": "1305911", "revid": "298229", "url": "https://it.wikipedia.org/wiki?curid=1305911", "title": "Dawn Marie", "text": "Biografia.\nDi origini francesi, greche ed italiane, Dawn Marie si laure\u00f2 alla New York University Stern School of Business all'et\u00e0 di 23 anni e trov\u00f2 lavoro come \"Direttore delle Real Estate internazionali\" presso una societ\u00e0 di gestione di beni immobili con sede a Manhattan.\nL'incontro con un ex-fidanzato che sognava di giocare a football e che fu ingaggiato dai Chicago Bears segn\u00f2 l'inizio di una nuova vita per Dawn Marie: decise di provare ad intraprendere una carriera nello spettacolo, abbandonando la societ\u00e0 nella quale lavorava e partecipando a diversi provini come modella o attrice.\nCarriera.\nGli esordi (1995\u20131998).\nDopo aver posato da modella per Jonathan Gold, un talent-scout ed organizzatore di eventi di wrestling, Dawn scherzosamente disse a Gold che le sarebbe piaciuto fare carriera nel mondo del wrestling. Gold prese questo commento alla lettera e pi\u00f9 tardi contatt\u00f2 Dawn Marie, informandola di averla scritturata per uno show di wrestling nel New Jersey. Con qualche trepidazione Dawn Marie and\u00f2 allo show e fece da manager a Tony Atlas nel suo match contro Jimmy Snuka. Dopo l'evento Dawn Marie decise di interrompere la carriera di modella ed inizi\u00f2 ad apparire in molti show di federazioni indipendenti, accompagnando al ring wrestler come Devon Storm, Buddy Landell, Tom Brandi, Steve Corino, Spanish Angel e lo stesso Jimmy Snuka. Fece il suo debutto nel wrestlnig professionistico nel gennaio 1995.\nExtreme Championship Wrestling (1998\u20132001).\nDawn Marie lavor\u00f2 per quattro anni in federazioni indipendenti del nord degli Stati Uniti, come la Maryland Championship Wrestling e la Mid-Eastern Wrestling Federation. Nel 1998 Jeff Jones le disse che Buh Buh Ray Dudley, allora sotto contratto con la Extreme Championship Wrestling, era interessato a portarla nella compagnia. Alla richiesta ufficiale di Dudley, Dawn Marie and\u00f2 all'ECW Arena di Filadelfia, dove il promoter della federazione Paul Heyman le propose alcune apparizioni all'interno di una storyline con Lance Storm.\nDawn Marie debutt\u00f2 in ECW il 28 agosto 1998 come manager di Lance Storm, contro Chris Candido e la sua manager, Tammy Lynn Sytch. Heyman fu positivamente impressionato dall'intesa tra Dawn Marie e Storm ed offr\u00ec alla ragazza un contratto, che lei accett\u00f2.\nStorm e Dawn Marie ebbero un feud con Candido e Sytch per diversi mesi, durante i quali Dawn Marie fu rinominata \"Tammy Lynn Bytch\" per prendere in giro Candido e la sua manager. Durante il feud tra Storm e Tommy Dreamer ad inizio 1999, Dawn Marie us\u00f2 il ring name \"Dawn Marie Bytch\", il quale venne col tempo ridotto a \"Dawn Marie\". In seguito Storm form\u00f2 un tag team con Justin Credible conosciuto come gli Impact Players nell'estate 1999, Dawn Marie accompagn\u00f2 entrambi i wrestler, aiutandoli a vincere l'ECW Tag Team Championship per due volte. Dawn Marie continu\u00f2 a fare da manager a Storm finch\u00e9 quas'ultimo non si trasfer\u00ec alla World Championship Wrestling nel maggio 2000. Anche a Dawn Marie venne offerto un contratto in WCW, ma lo rifiut\u00f2 per rimanere insieme al suo fidanzato, il wrestler della ECW Simon Diamond.\nDopo l'addio di Storm all'ECW, Dawn Marie divenne commentatrice dei pay-per-view della federazione e dello show televisivo ECW on TNN. Ad agosto inizi\u00f2 ad accompagnare Steve Corino; la coppia ebbe breve vita, perch\u00e9 Dawn Marie trad\u00ec velocemente Corino. Il 3 dicembre 2000 al pay-per-view \"Massacre on 34th Street\" Dawn Marie annunci\u00f2 che sarebbe diventata la manager della coppia vincitrice del match tra Simon Diamond e Swinger e Christian York e Joey Matthews. Anche se l'incontro venne vinto da York e Matthews, Dawn Marie scelse di allearsi con Diamond e Swinger. Accompagn\u00f2 il duo fino al fallimento della federazione nell'aprile 2001.\nDopo il fallimento dell'ECW, Dawn Marie ritorn\u00f2 alle federazioni indipendenti, facendo sempre da manager a Simon e Swinger. Il trio fece diverse apparizioni nella neonata X Wrestling Federation nel novembre 2001. Cominci\u00f2 inoltre a lavorare come trader e ad allenarsi come wrestler sotto Simon Diamond e Mikey Whipwreck.\nWorld Wrestling Entertainment (2002\u20132005).\nNell'aprile 2002 Dawn Marie firm\u00f2 un contratto con la World Wrestling Entertainment e combatt\u00e9 il primo match il 14 aprile, battendo Kim Neilson in un house show ad Hattiesburg, Mississippi. Il debutto in uno show televisivo avvenne il 30 maggio a \"SmackDown!\" come \"assistente legale\" di Vince McMahon, con il nome di Dawn Marie.\nDawn ebbe un breve feud con Stacy Keibler per le attenzioni di Vince finch\u00e9 McMahon decise di dare il posto di General Manager di SmackDown! a sua figlia Stephanie e Stacy fu trasferita a RAW.\nIn seguito fu impegnata in un feud con Torrie Wilson nel quale fu incluso anche il padre di quest'ultima, Al. Dawn inizi\u00f2 una relazione con Al Wilson nonostante Torrie fosse contraria; Torrie, per evitare che suo padre si sposasse con la collega, fu costretta da Dawn Marie ad avere un rapporto lesbo con quest'ultima poich\u00e9 Dawn le rivel\u00f2 di provare dei sentimenti anche per lei. Il video di tale segmento venne mostrato durante Armageddon 2002. Il filmato mostra Dawn sedurre e baciare con passione Torrie in una camera d'albergo. Il tutto tra la disapprovazione di Al e l'approvazione del pubblico maschile presente nell'arena. Dawn e Al Wilson tuttavia si sposarono comunque (kayfabe). Dawn Marie us\u00f2 per un po' il nome Dawn Marie Wilson e ordin\u00f2 a Torrie di chiamarla \"mamma\". La storyline prosegu\u00ec con la morte di Al Wilson in luna di miele e questo port\u00f2 al primo \"Stepmother vs Stepdaughter\" (Matrigna contro Figliastra) match al pay-per-view Royal Rumble 2003. Dawn domin\u00f2 per la maggior parte del match ma Torrie la sorprese mettendo a segno il roll-up vincente.\nIl 15 aprile 2003, a Norfolk Dawn, tornata al nome Dawn Marie, insieme a Rhyno, Rey Mysterio e Sable, visit\u00f2 l'\"USS Vella Gulf\", un incrociatore della Marina Statunitense. Prese inoltre parte al tour della WWE in Iraq e trascorse la notte in uno dei palazzi di Saddam Hussein.\nNel 2004 inizi\u00f2 un secondo breve feud con Torrie Wilson; alla base di questa nuova rivalit\u00e0 vi fu la gelosia di Dawn Marie per i servizi della Wilson sui magazine Playboy e \"WWE Divas magazine\". L'allora General Manager di \"SmackDown!\", Kurt Angle, indisse un match per Judgment Day 2004, con la stipulazione che se Torrie avesse perso il match avrebbe interrotto in quel momento la propria carriera. La Wilson vinse la contesa con un \"backslide\". Durante il match fu accidentalmente mostrato il perizoma di Dawn Marie, poich\u00e9, dopo uno shoolgirl roll-up di Torrie fatto male, le si erano strappati i pantaloni.\nDopo un periodo di assenza da \"SmackDown!\", Dawn inizi\u00f2 una faida con Miss Jackie, vantando che lei e il ragazzo di Jackie, Charlie Haas, avessero una liaison. Questo angle culmin\u00f2 con un match tra le due divas ad Armageddon 2004, con Haas come arbitro speciale del match. Dawn Marie vinse il match, ma alla fine Haas conferm\u00f2 la relazione ed interruppe i rapporti con entrambe. Mesi dopo, Dawn Marie ebbe un breve feud con Michelle McCool.\nNel maggio 2005, venne riportato che Dawn Marie Psaltis fosse incinta. A giugno, la ragazza conferm\u00f2 durante il talk show su internet WWE Byte This! la propria gravidanza, senza indicare quale fosse il nome del padre del bambino (la relazione con Pat \"Simon Diamond\" Kenney era finita nel 2000). Prima di essere licenziata dalla WWE, il 6 giugno 2005 partecip\u00f2 al pay-per-view One Night Stand 2005.\nDawn Marie \u00e8 tuttora coinvolta in una causa con la WWE per il suo licenziamento durante il periodo di gravidanza.\nCircuito indipendente (2005).\nIl 5 novembre 2005, Dawn Marie, visibilmente incinta, apparve all\"'ECW reunion event\" Hardcore Homecoming: November Reign: durante lo show era in possesso della chiave della gabbia nella quale si stava svolgendo il main-event, uno steel cage match tra Jerry Lynn e P.J. Polaco. L'incontro fu vinto da Polaco dopo che Dawn Marie, Jason e Lance Storm interferirono in suo aiuto.\nVita privata.\nAl termine della sua carriera sul ring, inizi\u00f2 a lavorare nel campo delle vendite immobiliari.\nCarriera da attrice.\nDawn Marie recit\u00f2 nel film indipendente del 1999 \"The Vampire Carmilla\" nel ruolo di \"Rachel\". Apparve anche in uno speciale di MTV per il film ' e nella pellicola Clerks. Partecip\u00f2 anche al documentario ' (2003)."}
{"id": "1305914", "revid": "109781682", "url": "https://it.wikipedia.org/wiki?curid=1305914", "title": "9P/Tempel", "text": "La cometa Tempel 1, formalmente indicata 9P/Tempel, \u00e8 una cometa periodica del Sistema solare, appartenente alla famiglia delle comete gioviane.\nLa cometa \u00e8 stata visitata il 4 luglio 2005 dalla sonda Deep Impact della NASA, che ha colpito il nucleo cometario con un proiettile impattatore, ed \u00e8 stata nuovamente visitata il 14 febbraio 2011 dalla sonda Stardust nell'ambito della missione Stardust-NExT.\nStoria osservativa.\nLa scoperta.\nLa cometa fu scoperta il 3 aprile 1867 da Ernst Tempel, dall'osservatorio di Marsiglia.\nAl momento della scoperta (designazioni 9P/1867 G1 e 1867 II), per la cometa fu calcolato un periodo orbitale di 5,68 anni. Fu successivamente osservata nel 1873 (9P/1873 G1, 1873 I, 1873a) e nel 1879 (1879 III, 1879b).\nNel 1881 la cometa transit\u00f2 in prossimit\u00e0 di Giove, a 0,55 UA dal pianeta. L'orbita della cometa ne risult\u00f2 mutata: il periodo orbitale aument\u00f2 a 6,5 anni e la distanza perielica aument\u00f2 di 50 milioni di chilometri, rendendo la cometa meno visibile dalla Terra. Le osservazioni fotografiche compiute durante il 1898 e il 1905 nel tentativo di rintracciare la cometa al ritorno al perielio furono infruttuose e gli astronomi supposero che la cometa si fosse disintegrata.\nLa riscoperta.\nLa cometa Tempel 1 venne riscoperta 13 orbite pi\u00f9 tardi, negli anni 1960 (come 9P/1967 L1, 1966 VII), dopo che l'astronomo inglese Brian G. Marsden ebbe effettuato calcoli pi\u00f9 precisi della sua orbita, tenendo conto delle perturbazioni dovute a Giove. Marsden calcol\u00f2 che i passaggi ravvicinati con Giove avvenuti nel 1941 (0,41\u00a0UA) e nel 1953 (0,77\u00a0UA) avevano fatto diminuire sia la distanza del perielio che il periodo orbitale a valori pi\u00f9 piccoli rispetto a quelli posseduti dalla cometa al momento della scoperta (rispettivamente 5,84 e 5,55 anni). Tali passaggi ravvicinati hanno portato la cometa Tempel 1 nell'orbita attuale, che si trova in risonanza orbitale 1:2 con Giove. Malgrado le previsioni per il ritorno fossero sfavorevoli, nel 1967 Elizabeth Roemer del \"Catalina Observatory\" svolse una ricerca fotografica mirante all'individuazione della cometa. Il primo controllo non rivel\u00f2 nulla, ma nell'esposizione dell'8 giugno 1968 (la Tempel 1 aveva passato il perielio in gennaio) era presente l'immagine di un oggetto diffuso della 18\u00aa magnitudine, molto vicino alla posizione della cometa predetta da Marsden. Sfortunatamente, una singola immagine non permette di calcolare un'orbita, quindi si dovette attendere il ritorno successivo.\nLa Roemer riscopr\u00ec la cometa assieme a L. M. Vaughn l'11 gennaio 1972 dall\"'Osservatorio Steward\" (9P/1972 A1, 1972 V, 1972a). Nel 1972 la cometa divenne facilmente osservabile, raggiungendo a maggio la luminosit\u00e0 massima con magnitudine 11. Venne osservata fino al 10 luglio. Da allora la cometa \u00e8 stata osservata ad ogni apparizione: nel 1978 (1978 II, 1977i), nel 1983 (1983 XI, 1982j), nel 1989 (1989 I, 1987e1), nel 1994 (1994 XIUX, 1993c), nel 2000 e nel 2005. Il periodo orbitale attuale \u00e8 di 5,51 anni.\nLa Tempel 1 non \u00e8 una cometa luminosa; finora non ha mai superato l'undicesima magnitudine, ben lontano dal limite di visibilit\u00e0 ad occhio nudo. In base a misure ottenute in luce visibile con il telescopio spaziale Hubble e nell'infrarosso con il Telescopio spaziale Spitzer, si \u00e8 calcolato che le sue dimensioni siano di 14x4\u00a0km. Combinando queste osservazioni si \u00e8 ottenuto un'albedo del 4% e un periodo di rotazione di due giorni.\nLa missione spaziale Deep Impact.\nIl 4 luglio 2005, un giorno prima del perielio, alle 05:52 UTC la sonda Deep Impact della NASA ha colpito la cometa Tempel 1 con un proiettile impattatore. Osservazioni dalla Terra e con i telescopi spaziali hanno mostrato un aumento di alcune magnitudini dopo l'impatto.\nIl cratere che si \u00e8 formato ha un diametro che raggiunge i 200 metri ed una profondit\u00e0 di 30-50 metri. Lo spettrometro del telescopio ha rilevato particelle di polvere pi\u00f9 fini di un capello umano ed ha scoperto la presenza di silicati, carbonati, smectite, solfuri metallici (come la pirite), carbonio amorfo e idrocarburi policiclici aromatici.\nLa Tempel 1 \u00e8 stata nuovamente visitata il 14 febbraio 2011 dalla sonda Stardust nell'ambito della missione Stardust-NExT. L'estensione della missione \u00e8 stata approvata nell'intenzione di osservare in modo migliore il cratere creato dalla Deep Impact. La Tempel 1 \u00e8 stata la prima cometa ad essere visitata due volte da una sonda spaziale. Dopo la missione, la sonda \u00e8 andata definitivamente fuori servizio."}
{"id": "1305915", "revid": "1305772", "url": "https://it.wikipedia.org/wiki?curid=1305915", "title": "CUS Genova Hockey", "text": "Il CUS Genova Hockey \u00e8 la sezione di hockey su prato del CUS Genova.\nDisputa i suoi incontri al campo sportivo Giorgio Arnaldi, intitolato a un hockeista genovese e finito di costruire nel 1993, che si trova nella zona del Lagaccio.\nStoria.\nIl CUS (Centro Universitario Sportivo) nasce nel 1947 dalle ceneri del GIL (Giovent\u00f9 Italiana del Littorio).\nNella sua storia il CUS Genova ha vinto 3 scudetti nel settore maschile (nel 1949, 1951 e 1954) e uno nel settore femminile (1972), pi\u00f9 due scudetti indoor femminili (1972 e 1974) e 3 Campionati nazionali universitari.\nNel 2007 la squadra femminile si \u00e8 sciolta.\nNel 2009-2010 la squadra si \u00e8 divisa formando anche la squadra del Genova Hockey 1980, che al suo primo anno di vita ha conquistato le finali per la promozione in serie A2, perdendole. Successivamente il Genova Hockey 1980 \u00e8 diventata una squadra indipendente."}
{"id": "1305922", "revid": "38120", "url": "https://it.wikipedia.org/wiki?curid=1305922", "title": "Cus Genova Hockey", "text": ""}
{"id": "1305923", "revid": "128575", "url": "https://it.wikipedia.org/wiki?curid=1305923", "title": "Tempel 1", "text": ""}
{"id": "1305924", "revid": "339392", "url": "https://it.wikipedia.org/wiki?curid=1305924", "title": "Tammy Lynn Bytch", "text": ""}
{"id": "1305925", "revid": "80339", "url": "https://it.wikipedia.org/wiki?curid=1305925", "title": "Termofilo", "text": ""}
{"id": "1305926", "revid": "339392", "url": "https://it.wikipedia.org/wiki?curid=1305926", "title": "Dawn Marie Rinaldi", "text": ""}
{"id": "1305927", "revid": "1522738", "url": "https://it.wikipedia.org/wiki?curid=1305927", "title": "Steve Smith (American Dad!)", "text": ""}
{"id": "1305928", "revid": "339392", "url": "https://it.wikipedia.org/wiki?curid=1305928", "title": "Dawn Marie Bytch", "text": ""}
{"id": "1305931", "revid": "339392", "url": "https://it.wikipedia.org/wiki?curid=1305931", "title": "Dawn Marie Wilson", "text": ""}
{"id": "1305936", "revid": "62004", "url": "https://it.wikipedia.org/wiki?curid=1305936", "title": "Claudio Vandelli", "text": "Professionista dal 1985 al 1989, fu campione olimpico della cronometro a squadre nel 1984.\nCarriera.\nNel 1977 pass\u00f2 nella categoria allievi e nel 1983 divenne infine un atleta dilettante. Nel 1984 partecip\u00f2 cos\u00ec a numerose competizioni nazionali ed internazionali e vinse la medaglia d'oro ai Giochi olimpici di Los Angeles nella specialit\u00e0 100\u00a0km a squadre insieme a Marcello Bartalini, Marco Giovannetti e Eros Poli.\nNel 1985, anno in cui pass\u00f2 tra i professionisti, vinse la Montecarlo-Alassio davanti a Gianni Bugno. Nei quattro anni da professionista successivi non ottenne pi\u00f9 vittorie nelle corse su strada, ma solo piazzamenti. Comincia quindi a dedicarsi al ciclocross.\nNel 1989 divenne campione italiano di ciclocross, vincendo davanti al fratello Maurizio. Nel 1990 decise di dedicarsi alla mountain bike, riportando alcune vittorie nazionali.\nNel settembre del 2013 \u00e8 uscito un libro a lui dedicato sulla sua vita umana ed agonistica dal titolo \"Un sogno Olimpico - Storia di Claudio Vandelli\" di Stefano Pelloni."}
{"id": "1305937", "revid": "287204", "url": "https://it.wikipedia.org/wiki?curid=1305937", "title": "Laura di Santa Caterina da Siena", "text": "Canonizzata da papa Francesco nel 2013, il suo culto ricorre il , giorno della sua morte.\nBiografia.\nLaura nasce in un piccolo paese colombiano, da Juan de la Cruz Montoya e Dolores Upegui, una famiglia profondamente cristiana. Battezzata di tutta fretta a seguito del rifiuto della madre di vederla prima del battesimo, il nome le viene scelto dal suo parroco che ignaro della volont\u00e0 dei genitori la chiama Maria Laura di Ges\u00f9.\nBen presto la piccola Laura viene privata dall'affetto del padre, che viene assassinato, nella cruenta guerra fratricida per difendere la religione e la patria, quando lei aveva ancora due anni.\nLa madre la educa secondo i principi cristiani, incoraggiando la figlia a pregare per l'assassino del padre. Avverte subito una forte carenza di affetto all'interno della famiglia; i nonni che accolgono lei, la madre e le sorelle nella loro casa lo fanno pi\u00f9 per piet\u00e0 che per amore. Laura non riceve l'istruzione elementare, in quanto la scuola dista molto dal centro abitato. Sar\u00e0 la madre, ancora una volta a darle la prima alfabetizzazione.\nA sedici anni, divenuta pi\u00f9 grande, inizia a frequentare il collegio \"Normale de Institutoras\" di Medell\u00edn e per mantenersi si occupa dei malati del vicino manicomio.\nNonostante la situazione ostile, riesce a superare gli esami d'ammissione e grazie alla sua caparbiet\u00e0 e ai sussidi statali allo studio ottiene il diploma di maestra.\nDurante gli anni di studio avverte l'attrazione per la vita consacrata, in particolare per i carmelitani. Chiamata che si fa pi\u00f9 forte quando viene a conoscenza della situazione di miseria in cui vivono gli indigeni colombiani. Loro diventano la sua missione di vita.\nOsteggiata dai suoi padri spirituali che la trovano troppo irrequieta per una vita di clausura, trova appoggio in monsignor Maximiliano Crespo, vescovo di Santa Fe de Antioquia, che, nel 1914 la incoraggia nella fondazione di una famiglia religiosa: \u201cLe Missionarie di Maria Immacolata e Santa Caterina da Siena\u201d. Contemporaneamente la sua professione di maestra la porta attraverso varie popolazioni di Antioquia e poi al Collegio dell'Immacolata a Medell\u00edn.\nAccettando anticipatamente i sacrifici, le umiliazioni, le prove e le contraddizioni che sarebbero sopraggiunte, accompagnate da sua madre Doloritas Upegui, il gruppo delle \u201cMissionarie catechiste degli indios\u201d lascia Medell\u00edn per Dabeiba il 5 maggio 1914. Le donne verranno poi identificate con il termine \"Laurite\".\nA madre Laura si d\u00e0 il merito di aver rivoluzionato il concetto di missione evangelizzatrice. La sua opera missionaria ruppe gli schemi, lanciando le donne come missionarie nell'avanguardia dell'evangelizzazione nell'America Latina.\nNonostante la malattia che la costringe sulla sedia a rotelle durante i suoi ultimi nove anni di vita, continua ad animare con forza la congregazione da lei fondata.\nMuore il 21 ottobre 1949, quando le sue suore sono ormai quasi 500 e le novizie un centinaio, a servizio di 22 popoli indigeni. Negli anni questi numeri sono pi\u00f9 che raddoppiati e la loro presenza \u00e8 segnalata in 19 stati.\nIl culto ed il processo di canonizzazione.\nIl processo di beatificazione e canonizzazione \u00e8 stato aperto il 4 luglio 1963, nella cappella della Curia Arcivescovile di Medell\u00edn. La prima parte del processo si \u00e8 concluso a Roma il 25 aprile 2004, con la beatificazione da parte di papa Giovanni Paolo II in piazza San Pietro. Il processo si \u00e8 concluso definitivamente con la canonizzazione celebrata da papa Francesco il 12 maggio 2013. La memoria liturgica \u00e8 stata fissata il 21 ottobre, giorno della sua nascita al cielo."}
{"id": "1305945", "revid": "1305772", "url": "https://it.wikipedia.org/wiki?curid=1305945", "title": "Creedence Clearwater Revival (album)", "text": "Creedence Clearwater Revival \u00e8 il primo album in studio dei Creedence Clearwater Revival, pubblicato il 5 luglio 1968 dalla Fantasy Records.\nClassifica.\nAlbum\nSingoli"}
{"id": "1305947", "revid": "6923", "url": "https://it.wikipedia.org/wiki?curid=1305947", "title": "Berliet", "text": "La Berliet \u00e8 stata una Casa francese fondata nel 1901 e assorbita da Renault V.I. nel 1978 e dedita sia alla produzione di autovetture, sia a quella di autocarri e mezzi commerciali in genere.\nStoria.\nOggi alquanto sconosciuta, ha per\u00f2 contribuito allo sviluppo motoristico ed economico francese, sia in campo automobilistico, sia soprattutto nel campo dei veicoli commerciali.\nLa storia della Berliet ebbe inizio nel 1895, quando il giovane Marius Berliet, dotato di un grande talento per la meccanica, realizz\u00f2 la sua prima vettura, una piccola \"vis-a-vis\".\nNel 1899, Marius Berliet acquist\u00f2 un piccolo capannone di 90 m\u00b2 a Lione per la costruzione delle sue vetture e gi\u00e0 l'anno seguente ne affitt\u00f2 un altro, molto pi\u00f9 grande, circa 450\u00a0m\u00b2.\nNel 1901 fu commercializzata la seconda vettura, denominata 22 CV. Il successo commerciale di queste vetture non tard\u00f2 ad arrivare, e costrinse Marius Berliet gi\u00e0 nel 1902 a cercare uno stabilimento ancor pi\u00f9 grande: lo trov\u00f2 in quello gi\u00e0 utilizzato dalla piccola azienda Audibert et Lavirotte, un capannone di 5000\u00a0m\u00b2. Ma il successo delle vetture crebbe ancora, fino a raggiungere l'apice tra il 1905 ed il 1906. Nel frattempo furono lanciate altri quattro modelli, tra cui la 40 CV e la 60 CV.\nSempre nel 1905, la Berliet vendette alla Casa automobilistica statunitense \"ALCO\" (American Locomotive COrporation) i diritti per la produzione oltreoceano dei modelli 22, 40 e 60 CV.\nIntanto intraprese anche la carriera sportiva: nel 1906, una Berliet si aggiudic\u00f2 il secondo posto al \"Tourist Trophy\", mentre nel 1912 una squadra di piloti tedeschi, al volante di alcune Berliet strettamente di serie vinse il rally di Monaco.\nIn quello stesso 1912, la grande fama che in breve tempo la Casa di Lione riusc\u00ec a conquistare si tradusse con il 50% della produzione esportata oltre confine, per i mercati esteri.\nCi\u00f2 costrinse il patron Marius Berliet a trasferire nuovamente la sede degli stabilimenti, questa volta a Monplaisir, dove le vetture vennero prodotte in uno stabilimento da ben 48\u00a0000\u00a0m\u00b2 di superficie.\nNel 1914, con lo scoppio della Prima guerra mondiale, la produzione della Berliet si convert\u00ec a scopi militari: furono pertanto fabbricati autocarri militari, ma anche bombe da mortaio, sempre a grandi regimi. In questi anni cominci\u00f2 anche la sua collaborazione con la Renault, il cui marchio fu utilizzato per la produzione di carri armati, assemblati per\u00f2 dalla Berliet.\nAlla fine del conflitto, la Casa torn\u00f2 alla produzione automobilistica e propose una gamma piuttosto diversificata, che andava dalla medio-piccola 7CV del 1924 alla lussuosa 22CV.\nSeguirono altri modelli con motore a 6 cilindri, ma a partire dal 1933, la produzione fu nuovamente limitata alle vetture con motore a 4 cilindri.\nRimase attiva anche la produzione di autocarri.\nL'ultima autovettura Berliet fu lanciata nel 1938 e prese il nome di Dauphine (da non confondere con la Renault Dauphine lanciata quasi vent'anni dopo).\nLo scoppio della Seconda guerra mondiale caus\u00f2 la definitiva interruzione della produzione automobilistica Berliet: il secondo dopoguerra vide la Casa francese cominciare a dedicarsi esclusivamente alla produzione di autobus, autocarri, autopompe e mezzi commerciali in genere.\nNel 1967 la Berliet fu rilevata dalla Michelin, che poco prima della Seconda guerra mondiale aveva gi\u00e0 rilevato la Citro\u00ebn.\nNel 1973, a causa anche del difficile momento di quest'ultima e di alcuni suoi progetti non andati a buon fine (si pensi alla Citro\u00ebn SM), la Michelin decise di dedicarsi esclusivamente alla produzione di pneumatici e nel 1974 vendette quindi la Citro\u00ebn alla Peugeot e la Berliet alla Renault, sotto la quale continu\u00f2 a produrre autocarri e mezzi commerciali.\nNel 1978, per\u00f2, la Renault assorb\u00ec lo stesso marchio Berliet, mutandone la ragione sociale in \"Renault Vehicules Industrielles\". La produzione Berliet si limit\u00f2 ad alcuni modelli, come il GLR, per breve tempo. Nel 1981 il marchio fu soppresso.\nPrincipali modelli di autovetture.\nLa vettura termin\u00f2 il percorso a 50 orari di media."}
{"id": "1305950", "revid": "4252", "url": "https://it.wikipedia.org/wiki?curid=1305950", "title": "Pequod", "text": ""}
{"id": "1305953", "revid": "1305772", "url": "https://it.wikipedia.org/wiki?curid=1305953", "title": "Bayou Country", "text": "Bayou Country \u00e8 il secondo album in studio dei Creedence Clearwater Revival, pubblicato il 5 gennaio 1969 dalla Fantasy Records.\nIl disco.\nFu il primo album di successo della band statunitense, dominato dallo stile della band, lo swamp rock. I pezzi \"Keep on' Chooglin\" (suonato sempre per ultimo nei concerti), \"Graveyard Train\" (il pi\u00f9 lungo dell'album), \"Bootleg\" e \"Born on the Bayou\" (il cui tema \u00e8 il misticismo di etnia cajun), infatti, sono estremamente somiglianti. L'ultimo di essi ebbe molto successo, con la sua andatura incalzante, ma il pezzo forte dell'album per\u00f2 fu \"Proud Mary\", che arriv\u00f2 2# in Billboard Hot 100 e che decret\u00f2, molto probabilmente, il successo di \"Bayou Country\".\nClassifica.\nAlbum\nSingoli"}
{"id": "1305954", "revid": "1590006", "url": "https://it.wikipedia.org/wiki?curid=1305954", "title": "UTC+2", "text": "UTC+2 \u00e8 il fuso orario in anticipo di 2 ore sull'UTC.\nUtilizzano questo fuso orario tre categorie di Stati:\nGeografia.\nIn teoria UTC+2 concerne una zona del globo compresa tra 22,5\u00b0 E e 37,5\u00b0 E in cui l'ora corrisponde all'ora solare media del 30\u00ba meridiano est, riferimento integrato nel sistema UTC nel 1972. Per il suo posizionamento, questo fuso viene chiamato anche Ora del Cairo e anticamente \"Ora di Costantinopoli\", dal nome delle due enormi aree metropolitane poste a ridosso del suo meridiano medio. Per ragioni pratiche, i paesi in questo fuso orario coprono un'area molto pi\u00f9 estesa.\nCentral Africa Time.\nI seguenti 15 stati e territori utilizzano tutto l'anno il fuso UTC+2 in Africa, dove il fuso viene chiamato Central Africa Time (CAT).\nSi sottolineano i casi particolari della Libia e della Namibia che, in quanto attraversate dal 15\u00ba meridiano, adottano questo fuso come espediente artificiale di ora legale permanente.\nFuso orario di Kaliningrad.\nIl fuso orario UTC+2 \u00e8 utilizzato permanentemente, a partire dal 26 ottobre 2014, anche dall'Oblast' di Kaliningrad.\nEastern European Time.\nUna seconda categoria di 15 Stati e altri territori, localizzati in Europa e nel bacino del Mediterraneo, utilizzano il fuso orario UTC+2 solo in inverno come ora solare, chiamata Eastern European Time (EET). Durante l'estate questi Stati invece passano a UTC+3. \nCentral European Summer Time.\nCentral European Summer Time, indicato con acronimo CEST e detto in italiano \"Tempo Estivo Centrale Europeo\", \u00e8 uno dei nomi del fuso orario dell'Europa centrale, nel periodo e per quei Paesi che introducono l'ora legale estiva.\nIl suo orario \u00e8 appunto UTC+2, mentre quando \u00e8 in vigore l'ora solare si fa riferimento al Central European Time, UTC+1.\nI seguenti 30 Stati e territori usano l'ora legale estiva, fra l'ultima domenica di marzo e l'ultima domenica di ottobre:"}
{"id": "1305956", "revid": "1005847", "url": "https://it.wikipedia.org/wiki?curid=1305956", "title": "Suddivisioni del Botswana", "text": ""}
{"id": "1305960", "revid": "1565034", "url": "https://it.wikipedia.org/wiki?curid=1305960", "title": "Arnold Janssen", "text": "Memoria liturgica il 15 gennaio."}
{"id": "1305966", "revid": "1632387", "url": "https://it.wikipedia.org/wiki?curid=1305966", "title": "Green River (album)", "text": "Green River \u00e8 il terzo album in studio dei Creedence Clearwater Revival, pubblicato il 3 agosto 1969 dalla Fantasy Records.\nNel 2003 l'album \u00e8 stato inserito nella posizione 95 nella lista dei 500 migliori album secondo Rolling Stone.\nIl disco.\n\"Green River\" nacque sulla scia del successo di \"Bayou Country\". Fu portato al successo da \"Green River\" e soprattutto da \"Bad Moon Rising\", che artigli\u00f2 addirittura il primo posto nella classifica inglese. Altre canzoni molto ricordate dell'album sono \"Lodi\", la ballata \"Wrote a Song for Everyone\", \"Commotion\" e il travolgente rock'n roll di \"Cross-Tie Walker\"."}
{"id": "1305967", "revid": "46291", "url": "https://it.wikipedia.org/wiki?curid=1305967", "title": "Nepenthes alata", "text": "Nepenthes alata \u00e8 una pianta carnivora tropicale, iscritta nella famiglia Nepenthaceae, endemica delle Filippine.\nDescrizione.\n\"Nepenthes alata\" si mostra con foglie verde brillanti e lucide, alle cui estremit\u00e0 si formano i caratteristici ascidi, trappole simili a brocche dalla colorazione verde-rossastra, protette da un coperchio o opercolo. Al loro interno, normalmente per un quarto del volume totale, \u00e8 contenuto il liquido digestivo composto da acqua ed enzimi digestivi. L'opercolo che sormonta l'ingresso dell'ascidio preserva il liquido dalla diluizione causata dalle piogge. Le prede, solitamente insetti e piccoli invertebrati, vengono attirati nella trappola grazie alla loro colorazione e a particolari sostanze in grado poi di stordirli. Gli animali che muoiono nell'ascidio vengono lentamente assimilati dalla pianta. Dopo una serie di processi enzimatici, diverranno nutrimento per essa sotto forma di azoto nitrico.\nDistribuzione e habitat.\n\u00c8 una specie endemica delle Filippine, presente in quasi tutte le maggiori isole dell'arcipelago tra cui Provincia di Camiguin, Cebu, Culion, Leyte, Luzon, Mindanao, Mindoro, Negros, Panay, Samar e Sibuyan.\nPredilige substrati dominati da rocce ultrabasiche, con alte concentrazioni di ferro e magnesio."}
{"id": "1305981", "revid": "2039709", "url": "https://it.wikipedia.org/wiki?curid=1305981", "title": "Citrus \u00d7 tangelo", "text": "Il Citrus \u00d7 tangelo \u00e8 un gruppo di agrumi ibridi, incrocio tra mandarino e pompelmo.\nMapo.\n\u00c8 l'incrocio fra il mandarino cultivar Avana e il pompelmo cultivar Duncan. Fu ottenuto nel 1950 nel Centro di ricerca per l'agrumicoltura e le colture mediterranee (ACM) di Acireale e rilasciato per la coltivazione nel 1972.. La sua forma \u00e8 uguale a quella del pompelmo, ma leggermente pi\u00f9 piccola. \u00c8 caratterizzato da un gusto gradevolmente aspro con qualche nota di mandarino; la polpa \u00e8 di colore giallo-arancione uniforme, la sottile buccia esterna \u00e8 di colore verde acceso che vira al giallo dopo la maturazione, mentre l'albero \u00e8 di struttura medio-forte con portamento globoso esteso con rami che tendono a piegarsi verso il basso e spine presenti solo nei rami pi\u00f9 robusti. Il primo a sperimentare l'incrocio fu negli anni '70 l'agronomo siciliano Francesco Russo.\nDa questo frutto si produce il liquore Mapo Mapo prodotto dalla Campari Group.\nMinneola.\n\u00c8 l'incrocio fra il mandarino tangerino (Citrus \u00d7 tangerina) cultivar Dancy ed il pompelmo cultivar Duncan, fu diffuso nel 1931 negli USA.\nUgli.\nOriginario della Giamaica, da dove fu esportato nel 1930 (diffuso in Francia)"}
{"id": "1305983", "revid": "33277", "url": "https://it.wikipedia.org/wiki?curid=1305983", "title": "Sant'Arnoldo Janssen", "text": ""}
{"id": "1305984", "revid": "599013", "url": "https://it.wikipedia.org/wiki?curid=1305984", "title": "Festa della bandiera", "text": "La festa della bandiera \u00e8 una rievocazione storica che si svolge annualmente nella cittadina di Morano Calabro, nei giorni intorno al 20 maggio (festivit\u00e0 liturgica del patrono San Bernardino da Siena).\nStoria.\nLa manifestazione rimanda a una storica battaglia altomedievale che, nel quadro delle incursioni saracene, vide vittoriosa la popolazione di Morano. Secondo la tradizione, nel combattimento (avvenuto probabilmente nel 1096 e tramandato come \"battaglia di Petrafocu\" dal nome della contrada, prospiciente la cittadina, in cui si svolse) uno dei saraceni - forse un capo di guarnigione - fu fatto prigioniero e in seguito decapitato. L'esibizione della testa sanguinante del saraceno lungo le strade del borgo fu il gesto che testimoni\u00f2 alla popolazione l'avvenuta vittoria sui mori.\nL'immagine della \"testa di moro\" che si richiama a tale evento storico, divenne in seguito un importante simbolo iconografico popolare e identitario. Apparve per la prima volta, come figura allegorica, in una cartella lapidea che sormonta la fontana cittadina di piazza San Nicola dall'anno 1561. Dopo alcune modifiche stemmologiche subite nel corso dei secoli, dal Cinquecento al Settecento, l'arme con la testa del saraceno \u00e8 tuttora lo stemma del comune di Morano, in cui sovrasta tre colline raffiguranti i tre \"borghi\" e il motto latino \"Vivat sub umbra\" (= Viva nell'ombra [il Moro]), eloquente testimonianza del legame dei cittadini all'evento storico e del loro animo verso di esso.\nSono screditate le tesi che vedono un'attinenza fra l'episodio della \"battaglia di Petrafocu\", la decapitazione del Moro e il nome di Morano. Le origini del borgo, infatti, si fanno risalire all'epoca della Magna Graecia, o per lo meno al II secolo a.C., come testimonia l'incisione del nome \"Muranum\" (o \"Summuranum\") in diversi reperti: un'antica pietra miliare (il \"Lapis Pollae\", II secolo a.C.), l\"'Itinerario di Antonino\" (II secolo), la \"Tabula Peutingeriana\" (III secolo); tutti di et\u00e0 anteriore alle incursioni musulmane.\nOrigini della manifestazione.\n\u00c8 sconosciuta la data esatta in cui la vicenda storica della decapitazione del Moro, gravata di rituali e simbologie, \u00e8 stata tradotta in rievocazione. L'unico dato certo \u00e8 la testimonianza della sospensione di questa, avvenuta nel 1806 (oltre, naturalmente, alla sua ripresa con costumi in stile rinascimentale nel 1996).\nSvolgimento della cerimonia.\nL'impianto che la cerimonia aveva prima della soppressione del 1806 si \u00e8 conservato piuttosto fedelmente nelle pi\u00f9 recenti edizioni, eccezion fatta per alcune ottimizzazioni logistiche. La manifestazione non \u00e8 una semplice rievocazione dell'evento storico, ma riproduce un antico rituale simbolico.\nTre sono i personaggi chiave dell'azione: il \"Mastrogiurato\", il \"Castellano\", il \"Notaro\". Altre figure emblematiche sono, tradizionalmente, il \"Vice\", il \"Sergente\", i \"Giurati\", l\"'Uomo di legge\", il \"Mastro d'atti actoronius\".\nLa cerimonia aveva inizio con il \"Mastrogiurato\", rappresentante del popolo, che, seguito dalla sua famiglia, da un \"Giurato\" a piedi, dal \"Vice\" e dal \"Sergente\", prima del vespero del 19 maggio si dirigeva verso il castello baronale in gran corteo, in silenzio e a tamburo battente.\nQui venivano ricevuti dal \"Castellano\" (custode delle prigioni dov'era conservata, fra l'altro, la \"bandiera regia\") e da un \"Notaro\", al cui fianco era posta una seconda bandiera bianca con l'effigie di un saraceno. Era questa la cosiddetta \"bandiera del Moro\", simbolo della battaglia contro i saraceni ed emblema di identit\u00e0 civica.\nIl \"Mastrogiurato\", davanti al \"Notaro\", stipulava un \"instrumentum\" (atto scritto) con cui si impegnava formalmente - dietro cauzione di mille ducati e a pena di amputazione della mano destra - a prendere in consegna la bandiera del Moro e a condurla solennemente lungo il tradizionale tragitto verso il monastero di San Bernardino, in fondo al paese.\nLa bandiera regia e quella del Moro, nelle mani del \"Mastrogiurato\", venivano quindi condotte in corteo insieme ad altri oggetti, consegnati dal \"Castellano\" tramite altri \"Giurati\" e \"Messi comunali\". Tali oggetti sono: una pistola, simbolo di difesa della patria; un mazzo di chiavi, in segno di affidamento delle porte cittadine alle mani del santo patrono; un mazzo di candele, a sancire la devozione del popolo. Il corteo, fattosi pi\u00f9 serioso per il giuramento prestato, si incamminava allora in direzione di un'altura rivolta verso l'abitato, dove il \"Mastrogiurato\" lasciava sventolare il vessillo del Moro fra le sue mani.\nLa bandiera veniva quindi riavvolta, per essere condotta al monastero. Qui il \"Mastrogiurato\", riposte la pistola, le chiavi e le candele ai piedi del simulacro di San Bernardino, si dirigeva verso un luogo chiamato \"lo forno\", dove inalberava la \"bandiera del Moro\".\nIl 20 maggio, ovvero il mattino seguente, si teneva (e si tiene tuttora) la fiera del santo patrono. Fino all'edizione del 1806, il \"Mastrogiurato\", scortato dal \"Vice\" e dal \"Sergente\", si dirigeva verso \"lo forno\"; qui erano raggiunti da un \"Uomo di legge\" (assessore) e da un \"Mastro d'atti actoronius\" (cancelliere). Questi ultimi due personaggi coadiuvavano il \"Mastrogiurato\" nell'attivit\u00e0 di giurisdizione sulle controversie fra privati che fossero insorte durante la fiera, per un valore non eccedente i sei ducati e per tutta la durata della settimana seguente. Il \"Mastrogiurato\" infatti assommava alla sua carica quella cosiddetta di \"Mastromercato\".\nSeguiva la messa solenne nel monastero di San Bernardino, dove veniva condotta la bandiera e si consegnavano le offerte votive. Per tutta la settimana seguente, la bandiera del Moro restava esposta al \"forno\"; negli stessi giorni, inoltre, uno sbandieratore doveva girare le piazze cittadine e far volteggiare una bandiera a quadri di vari colori. Al termine della settimana, la bandiera del Moro e tutti gli oggetti venivano riconsegnati al \"Castellano\", e i personaggi decadevano da ogni ruolo o carica rivestiti durante la celebrazione.\nNelle pi\u00f9 recenti edizioni, la Festa della Bandiera si \u00e8 arricchita di scenografie, cortei in costume di epoca rinascimentale, sbandieratori e uomini d'arme. Fino a pochi anni fa, la manifestazione si svolgeva su un palco in cui era raffigurato un castello realizzato nel 1997 dallo scenografo Nicola Curri. A partire dal 2011 invece, la cerimonia della consegna della Bandiera si svolge (cos\u00ec come avveniva prima del 1806) all'interno dell'antico Castello Normanno-Svevo, situato sulla sommit\u00e0 dell'abitato ed il quale \u00e8 stato recentemente ristrutturato. Il pubblico, attraverso un sistema di amplificatori, prende parte all'azione e alle formule rituali. La forma serpeggiante e la posizione rialzata della strada in cui sfilano i cortei storici ne rende godibili i passaggi.\nAllo svolgimento tradizionale gli organizzatori hanno affiancato l'ambientazione in un preciso contesto storico (il tardo Cinquecento), poich\u00e9 \u00e8 probabile (ma non attestato) che in questo periodo si siano svolte le primissime edizioni della festa."}
{"id": "1305985", "revid": "228587", "url": "https://it.wikipedia.org/wiki?curid=1305985", "title": "Mapo", "text": ""}
{"id": "1305987", "revid": "21880", "url": "https://it.wikipedia.org/wiki?curid=1305987", "title": "Citrus tangelo", "text": ""}
{"id": "1305988", "revid": "1632387", "url": "https://it.wikipedia.org/wiki?curid=1305988", "title": "Cosmo's Factory", "text": "Cosmo's Factory \u00e8 il quinto album in studio dei Creedence Clearwater Revival, pubblicato il 25 luglio 1970 dalla Fantasy Records. \u00c8 l'album di maggiore successo per il gruppo, che per la prima volta raggiunge la posizione numero 1 della Billboard Pop Albums Chart Billboard 200 per nove settimane, in Australia per 19 settimane, nel Regno Unito, in Canada, Francia e Norvegia, la seconda in Italia e Olanda, la quarta in Germania e la decima in Giappone.\nIl disco.\nIl nome dell'album deriva dal magazzino a Berkeley dove la banda provava. John Fogerty era solito provare tutti i giorni, tant'\u00e8 che il batterista Doug \"Cosmo\" Clifford inizi\u00f2 a riferirsi al locale come \"la fabbrica\".\nIl brano \"Run through the jungle\" \u00e8 un'asperrima critica alla guerra nel Vietnam, e usc\u00ec come singolo, ottenendo un certo successo.\nLa cover di \"I Heard It Through the Grapevine\" \u00e8 la canzone pi\u00f9 lunga in assoluto incisa dal gruppo americano. Usc\u00ec come singolo solo nel 1976, per anticipare la raccolta Chronicle, Vol. 1\nNel 2003 l'album \u00e8 stato inserito nella posizione 262 della lista dei 500 migliori album secondo Rolling Stone."}
{"id": "1305990", "revid": "7967", "url": "https://it.wikipedia.org/wiki?curid=1305990", "title": "Gualtiero da Caltagirone", "text": ""}
{"id": "1305994", "revid": "599013", "url": "https://it.wikipedia.org/wiki?curid=1305994", "title": "Gustavo Bartelt", "text": "Carriera.\nGustavo Bartelt inizia la sua carriera da professionista nel 1993 con gli All Boys, squadra in cui realizza 27 gol in 92 partite; questi numeri gli fanno guadagnare il trasferimento nel 1997 al Lan\u00fas, dove gioca una stagione molto positiva con all'attivo 13 gol in 18 partite.\nNel 1998 viene acquistato dagli italiani della Roma per circa 13 miliardi di lire. Il 9 settembre, al suo esordio con i giallorossi, realizza un gol nel pareggio per 2-2 sul campo del Chievo nell'andata dei sedicesimi di finale di Coppa Italia, mentre il 17 ottobre mette a referto due assist per Dmitrij Aleni\u010dev e Francesco Totti nella partita vinta per 2-1 contro la Fiorentina. A causa di molti problemi fisici, per\u00f2, scende in campo solo in altre dodici occasioni senza mai andare a segno.\nNei primi mesi dell'annata successiva viene impiegato solo tre volte dal neo-allenatore Fabio Capello e viene quindi ceduto in prestito durante il calciomercato di gennaio agli inglesi dell'Aston Villa, dove per\u00f2 non totalizza alcuna presenza. Nell'estate del 2000 passa, sempre con la formula del prestito, agli spagnoli del Rayo Vallecano, scendendo in campo dodici volte e segnando un gol (l'unico della sua carriera nei campionati europei).\nNell'estate del 2001 iniziano i suoi problemi giudiziari legati all'ottenimento del passaporto italiano, che lo costringono ad una squalifica di due anni. Nel 2003 ritorna in patria per firmare con il Gimnasia La Plata, con cui disputa 18 partite senza segnare. Al termine della stagione si trasferisce al Talleres de C\u00f3rdoba, con cui non scende mai in campo, e successivamente al Gimnasia Jujuy.\nDopo altri due anni supplementari di squalifica per i problemi giudiziari legati al passaporto, fa ritorno nella squadra in cui aveva iniziato la sua carriera, l'All Boys, rimanendovi fino al suo ritiro avvenuto nel 2010."}
{"id": "1305998", "revid": "287204", "url": "https://it.wikipedia.org/wiki?curid=1305998", "title": "Blankenburg", "text": ""}
{"id": "1305999", "revid": "484362", "url": "https://it.wikipedia.org/wiki?curid=1305999", "title": "Vindica te tibi", "text": "Vindica te tibi \u00e8 parte di un'espressione in lingua latina utilizzata nell'esordio della raccolta epistolare che Seneca indirizza all'amico/allievo Lucilio. \nLa locuzione completa \u00e8 la seguente:\nIl significato complessivo della frase \u00e8: \"rivendica il tuo diritto su te stesso\", con la conseguente necessit\u00e0 di \"rendersi padroni di s\u00e9 stessi\" e con l'implicita esortazione, quindi, a custodire con cura il proprio tempo, spesso sfuggente (vedi: \"carpe diem\")."}
{"id": "1306004", "revid": "128575", "url": "https://it.wikipedia.org/wiki?curid=1306004", "title": "Cometa Tempel 1", "text": ""}
{"id": "1306008", "revid": "1305772", "url": "https://it.wikipedia.org/wiki?curid=1306008", "title": "Carmelo Spitaleri", "text": "\u00c8 stato il primo presidente della provincia di Trapani eletto direttamente dai cittadini.\nBiografia.\nGiornalista pubblicista, aveva diretto RTC, la TV locale trapanese, dove lavorava Mauro Rostagno, ucciso nel 1988 a Lenzi, una contrada di Valderice.\nNel 1989 divenne consigliere provinciale per i Verdi.\nNel giugno 1994 fu candidato a presidente della Provincia regionale di Trapani, per i Verdi, e fu eletto dopo il ballottaggio con il candidato di Forza Italia, Maniscalco Inturretta. In quella veste fu anche presidente della Azienda Provinciale Turismo di Trapani.\nIn consiglio provinciale il centro sinistra non aveva la maggioranza, ma lui seppe guidare la sua giunta senza cedere a eccessivi vincoli di schieramento.\nNel 1998 non si ricandid\u00f2, anche per i molti no dei partiti del centro sinistra , e si trasfer\u00ec per lavoro a Roma al Ministero dell'Ambiente, presso la Segreteria del Ministro Edo Ronchi. \nDal 2001 si \u00e8 occupato di \"Energie Rinnovabili\", quale responsabile dei Programmi Nazionali del Ministero dell'Ambiente.\nDal 2006 al 2008 \u00e8 stato nella segreteria tecnica del Ministro dell'Ambiente Alfonso Pecoraro Scanio."}
{"id": "1306009", "revid": "1632387", "url": "https://it.wikipedia.org/wiki?curid=1306009", "title": "Pendulum (Creedence Clearwater Revival)", "text": "Pendulum \u00e8 il sesto album in studio dei Creedence Clearwater Revival, pubblicato il 9 dicembre 1970 dalla Fantasy Records. \u00c8 anche l'ultimo album in cui \u00e8 presente Tom Fogerty alla chitarra ritmica, il quale abbandoner\u00e0 i Creedence poco dopo la realizzazione dell'album. Il gruppo continuer\u00e0 come un trio.\nIl disco.\nDopo il successo dei precedenti album, \"Pendulum\" fu bollato dalla critica come mezzo passo falso. Il singolo \"Have you ever seen the rain?\" per\u00f2 gli fece riscuotere comunque un buon successo.\nTracce.\nLato uno.\nTutte le canzoni sono realizzate da John Fogerty"}
{"id": "1306011", "revid": "228587", "url": "https://it.wikipedia.org/wiki?curid=1306011", "title": "Pendulum", "text": ""}
{"id": "1306013", "revid": "125655260", "url": "https://it.wikipedia.org/wiki?curid=1306013", "title": "Episodi de I Griffin (terza stagione)", "text": "La terza stagione della serie animata I Griffin, composta da 22 episodi, fu trasmessa negli Stati Uniti su Fox dall'11 luglio 2001 al 14 Febbraio 2002. La versione italiana fu trasmessa su Fox dal 27 settembre al 22 novembre 2005, ad eccezione di quattro episodi trasmessi su Italia 1 dal 27 luglio 2005 al 17 ottobre 2006.\nInizialmente la Fox decise che la terza stagione sarebbe stata l'ultima della serie ma nel 2005 la Fox fece ritornare la serie con la quarta stagione.\nPer via degli argomenti trattati, la rete Fox scelse di non trasmettere l\u2019episodio 22 negli Stati Uniti d'America, che, perci\u00f2, venne trasmesso in prima visione dall\u2019emittente Adult Swim, il 9 Novembre 2003.\n\"La sottile striscia bianca\".\nIn cerca di emozioni Brian decide di diventare un cane poliziotto. Addestrandosi a riconoscere la cocaina a fiuto, per\u00f2, ne diventa dipendente e viene mandato in riabilitazione. Dopo qualche tempo decide per\u00f2 di abbandonare sia la clinica che la famiglia Griffin, e di trasferirsi altrove (Stewie gli sputer\u00e0 sul muso durante il commiato). Il titolo \u00e8 una parodia del noto film di guerra \"La sottile linea rossa\".\n\u00c8 presente un errore di traduzione nella versione italiana in cui Meg si complimenta con Brian per il suo olfatto, ma dice udito.\n\"Hollywood a luci rosse\".\nProsieguo dell'episodio precedente. Dopo la riabilitazione Brian va a Los Angeles dove diventa, pi\u00f9 o meno inconsapevolmente, un regista di film pornografici di buon successo.\n\"Il presidente\".\nLa fabbrica di giocattoli in cui lavora Peter viene acquistata da una compagnia che produce sigarette che comincia a produrre giochi che incoraggiano i bambini a fumare: egli si lamenta di questa novit\u00e0 ma viene, a sorpresa, nominato presidente della societ\u00e0. Poco dopo il Congresso si appresta a votare una legge anti-fumo: Peter si reca a Washington per convincere alcuni politici ad impedirlo e sembra riuscirci, ma quando vede Stewie fumare cambia idea.\n\"My fair Eliza\".\nL'Ostrica ubriaca (il pub di Quahog frequentato da Peter e amici) viene acquistato da un inglese e trasformato in un \"British pub\". Stewie cerca di insegnare il dialetto americano ad una bambina che parla in dialetto inglese stretto (ricalcando la storia di Pygmalion, opera teatrale di George Bernard Shaw): ella \u00e8 la figlia dell'inglese di Nigel, il nuovo vicino di casa dei Griffin che, invaghitosi di Lois, incendia il locale per far ricadere la colpa su Peter. Una volta scoperto verr\u00e0 condannato a morte per impiccagione.\n\"Pene d'amor perduto\".\nPeter \u00e8 molto frustrato per il fatto che Chris ha il pene molto pi\u00f9 grande del suo. Nel frattempo Meg cerca di diventare una cheerleader per fare colpo su alcuni ragazzi popolari.\n\"La morte cerca moglie\".\nPeter per l'anniversario con Lois le organizza una caccia al tesoro per poter andare giocare a golf durante la ricerca. Giocando a golf va incontro ad un'esperienza di premorte in cui gli compare la morte e gli chiede di insegnargli a conquistare una donna.\n\"Arma letale\".\nLois prende lezioni di arti marziali e la sua violenza turba l'equilibrio familiare.\n\"Baciami stupido\".\nMeg si innamora di Tom Tucker e riesce a diventare sua assistente ma una spettacolare vicenda le far\u00e0 cambiare idea sull'antipatico giornalista; a Stewie viene regalato un triciclo ma deve vedersela con un grasso bullo che vuole rubarglielo.\n\"Il cavaliere nero\".\nDurante una cena a casa Griffin, Mr. Weed, il capo di Peter, muore strozzandosi con una tartina. Ora che Peter \u00e8 disoccupato, decide di diventare un cavaliere di un torneo rinascimentale.\n\"Il mostro della baia\".\nDopo due settimane di disoccupazione Peter decide di iniziare una carriera da pescatore ma i suoi nuovi colleghi non lo prendono affatto in simpatia. Lois porta Meg in vacanza ma finisce per divertirsi pi\u00f9 di lei.\n\"Emissione impossibile\".\nLois e Peter decidono di avere un altro figlio e Stewie combatte affinch\u00e9 non ci riescano.\n\"Laggi\u00f9 nel profondo Sud\".\nQuando un rapinatore cerca di uccidere Chris in quanto testimone di una rapina, la famiglia Griffin viene sottoposta ad un \"programma di protezione testimoni\" e viene fatta trasferire nel profondo sud.\n\"Non svegliare il can che dorme\".\nI Griffin fanno visita ai Pewterschmidt dove Peter diventa amico del padre di Lois e Brian riscopre la sua sessualit\u00e0 con la cagnetta da corsa dei Pewterschmidt, che poi si scopre essere una sgualdrina facendo dei cuccioli con un amico di Pewterschmidt...\n\"Gli antenati\".\nPeter scopre di avere un antenato di colore che era schiavo della famiglia Pewterschmidt (la famiglia di Lois). Stewie impara il controllo della mente dalle cheerleader della scuola di Meg.\n\"Olimpiadi e dintorni\".\nPeter allena Joe Swanson per competere alle paraolimpiadi ma viene tagliato fuori quando Joe diventa famoso. Chris, Meg e Stewie trovano 26 $ e cominciano a combatterseli in attesa che il legittimo proprietario venga a riprenderseli.\n\"Buon Natale, Griffin!\".\nA Natale Lois vede sfumare la possibilit\u00e0 che la festa della famiglia sia perfetta e Stewie ottiene il ruolo di Ges\u00f9 bambino nel presepe della citt\u00e0.\n\"Un nido d'amore\".\nDopo essere stato arrestato per aver guidato in stato di ubriachezza, Brian deve occuparsi di un'anziana acida che non esce di casa da 30 anni: scopre che si tratta di un'ex attrice di teatro apprezzata per\u00f2 solo per i suoi jingle pubblicitari; il cane riesce a farla uscire di casa ma sfortunatamente la donna muore investita da un camion. Nel frattempo Peter si fa crescere la barba nella quale fa vivere degli uccellini.\n\"La follia del teatro\".\nStewie diventa un attore di musical in coppia con una sua coetanea ma alla fine non riuscir\u00e0 a \"sfondare\". Meg comincia a frequentarsi con un ragazzo nudista.\n\"Superincollati\".\nStewie e Brian rimangono incollati uno all'altro a causa di una colla molto potente. Peter diventa geloso del miglior amico del liceo di Lois. Questa vuole allora il parere di un consulente matrimoniale, che suggerisce ai due di lasciarsi e di vedere altre persone almeno per un po', come separazione di prova. Lois accetta l'invito a cena di Quagmire, e rimanendo affascinata dalla sua classe e dal suo modo di fare passa una piacevole serata. Cos\u00ec, proprio mentre comincia a sentirsi attratta dall'uomo e il parere del consulente pare rivelarsi esatto, vede Peter nello stesso ristorante insieme a un'altra donna. Questo scatena la gelosia di Lois che decide di tornare dal marito \n\"Viaggio in Europa\".\nStewie diventa ossessionato da uno show televisivo per bambini e scappa in Europa, dove tra l'altro rapir\u00e0 il Papa, rimanendo per\u00f2 alla fine deluso dall'artificiosit\u00e0 del programma TV. Peter e Lois vanno ad un concerto dei Kiss dove Lois dimostra di non sapere niente della band, causando per questo shock tra i fan (tra cui il suo stesso marito): riuscir\u00e0 a riscattarsi quando si viene a scoprire che \u00e8 stata la fidanzata di uno della band.\n\"Uniti fino all'osso / Supergriffin / I piccoli Griffin\".\nBrian e Stewie conducono una puntata speciale dei Griffin costituita da tre mini-episodi: nel primo Peter diventa un disossato; nel secondo ogni membro della famiglia Griffin acquisisce dei super poteri; il terzo \u00e8 una parodia delle \"Simpatiche canaglie\", che si svolge coi personaggi de I Griffin sono ancora alle elementari.\n\"Come non pagare le tasse\".\nPeter desidera un ebreo che sistemi la sua situazione finanziaria, poi pensa di far convertire Chris all'ebraismo perch\u00e9 abbia successo nella vita."}
{"id": "1306014", "revid": "1833487", "url": "https://it.wikipedia.org/wiki?curid=1306014", "title": "Pistunina", "text": "Pistunina \u00e8 una frazione costiera della II Circoscrizione del comune di Messina, distante circa 7\u00a0km a Sud dal centro cittadino.\nFino agli inizi degli anni settanta del XX secolo la sua economia si basava sull'agricoltura, soprattutto sulla coltivazione degli agrumi e la successiva trasformazione, mentre nel ventunesimo secolo \u00e8 zona ad alta densit\u00e0 commerciale e di servizi.\nIl toponimo.\nUna delle ipotesi pi\u00f9 accreditate \u00e8 quella che il suo nome derivi da una storpiatura del termine di origine greca \"Pistonera\", cio\u00e8 \"Acqua fedele\" da \"Pistos\", \"vero, fedele\" e \"neros\" cio\u00e8 \"acqua\".\nStoria.\nIl villaggio sorse in epoca bizantina sull'antico \"Dromo\", la strada romana chiamata ancor oggi via Consolare Valeria. Durante gli scavi per la costruzione di un centro commerciale furono trovati i resti di una villa romana del I secolo d.C., chiamata \"Villa Melania\", che attesta che la zona era abitata in epoca antica.\nLa chiesa intitolata a San Nicola di Bari fu costruita attorno al XVI secolo e distrutta dal terremoto del 1908, fu ricostruita tra gi anni venti e trenta del XX secolo. Una fiorente attivit\u00e0 di coltivazione degli agrumi e del gelso, favorirono la nascita di attivit\u00e0 artigianali legate alla produzione di essenze profumate e della seta. La svolta industriale si ebbe nel XIX secolo, allorch\u00e9 l'industriale inglese Sanderson, impiant\u00f2 un'industria agrumaria nei pressi della foce del torrente Zafferia. Lo stabilimento ebbe un rapidissimo sviluppo, tanto che l'attivit\u00e0 serica fu totalmente abbandonata, in favore di quella pi\u00f9 remunerativa della coltivazione degli agrumi. In seguito lo stabilimento venne rilevato dalla famiglia Bosurgi fino agli ultimi decenni del XX secolo, quando le mutate condizioni di mercato, decretarono la fine dell'attivit\u00e0 agrumaria nella citt\u00e0 di Messina.\nEconomia.\nPistunina \u00e8 sede di numerosi insediamenti commerciali e di servizi pubblici.\nL'espansione edilizia ha avuto un notevole incremento a monte della suddetta strada statale facendo raddoppiare in poco tempo la popolazione del villaggio.\nLo svincolo di San Filippo dell'Autostrada Messina-Catania ha favorito le comunicazioni per il centro della citt\u00e0 e verso i comuni della fascia jonica del messinese.\nFino alla fine del ventesimo secolo l'industria di trasformazione agrumaria era il fiore all'occhiello dell'economia di Pistunina, i cui stabilimenti producevano ed esportavano i prodotti finiti in tutta l'Europa del Nord e in Sudamerica. Uno di essi era la pi\u00f9 grande industria agrumaria dell'Italia meridionale.\nLuoghi di Culto.\nParrocchia di \"San Nicola di Bari\" ricostruita tra gli anni venti e trenta del XX secolo, sullo stesso sito della precedente edificata nel XVI secolo e distrutta dal terremoto del 1908.\nManifestazioni religiose.\nFesta del Patrono S. Nicol\u00f2 di Bari - 6 dicembre.\nI festeggiamenti vengono curati dalla locale Confraternita con la collaborazione dei devoti.\nInfrastrutture e trasporti.\nIl nucleo storico \u00e8 attraversato in lunghezza dalla via Consolare Valeria, antica strada romana; attraversata dalla ex strada statale 114, fra il 1892 e il 1951 Pistunia era servita dalla tranvia Messina-Giampilieri della SATS, elettrificata nel 1917.\nNella medesima localit\u00e0 \u00e8 presente una fermata del servizio ferroviario suburbano Messina-Giampilieri svolto da Trenitalia nell'ambito del contratto di servizio stipulato con la Regione Siciliana lungo la Ferrovia Messina-Siracusa, che attraversa la localit\u00e0 nella fascia di terreno compreso tra la spiaggia e la vecchia Nazionale."}
{"id": "1306017", "revid": "287204", "url": "https://it.wikipedia.org/wiki?curid=1306017", "title": "Gilles Clement", "text": ""}
{"id": "1306026", "revid": "121071499", "url": "https://it.wikipedia.org/wiki?curid=1306026", "title": "Curcuraci", "text": "Curcuraci (\"Cuccuraci\" in dialetto messinese) \u00e8 una frazione del comune di Messina nell'ambito territoriale della \"Circoscrizione VI\" del capoluogo.\nLa posizione altamente strategica e di controllo del territorio, ha fatto s\u00ec che Curcuraci sin dai tempi pi\u00f9 antichi (III e II secolo a.C.) oltre che centro di attivit\u00e0 agricole e di pastorizia fosse un validissimo presidio militare di vedetta e controllo e pertanto adeguatamente sfruttato da tutti gli eserciti che nei secoli si sono avvicendati sull'area messinese. In particolare nei primi anni dell'Ottocento le truppe Inglesi, alleate dei Borbone per respingere le truppe murattiane che tentavano di sbarcare in Sicilia dalla Calabria, edificarono addirittura un grande quartiere militare, chiamato appunto \u201cCampo Inglese\u201d, che divenne residenza stabile anche per le rispettive famiglie.\nLe vicende belliche della Seconda Guerra Mondiale hanno visto poi lo stesso sito divenire \u201cCampo Tedesco\u201d (1940-1943) ed infine, con l'occupazione degli Alleati e definitivamente chiamato \u201cCampo Italia\u201d divenne postazione di artiglierie puntate sulla Calabria. Nel dopoguerra la zona fu riadattata a deposito di munizionamento e materiali fino al loro totale smaltimento.\nOrigini del nome.\nAlcune ipotesi:\nMonumenti e luoghi d'interesse.\nLa parrocchia di \"Santa Maria dei Bianchi\" sorge nel luogo in cui, secondo la tradizione, sarebbe apparsa la Madonna nel 1347, su un'altura scoscesa lungo la strada che da Marotta giunge a Curcuraci. Fu distrutta dal terremoto del 1908 e per alcuni anni il culto si svolse in una chiesa baraccata donata dal Papa Pio X. Gli abitanti di Curcuraci, per\u00f2, furono tra i primi nel messinese a cominciare la ricostruzione della loro chiesa: grazie ad un comitato molto attivo, si promossero sottoscrizioni di denaro e manodopera.\nLa ricostruzione fu completata nel 1926: una statua della Santa Patrona di Curcuraci si trova accanto al cancello d'ingresso, nel cortile, protetta da una teca in vetro ed elevata su un basamento in cemento. Un'altra statua, che viene usata per la processione, si trova all'interno, contornata da un portale in marmo bianco e rosso. Gli abitanti del villaggio festeggiano la loro Patrona la prima domenica di settembre."}
{"id": "1306032", "revid": "114810254", "url": "https://it.wikipedia.org/wiki?curid=1306032", "title": "La vendetta di Diane", "text": "La vendetta di Diane (\"False Pretenses\"), conosciuto anche con il titolo \"Soci in affari\", \u00e8 un thriller per la televisione del 2004, diretto da Jason Hreno e con protagonista l'attrice australiana Peta Wilson.\nAndato in onda negli Stati Uniti in prima visione sul canale Lifetime il 25 ottobre 2004, in Italia \u00e8 stato trasmesso su Rai 2 il 25 novembre 2006.\nTrama.\nLa splendida Diane e suo marito Rand sono una coppia molto affiatata e molto innamorata. Rand rimane per\u00f2 coinvolto in un brutto affare di lavoro, cercando di fare soldi facili. Aiutato dal suo consulente finanziario e amico fidato Mitch, Rand impegna parecchio denaro preso in prestito dalla sua ditta, ipotecando la sua stessa casa, in un investimento che si rivela essere una truffa ai suoi danni. L'amico Mitch infatti ne \u00e8 l'artefice ed a truffa ultimata, sparisce con il denaro dell'amico. Diane all'oscuro di tutto viene messa al corrente dal suo fidanzato a truffa avvenuta. Rand non riuscendo ad affrontare la disastrosa situazione si toglie la vita. A Diana non rimane altro che andare via e cercare di rifarsi una vita, si trasferisce infatti in Messico. Si trova un lavoro e si fa dei nuovi amici, ma quando un bel giorno si trova ad incontrare casualmente Mitch, non pu\u00f2 fare a meno di volersi vendicare di quello che le aveva fatto e che aveva fatto al suo povero fidanzato. Diane quindi cerca di farsi assumere da Mitch ed entrare cos\u00ec nei suoi loschi affari in modo da poterlo denunciare, sicura anche dell'aiuto di un poliziotto locale che crede esserle amico ed innamorato. Diane alla fine scopre che anche il poliziotto fa parte dei loschi affari di Mitch, cos\u00ec decidendo di contare solo sulle sue forze e grazie all'aiuto di due suoi colleghi ed amici, Diane riesce alla fine a far incastrare Mitch ed ottenere la sua vendetta.\nDistribuzione.\nIn Italia, il film \u00e8 stato pubblicato in DVD da Medusa Video a partire dal 25 gennaio 2006, usando il titolo originale."}
{"id": "1306034", "revid": "36426", "url": "https://it.wikipedia.org/wiki?curid=1306034", "title": "Convento di Annalena", "text": ""}
{"id": "1306035", "revid": "88740", "url": "https://it.wikipedia.org/wiki?curid=1306035", "title": "Castanea delle Furie", "text": "Castan\u00e8a, o per esteso Castanea delle Furie \u00e8 una frazione del comune di Messina che rientra nel territorio della Circoscrizione VI del capoluogo peloritano.\nIl toponimo.\nIl toponimo Castanea potrebbe derivare dal latino \"Castanea\" e dal greco \"Kastan\u00e8a\", \u039a\u03b1\u03c3\u03c4\u03b1\u03bd\u03ad\u03b1, nome scientifico con cui si identifica genericamente l'albero del castagno, conosciuto nella cultura popolare e contadina come \"albero del pane\", in quanto il suo esteso utilizzo spaziava dall'alimentazione e dal consumo del suo frutto, alla concia delle pelli, per efficaci medicamenti e come semplice legna da ardere. Usato forse come dotta alternativa per identificare un \"castagneto\".\n&lt;br&gt; In alternativa, potrebbe venire da omonime localit\u00e0 della Grecia, con le due varianti \"Kastan\u00eda\" e \"Kastan\u00e9ia\". Tali termini potrebbero forse risalire al periodo storico legato alla fondazione e colonizzazione di Messina e dei suoi dintorni o all'epoca successiva della prolifica diffusione del monachesimo basiliano lungo le propaggini dei monti Peloritani. Questi religiosi avrebbero utilizzato un vocabolo della loro madrelingua per classificare la vegetazione spontanea della contrada. Forse il luogo sarebbe stato chiamato dai Romani \"Castanea\".\nL'appellativo \u201cdelle Furie\u201d non deriva dalla pur nota ventosit\u00e0 del luogo, ma dalla sua perifericit\u00e0 (\"ad foras\") rispetto alla citt\u00e0 di Messina. Erano infatti chiamati \"furie\" i casali situati geograficamente al di fuori della citt\u00e0 di Messina, ma amministrativamente facenti parte della stessa. \nL'adozione del toponimo peraltro potrebbe aver avuto anche una specifica ragione distintiva rispetto all'antica denominazione (Castania) dell'odierna Castell'Umberto.\nGeografia fisica.\nCastanea delle Furie \u00e8 situata sui colli Sarrizzo, a circa 400 metri di altitudine, e a 10\u00a0km dalla citt\u00e0 di Messina. Dai colli \u00e8 possibile godere di stupendi panorami dello Stretto di Messina. Da esso si dipanano strade dalle quali si possono raggiungere i villaggi locali e i paesini della costa tirrenica, il tutto costantemente circondato da dolci avvallamenti che quasi sempre conducono al mare, elemento spesso dominante della visuale. Inoltre, la sua posizione collinare, l'aria salubre, la bucolica tranquillit\u00e0 e l'ospitalit\u00e0 dei suoi abitanti l'hanno reso nel passato meta di villeggiatura e soggiorno preferito dalle illustri famiglie dell'aristocrazia messinese, la cui permanenza nel villaggio \u00e8 testimoniata dalla presenza di numerose ville. Castanea delle Furie fu uno dei pi\u00f9 importanti casali di Messina e conserva ancora una complessa struttura urbanistica, arricchita sia da notevoli edifici che opere d'arte databili dall'alto medioevo all'eclettismo del primo Novecento. Il terremoto del 1908 ha provocato una notevole distruzione e nuove demolizioni si sono verificate sino al secondo dopo-guerra, impoverendo notevolmente il patrimonio monumentale e la complessa immagine del casale, depauperato di importanti punti di riferimento.\nStoria.\nSono pochissime le fonti storiche sul villaggio, anche se si ritiene che la sua fondazione si possa ricondurre al periodo di nascita della vicina Messina, ma in una posizione probabilmente leggermente pi\u00f9 esposta verso il Mar Tirreno rispetto a quella attuale. Nel Medioevo, per l'importanza strategica del luogo, attorno a cui ruotava l'intero sistema di comunicazione intorno a Messina, dest\u00f2 l'interesse dell'ordine militare dei Cavalieri di Malta, e successivamente dei Cavalieri Gerosolimitani dei quali fu per secoli possedimento, con la presenza di un abitato distinto e separato da Messina con proprie caratteristiche ordinamentali ed organizzative di difesa di un territorio che sembra avere avuto un ruolo ben pi\u00f9 ampio di semplice avamposto a difesa della citt\u00e0. Nel 1908 a causa del terremoto che colp\u00ec lo Stretto di Messina il borgo sub\u00ec ingenti danni in cui andarono persi buona parte dei monumenti e delle chiese del borgo, tra cui la chiesa di S. Giovanni e quella del Santissimo Rosario. Durante il secondo conflitto mondiale per la sua posizione strategica alle porte di Messina e in cima ad un colle da cui si possono dominare le vallate circostanti venne circondata da varie casematte ancora visibili."}
{"id": "1306039", "revid": "599013", "url": "https://it.wikipedia.org/wiki?curid=1306039", "title": "Missionarie serve dello Spirito Santo", "text": "Le Missionarie Serve dello Spirito Santo (in latino \"Congregatio Missionalis Servarum Spiritus Sancti\") sono un istituto religioso femminile di diritto pontificio: le suore di questa congregazione pospongono al loro nome la sigla C.M.S.Sp.S.\nStoria.\nDopo aver fondato la Societ\u00e0 del Verbo Divino, Arnold Janssen (1837-1909) inizi\u00f2 a intuire la necessit\u00e0 di avere delle religiose che supportassero l'opera dei missionari: Daniele Comboni, che ebbe modo di incontrare, elogi\u00f2 l'operato delle Pie Madri della Nigrizia e nel 1874 Janssen rivolse un appello alle suore tedesche espulse dalla Germania a causa del Kulturkampf a raggiungere le terre di missione.\nNel 1882 Janssen accolse nel seminario di Steyl le prime donne desiderose di dedicarsi alle missioni: vennero impiegate nei lavori domestici fino all'8 dicembre 1889, quando Boez, vescovo di Roermond, approv\u00f2 l'erezione della congregazione missionaria femminile. Maria Helena Stollenwerk e Josepha Hendrina Stenmanns, le prime suore dell'istituto, sono considerate le cofondatrici delle Missionarie Serve dello Spirito Santo.\nLe prime sedici postulanti presero i voti il 17 gennaio 1892 e il 12 marzo 1894 le prime dodici novizie divennero suore. Nel 1914 dalla congregazione si stacc\u00f2 il ramo delle religiose dedite alla vita contemplativa, le Suore Serve dello Spirito Santo dell'Adorazione Perpetua.\nLe Missionarie Serve dello Spirito Santo ricevettero il pontificio decreto di lode il 21 marzo 1925 e vennero approvate definitivamente dalla Santa Sede l'8 dicembre 1938.\nAttivit\u00e0 e diffusione.\nLe Missionarie Serve dello Spirito Santo cooperano alla propagazione del cattolicesimo nelle missioni, specialmente in quelle affidate ai verbiti.\nIn origine, l'abito delle suore era costituito da tonaca e scapolare celesti, mantello blu, cuffia, bende, soggolo e velo bianchi e da un crocifisso in metallo bianco pendente sul petto sospeso a un nastro rosso uscente dal soggolo: il costume \u00e8 stato notevolmente semplificato nel corso degli anni.\nSono presenti in Europa (Austria, Repubblica Ceca, Germania, Irlanda, Moldavia, Paesi Bassi, Polonia, Portogallo, Regno Unito, Romania, Russia, Slovacchia, Spagna, Svizzera, Ucraina, Ungheria), in Africa (Angola, Benin, Botswana, Etiopia, Ghana, Mozambico, Sudafrica, Togo, Zambia), nelle Americhe (Antigua e Barbuda, Argentina, Bolivia, Brasile, Cile, Cuba, Ecuador, Messico, Paraguay, Saint Kitts e Nevis, Stati Uniti d'America), in Asia (Corea del Sud, Filippine, Giappone, India, Indonesia, Taiwan, Timor Est) e in Oceania (Australia, Papua Nuova Guinea): la sede generalizia \u00e8 a Roma.\nAl 31 dicembre 2005 l'istituto contava 3.553 religiose in 419 case."}
{"id": "1306042", "revid": "253269", "url": "https://it.wikipedia.org/wiki?curid=1306042", "title": "Josef Sommer", "text": "Biografia.\nNato a Greifswald in Germania e cresciuto in Nord Carolina, figlio di Elisebeth e Clemons Sommer, un professore di storia, ha una figlia, Maria, e ha studiato al Carnegie Institute of Technology.\nPer molti anni attore di teatro, valido interprete shakespeariano, ha fatto il suo debutto nel cinema nel film \"\" (1971) e da allora \u00e8 apparso in pi\u00f9 di 100 pellicole in ruoli di supporto. Tra questi, sono da ricordare \"Incontri ravvicinati del terzo tipo\" (1977), \"Reds\" (1981), \"La scelta di Sophie\" (1982), \"Witness - Il testimone\" (1985) e \"I delitti del rosario\" (1987).\nHa avuto ruoli di protagonista in due serie brevi \"Hothouse\" (1988) e \"Under Cover\" (primi anni 90)."}
{"id": "1306044", "revid": "1632387", "url": "https://it.wikipedia.org/wiki?curid=1306044", "title": "Mardi Gras (Creedence Clearwater Revival)", "text": "Mardi Gras \u00e8 il settimo e ultimo album in studio dei Creedence Clearwater Revival, pubblicato l'11 aprile 1972 dalla Fantasy Records. Il gruppo si sciolse dopo la pubblicazione dell'album, che vide inoltre per la prima volta Stu Cook e Doug Clifford impegnati nella scrittura, nella composizione e nella produzione assieme al frontman John Fogerty.\nIl disco.\nRispetto agli scorsi dischi, Fogerty fu affiancato da Clifford e Cook nella scrittura dei brani. Il duo per\u00f2 non realizz\u00f2 canzoni di successo, tanto pi\u00f9 che nelle raccolte principali Chronicle, Vol. 1 e Chronicle, Vol. 2 furono inclusi solo i brani scritti da Fogerty.\nL'album non ebbe molto successo, anche se i singoli \"Sweet Hitch-Hiker\" e \"Someday Never Comes\" arrivarono in una buona posizione in classifica.\nDi l\u00ec a poco, i Creedence Clearwater Revival si sciolsero."}
{"id": "1306046", "revid": "118086465", "url": "https://it.wikipedia.org/wiki?curid=1306046", "title": "Contesse", "text": "Contesse (\"E Cuntissi\" in dialetto messinese) \u00e8 una frazione della \"II Circoscrizione\" del comune di Messina, posta a circa 4,5\u00a0km, a Sud dal centro cittadino. \u00c8 sede della II circoscrizione e fino al 2005 era sede del \"IV Quartiere - Della Calispera\".Lungo la ex Strada statale 114 Orientale Sicula (oggi via Adolfo Celi) sorgono numerose attivit\u00e0 commerciali di diversa tipologia, che fanno di Contesse un polo commerciale ed artigianale di prim'ordine.\nIl toponimo.\nIl termine deriva da tre nobildonne messinesi, le contesse Beatrice, Eleonora e Violante, che nel villaggio avevano posto la loro residenza, facendo costruire la chiesa della \"Calispera\". \nStoria.\nDel casale di Contesse si hanno notizie gi\u00e0 nel XIII secolo allorch\u00e9 venne costruita la chiesa della Calispera. Dalla seconda met\u00e0 del XIX secolo, alcuni industriali che nel villaggio avevano impiantato le loro fabbriche di essenze e derivati agrumari, elessero Contesse come loro residenza, costruendo delle ville che oggi fanno parte del patrimonio comunale.La crisi delle attivit\u00e0 legate all'agrumicoltura e alla coltivazione del gelsomino, iniziata verso la fine degli anni '60 del XX secolo, cambi\u00f2 il volto del villaggio, che da agricolo divenne zona di grande espansione edilizia e commerciale.Nelle campagne dapprima intensamente coltivate ad ortaggi, agrumi e gelsomini, oltre ad un buon allevamento del bestiame, sorsero dei grossi fabbricati residenziali, insieme ai villaggi CEP e UNRRA.La chiesa della Calispera fu costruita su terreni donati dalla famiglia Raymondo.\nSport.\nL'A.S.D. Pol. Fc Contesse, \u00e8 la squadra di calcio di Contesse. Fondata nel 2007, \u00e8 attualmente presieduta da Domenico Restuccia. Nella stagione 2011/2012, la compagine allenata da Andrea Argento, ha vinto il Campionato di Terza Categoria ottenendo la promozione in Seconda Categoria. Nella stessa stagione ha conseguito anche la vittoria nella Supercoppa Provinciale messinese. Nella stagione 2013/2014 l'A.S.D. Pol. Fc Contesse rinuncia a partecipare al Campionato di Seconda Categoria rimanendo per\u00f2 affiliata alla Figc per continuare l'attivit\u00e0 giovanile. Nella stagione 2014/2015 la squadra partecipa al Campionato di Terza Categoria. Al termine della stagione la squadra festeggia nuovamente la promozione in Seconda Categoria ottenuta grazie alla vittoria dei playoff. Nelle stagioni 2016/2017 e 2017/2018 l'A.S.D. Pol. Fc Contesse rinuncia ad iscrivere la prima squadra al campionato ma continua le attivit\u00e0 federali relative al Settore Giovanile e Scolastico cos\u00ec come accadde nella stagione 2013/2014.\nNel 2018 l'A.S.D. Pol. Fc Contesse si affilia alla Federazione Italiana Sport Paralimpici e Sperimentali iniziando cos\u00ed l'attivit\u00e1 sportiva con atleti con disabilit\u00e0. Numerosi tesserati vengono convocati nella Nazionale di Calcio a 7 per cerebrolesi. Nell'atletica leggera paralimpica si registrano importanti successi con Umberto Marin ed Andrea Augimeri capaci di conquistare titoli e record italiani. Nel settembre 2020, in occasione dei Campionati Italiani di Calcio a 7 per atleti con cerebrolesione organizzati dalla Fispes a Jesolo, l'A.S.D. Pol. Fc Contesse, guidata in panchina ancora da Andrea Argento, conquista un importante secondo posto dopo aver battuto, nel corso della competizione, l'A.S.D. Calcio Veneto For Disable che si \u00e8 laureato poi campione d'Italia. Nel Gennaio 2021 l'A.S.D. Pol. Fc Contesse si affilia alla Divisione Calcio Paralimpico e Sperimentale della Figc risultando la prima squadra siciliana della storia a farlo.\nInfrastrutture e trasporti.\nPosto lungo la ex strada statale 114, fra il 1892 e il 1951 il quartiere era servito dalla tranvia Messina-Giampilieri della SATS, elettrificata nel 1917.\nNella medesima localit\u00e0 \u00e8 presente una fermata del servizio ferroviario suburbano Messina-Giampilieri svolto da Trenitalia nell'ambito del contratto di servizio stipulato con la Regione Siciliana.\nGalati Marina \u00e8 collegata al centro cittadino dagli autoservizi ATM."}
{"id": "1306052", "revid": "74173", "url": "https://it.wikipedia.org/wiki?curid=1306052", "title": "La Perseveranza", "text": "La Perseveranza fu un quotidiano italiano pubblicato a Milano dal 1859 al 1922.\nStoria.\nIl giornale fu fondato a Milano pochi giorni dopo l'annessione della Lombardia al Regno di Sardegna da un gruppo di liberali e monarchici, membri delle famiglie patrizie milanesi, sostenitori della politica cavouriana. Tra di essi figurarono: Giovanni Visconti Venosta, Gaetano Negri e Stefano Jacini, tutti membri dell'Associazione costituzionale. Il capitale versato fu di 300.000 lire, somma considerevole per un'impresa editoriale dell'epoca. Il primo numero usc\u00ec il 20 novembre 1859. Sotto la testata fu apposto il motto \"Usque ad finem\".\nStampato in formato lenzuolo, era strutturato sul modello del parigino \"Journal des D\u00e9bats\". Costava 20 centesimi, vale a dire 4 volte il prezzo degli altri giornali. Nato come espressione del circolo dell'Unione, divenne ben presto il giornale di riferimento delle correnti moderate e monarchiche del ceto dirigente milanese.\nDalla fondazione sino al 1866 fu diretto da Pacifico Valussi. A Valussi segu\u00ec Ruggiero Bonghi, che fece salire la tiratura fino a circa diecimila copie.\nOsservatore attento della vita politica italiana, Ruggiero Bonghi cerc\u00f2 di opporsi, dalle colonne del quotidiano milanese, al processo di frantumazione regionale della Destra, iniziato fra il 1862 e il 1864 con il dissidio tra il \"partito piemontese\" ed esponenti della nobilt\u00e0 fiorentina (il \"partito toscano\"), e al ricorrente sistema delle crisi extraparlamentari, che giudicava una delle cause principali della debolezza delle nuove istituzioni rappresentative.\nIn questo senso \"La Perseveranza\" contribu\u00ec a fare dello schieramento moderato lombardo il gruppo pi\u00f9 ortodosso e coerente del partito conservatore, consapevole della necessit\u00e0 di un superamento delle divisioni di vecchia e pi\u00f9 recente data all'interno della Destra storica.\nLa sezione culturale, molto curata, ebbe tra le maggiori firme Diego Sant'Ambrogio, per la critica d'arte, e Francesco Novati per la critica letteraria.\nIl quotidiano fu chiuso il 20 maggio 1922."}
{"id": "1306053", "revid": "147489", "url": "https://it.wikipedia.org/wiki?curid=1306053", "title": "Invasori", "text": "Invasori (\"Invaders\") \u00e8 un immaginario gruppo di personaggi che compare nei fumetti pubblicati negli Stati Uniti d'America dalla Marvel Comics; creato da Roy Thomas (testi) e Sal Buscema (disegni) ed esordito in \"The Avengers\" n. 71 del dicembre 1969. Erano supereroi attivi, nella finzione dell'universo Marvel, durante la seconda guerra mondiale.\nBiografia del gruppo.\nInvasori.\nIl gruppo originale degli Invasori, formatosi nel 1941, comprendeva Capitan America e Bucky, Sub-Mariner, la Torcia Umana originale e Toro. Furono chiamati in questo modo dal primo ministro inglese Winston Churchill.\nDurante gli anni della seconda guerra mondiale, gli Invasori furono il pi\u00f9 importante gruppo di eroi a combattere contro le forze dell'Asse, fonte di ispirazione e di coraggio per gli Alleati, predecessori in questo senso dei futuri Vendicatori.\nNelle loro numerose battaglie i cinque si scontrarono contro nazisti del calibro di Master-Man, Brain Drain, Star-Gods, U-Man e il Teschio Rosso.\nSar\u00e0 proprio quest'ultimo riusc\u00ec a catturare quasi tutti gli Invasori e a trasformarli in nazisti tramite lavaggio del cervello; l'unico a sfuggire fu Bucky, il quale fond\u00f2 un altro gruppo, la Legione della Libert\u00e0, allo scopo di scovare gli infiltrati nazisti in America e riusc\u00ec anche a liberare gli ex compagni.\nIn seguito si unirono al gruppo anche Union Jack, Spitfire e Union Jack II (che in realt\u00e0 erano Lord Montgomery Falsworth e i suoi figli Jacqueline e Brian), che si unirono agli Invasori per combattere i nazisti, fra cui militava il fratello di Lord Falsworh, il terribile vampiro Barone Sangue.\nTempo dopo Bucky e Toro ritornarono in America, dove, insieme a Golden Girl II e Trottola Umana, formarono i Commandos minorenni.\nGli altri Invasori rimasero invece in Europa, dove si scontrarono con il cavaliere teutonico Barone Strucker, Thor e Master-Man.\nIn seguito ad alcuni misteriosi attacchi a postazioni militari, parte degli Invasori (Capitan America, la Torcia e Namor) vengono richiamati a New York dal governo degli Stati Uniti. Mentre si domandano perch\u00e9 gli amici della Legione della Libert\u00e0 non siano intervenuti, incontrano un trafelato Trottola, che racconta loro come i suoi compagni siano in pericolo, catturati dal possente Iron Cross. Insieme quindi sventano la minaccia.\nIl gruppo degli Invasori si arricch\u00ec via via di altri personaggi: il velocissimo Robert Frank, detto la Trottola, e la bellissima Madeline Joyce, alias Miss America, Blazing Skull e Silver Scorpion.\nDopo innumerevoli battaglie, poco prima della fine della guerra, Capitan America e Bucky furono dati per morti durante in missione e il presidente degli Stati Uniti chiese all'eroe chiamato Spirito del '76 di rivestire i panni di Capitan America II. Assieme al suo partner, Fred Davis alias Bucky II, il neo-Capitano si un\u00ec al gruppo, con cui rimase fino al termine del conflitto quando tornarono in patria e, assieme ai componenti della Legione della libert\u00e0, formarono un unico supergruppo di supereroi americani, la All-Winners Squad.\nMentre cercava di salvare il senatore John Kennedy dal robot Adam II, anche Capitan America II fu ucciso e Patriot decise di onorarne la memoria sostituendolo nei panni di Capitan America III. Come i suoi predecessori, anche Jeff si un\u00ec al team.\nNegli anni '50 molti supereroi si ritirarono nell'ombra, lasciando il passo alle nuove generazioni, ma ai giorni nostri Capitan America (Steve Rogers) e Namor ritornarono in scena; il primo, dopo decenni in animazione sospesa, si un\u00ec ai Vendicatori, mentre il secondo, guarito da una lunghissima amnesia, ha collaborato pi\u00f9 volte con i Fantastici Quattro.\nNew Invaders (Nuovi Invasori).\nPoco prima della tragedia di Stanford, dell'atto di registrazione dei superumani e dello scoppio di \"Civil War\", apparve sulla scena un nuovo, misterioso gruppo che si faceva chiamare\n\"New Invaders\" (Nuovi Invasori): i suoi componenti erano alcuni Invasori sopravvissuti alla guerra o dei loro discendenti: il gruppo fu creato dal ministro americano \"Dell Rusk\" per attaccare un paese del Medio Oriente ostile agli U.S.A.\nQuando i Vendicatori smascherarono Dell Rusk, scoprendo che in realt\u00e0 questi non era altro che il Teschio Rosso travestito (Dell Rusk \u00e8 l'anagramma di Red Skull; ovvero teschio rosso in inglese), si scontrarono con i Nuovi Invasori, che stavano inconsapevolmente obbedendo agli ordini di un criminale di guerra e stavano per creare i presupposti per una nuova guerra.\nI membri della squadra erano:\nIl gruppo ebbe l'appoggio di Namor ed in seguito si un\u00ec a loro anche\nJim Hammond, la Torcia Umana originale, che apparentemente mor\u00ec proprio durante una missione con loro.\nIl team si sciolse, come detto, poco prima dello scoppio di \"Civil War\", e ognuno dei membri and\u00f2 per la sua strada: Spitfire e Union Jack tornarono in Inghilterra a lavorare per il MI6, John Walker torn\u00f2 ad indossare il costume di U.S.Agent e si un\u00ec al supergruppo canadese noto come Omega Flight come supervisore statunitense, mentre \u00e8 ignoto il destino degli altri membri."}
{"id": "1306054", "revid": "110157", "url": "https://it.wikipedia.org/wiki?curid=1306054", "title": "Get Backers", "text": " \u00e8 un manga scritto da Yuya Aoki e disegnato da Rando Ayamine. \u00c8 stato pubblicato da K\u014ddansha in Giappone sulla rivista \"Weekly Sh\u014dnen Magazine\". In totale si contano 39 volumi; si \u00e8 concluso in Giappone il 21 febbraio 2007.\nNel 2002, ne \u00e8 stato tratto un anime, prodotto da Studio Deen, andato in onda tra il 2002 e il 2003 composto da 49 episodi.\nIn Italia il manga \u00e8 stato serializzato per i primi 6 numeri dalla defunta Play Press Publishing nella collana \"Boys Comix\". Con il fallimento della societ\u00e0 il manga \u00e8 stato interrotto.\nIn Giappone \"Get Backers\" \u00e8 stato serializzato fino alla sua conclusione con il 39\u00ba numero, risultando un successo degno di nota per la categoria sh\u014dnen.\nTrama.\n\"Get Backers\" \u00e8 il nome della squadra di recupero formata da Amano Ginji e Midou Ban, due ragazzi dai poteri incredibili, entrambi con un tenebroso passato alle spalle. I due recuperano qualsiasi oggetto, animale, persona, di qualsiasi valore. Costantemente squattrinati, vivono praticamente per strada, o a volte a bordo della minuscola auto di Ban (quando questa non viene sequestrata per divieto di sosta).\nBan e Ginji vengono coinvolti in situazioni incredibili e avventurose.\nPersonaggi.\nBan Mido\n\"Doppiato da Nobutoshi Canna\"\nBan apparentemente sembra arrogante e pieno di s\u00e9. \u00c8 grande amico di Ginji, nonostante si diverta spesso a prenderlo in giro. Il suo \"Jyagan\", o \"occhio malvagio\" \u00e8 un potere incredibile, permette di creare illusioni (non pi\u00f9 lunghe di un minuto) in chiunque egli guardi negli occhi. Tuttavia il \"jyagan pu\u00f2 essere usato solo tre volte al giorno e una volta sola a persona, altrimenti il suo corpo ne potrebbe risentire. A parte questi poteri, comunque Ban \u00e8 molto forte fisicamente. Gli piace suonare il violino.\nGinji Amano\n\"Doppiato da Sh\u014dtar\u014d Morikubo\"\nInnocente, infantile, dolce, gentile e premuroso, Ginji si comporta come un vero gentiluomo. Ma c'\u00e8 anche un altro lato del suo carattere: \u00e8 un combattente dotato di forza incredibile, forse anche pi\u00f9 di Ban, e pu\u00f2 creare elettricit\u00e0 col proprio corpo. Un tempo era conosciuto come l'imperatore Tuono, ed era leader dei Volts, una banda di teppistelli. I Volts erano diventati piuttosto famosi e temuti. In seguito all'incontro con il \"bun\" Ban, Ginji ha ritrovato la retta via, ed ha lasciato i Volts.\nKazuki Fuchoin\n\"Doppiato da S\u014dichir\u014d Hoshi\"\nNonostante l'aspetto femminile, Kazuki \u00e8 un uomo. Molto calmo e tranquillo, quasi timido, Kazuki \u00e8 molto fedele a Ginji, in quanto lui faceva parte dei volts, all'epoca in cui Ginji ne era il leader. \u00c8 un avversario temibilissimo in grado di uccidere in un batter d'occhio col suo \"Fuchoin String Ryu\". Inoltre grazie alla sua particolare acconciatura \u00e8 dotato di un udito acutissimo.\nShido Fuyuki\n\"Doppiato da Takanori Hoshino\"\nAnche Shido faceva parte dei Volts sotto la guida di Ginji. Era conosciuto come \"Beast Master\", per la sua abilit\u00e0 di parlare con gli animali e controllarli. Inoltre \u00e8 un potentissimo combattente, ed il suo avversario preferito sembra essere Ban, forse a causa dell'arroganza che contraddistingue entrambi. Ha una fidanzata dolcissima, la violinista Madoka.\nHimiko Kudou\n\"Doppiata da Natsuko Kuwatani\"\nRagazzina esperta in veleni, Himiko \u00e8 in grado di creare veleni per ogni occasione e dagli effetti pi\u00f9 svariati. Un tempo era amica di Ban, almeno fino al giorno in cui non ha scoperto che Ban era l'assassino di suo fratello.\nClaude Akabane\n\"Doppiato da Nobuo Tobita\"\nRagazzo dall'aspetto inquietante e dal ghigno permanente, Kuroudo ha sotto la sua pelle 108 bisturi micidiali. \u00c8 un tipo davvero imprevedibile. Il suo obbiettivo \u00e8 combattere contro Ban ed ucciderlo; \u00e8 in grado di utilizzare i suoi bisturi in svariati modi, avvolgendoli in un'aura rossa: pu\u00f2 farli cadere a \"pioggia\" sul suo avversario (\"Bloody Rain\") o unirli insieme creando una spada (\"Bloody Sword\").\nNatsumi Mizuki\n\"Doppiata da Otoha\"\nNatsumi lavora come cameriera all\"Honky Tonk\" ed \u00e8 una gran lavoratrice. Amica di Ban e Ginji, Natsumi ama l'arte e la musica.\nPaul Wang\n\"Doppiato da Yasunori Matsumoto\"\nProprietario dell'\"Honky Tonk\", piccolo ristorante frequentato spessissimo da Ginji e Ban. Sembra avere parecchi \"agganci\" utili per i lavoretti dei due ragazzi. Ban, Ginji, e Natsumi lo chiamano \"Master\".\nHeaven\n\"Doppiata da Rio Natsuki\"\nMisteriosa ma decisamente affascinante ragazza, che d\u00e0 lavoro a Ban e Ginji, e che spesso li aiuta, anche se il pi\u00f9 delle volte finisce solo per creare confusione e guai.\nEpisodi.\nL'anime segue il manga solamente per 25 episodi. Nella seconda met\u00e0 dell'anime ci sono due sage, ma solo una, quella sulla Venere di Milo, compare nel manga, mentre gli episodi rimanenti sono autoconclusivi. I titoli degli episodi e delle saghe sono quelli utilizzati nel doppiaggio inglese da ADV. I nomi delle saghe non sono ufficiali ma solo una convenzione per questa tabella."}
{"id": "1306058", "revid": "183978", "url": "https://it.wikipedia.org/wiki?curid=1306058", "title": "Guitar hero 80's", "text": ""}
{"id": "1306059", "revid": "984922", "url": "https://it.wikipedia.org/wiki?curid=1306059", "title": "Fat Actress", "text": "Fat Actress \u00e8 una sitcom americana che ha per protagonista Kirstie Alley, basata in parte sulla sua vera storia, ma non autobiografica. In Italia \u00e8 andata in onda su Fox Life.\nLa storia \u00e8 quella di una famosa attrice di Hollywood, Kirstie Alley, che aumentata troppo di peso si vede costretta a rendersi conto che questo ha influito cos\u00ec tanto sulla sua carriera che se non si decide a risolvere il problema nessuno la far\u00e0 mai pi\u00f9 lavorare.\nOspiti celebri.\nPer rendere la sitcom pi\u00f9 realistica molti personaggi sono intervenuti interpretando se stessi."}
{"id": "1306062", "revid": "29774", "url": "https://it.wikipedia.org/wiki?curid=1306062", "title": "Bandiera dello Zaire", "text": ""}
{"id": "1306068", "revid": "307923", "url": "https://it.wikipedia.org/wiki?curid=1306068", "title": "0437", "text": "0437 \u00e8 il prefisso telefonico del distretto di Belluno, appartenente al compartimento di Venezia.\nIl distretto comprende la parte sud-orientale e quella centro-occidentale della provincia di Belluno. Confina con i distretti di Cortina d'Ampezzo (0436) a nord, di Pieve di Cadore (0435) a nord-est, di Spilimbergo (0427) a est, di Pordenone (0434) a sud-est, di Conegliano (0438) a sud, di Montebelluna (0423) a sud-ovest, di Feltre (0439) a ovest e di Cavalese (0462) a nord-ovest.\nAree locali e comuni.\nIl distretto di Belluno comprende 31 comuni compresi nelle 3 aree locali di Agordo (ex settori di Agordo, Alleghe, Cencenighe Agordino, Forno di Zoldo e Longarone), Belluno (ex settori di Belluno e Puos d'Alpago) e Sedico (ex settori di Mel e Sedico). I comuni compresi nel distretto sono: Agordo, Alleghe, Alpago, Belluno, Borgo Valbelluna, Canale d'Agordo, Cencenighe Agordino, Chies d'Alpago, Colle Santa Lucia, Falcade, Gosaldo, La Valle Agordina, Limana, Longarone, Ospitale di Cadore, Ponte nelle Alpi, Rivamonte Agordino, Rocca Pietore, San Gregorio nelle Alpi, San Tomaso Agordino, Santa Giustina, Sedico, Selva di Cadore, Sospirolo, Soverzene, Taibon Agordino, Tambre, Val di Zoldo, Vallada Agordina, Voltago Agordino e Zopp\u00e8 di Cadore ."}
{"id": "1306070", "revid": "63756", "url": "https://it.wikipedia.org/wiki?curid=1306070", "title": "Tendiniti", "text": ""}
{"id": "1306073", "revid": "729019", "url": "https://it.wikipedia.org/wiki?curid=1306073", "title": "Tendinite", "text": "La brasinite o peritenonite \u00e8 una tendinopatia.\nLa parola \"brasinite\" significa \"infiammazione del tendine\", ovvero della struttura che raccorda i muscoli con le ossa e permette il movimento delle articolazioni. Un'infiammazione di per s\u00e9 comporta la presenza di una vascolarizzazione sanguigna, cosa che al tendine manca: la cosiddetta \"tendinite\" in realt\u00e0 \u00e8 una peritendinite, cio\u00e8 l'infiammazione del peritenonio, una sottile lamina connettivale a fibre intrecciate che avvolge tutto il tendine.\nClassificazione.\nGeneralmente si riferisce alla parte del corpo interessata. \nSebbene, teoricamente, una tendinite possa colpire i tendini di ogni articolazione, quelle pi\u00f9 spesso colpite sono:\n\u2022 Polsi e mani: dito a scatto \n\u2022 Gomiti: epicondilite (gomito del tennista).\n\u2022 Spalle: tendinite della cuffia dei rotatori.\n\u2022 Caviglie: tendinite d'Achille (che interessa il tendine di Achille), fascite plantare.\n\u2022 Ginocchia: tendinite del quadricipite o jumper knee, tendinite patellare (che interessa il tendine della rotula).\nDiagnosi.\nAlla base della diagnosi di tendinite, vi \u00e8 la visita medica con una attenta anamnesi ai sintomi accusati. Per quanto riguarda gli esami strumentali, pu\u00f2 essere utilizzata la risonanza magnetica e l'ecografia.\nTerapie.\nIn seguito a tendinite le cure pi\u00f9 efficaci sono riposo, uso del ghiaccio sulla zona colpita, la terapia a vibrazione locale compressione ed elevazione con uso correlato della fisioterapia, e assunzione di FANS (farmaco antinfiammatorio non steroideo).\nInvece in casi gravi quali la rottura acuta dei tendini della cuffia dei rotatori della spalla e del bicipite, si rende necessario l'intervento chirurgico."}
{"id": "1306074", "revid": "177966", "url": "https://it.wikipedia.org/wiki?curid=1306074", "title": "Osso calcaneale", "text": ""}
{"id": "1306079", "revid": "599013", "url": "https://it.wikipedia.org/wiki?curid=1306079", "title": "Teodoro di Mopsuestia", "text": "Biografia.\n\u00c8 il pi\u00f9 noto tra i rappresentanti della scuola degli ermeneutici di Antiochia. Fu probabilmente allievo del retore e filosofo siro Libanio. Entrato nella comunit\u00e0 monastica di Diodoro di Tarso da giovane, ne usc\u00ec presto in seguito ad una crisi di fede. Fu convinto a ritornarvi da due lettere di Giovanni Crisostomo, \"A Teodoro caduto\".\nFu ordinato presbitero nel 383 (o 386) dal patriarca di Antiochia Flaviano, insieme al Crisostomo, e nel 392 si un\u00ec al suo vecchio maestro Diodoro, il quale nel frattempo era diventato vescovo di Tarso; Diodoro fece nominare Teodoro vescovo di Mopsuestia in Cilicia.\nDiodoro raggiunse una posizione di egemonia intellettuale ad Antiochia nel campo dell'esegesi biblica. Teodoro fu il principale continuatore del suo pensiero. I commentari biblici di Teodoro vennero distribuiti agli eruditi della Scuola di Edessa affinch\u00e9, dopo averli tradotti dal greco in siriaco, venissero spiegati agli allievi. Il traduttore dal greco al siriaco degli scritti di Teodoro fu Iba di Edessa.\nNei riguardi della questione cristologica, Teodoro critic\u00f2 il titolo di Maria (\"theot\u00f3kos\") e sostenne la compiutezza delle due nature di Cristo, insieme divina ed umana, da sembrare di disgiungerle, come poi fece Nestorio.\nPensiero.\nDurante la sua vita il pensiero di Teodoro fu sempre considerato ortodosso.\nDopo la sua morte il nome di Teodoro fu associato a quello del suo allievo Nestorio e condannato postumo, nel 544, da un editto dell'imperatore Giustiniano contro i Tre Capitoli, gli scritti cio\u00e8 di Teodoro, Teodoreto di Cirro e Iba di Edessa.\nPapa Vigilio si rifiut\u00f2 di riconoscere l'editto imperiale. Ma gli fu intimato di recarsi a Costantinopoli per conferire con l'imperatore. Dal suo domicilio coatto in Costantinopoli, durato ben otto anni, dovette riconoscere l'editto e i decreti del II Concilio di Costantinopoli (553), tra cui quello che dichiar\u00f2 eretico Teodoro.\nLa dottrina cristologica della Chiesa assira d'Oriente \u00e8 tuttora fondata sul suo insegnamento.\nOpere.\nTeodoro fu autore di numerose opere, riguardanti soprattutto i \"Misteri\" e la \"Fede\". Di esse solamente una si \u00e8 conservata nella forma integrale.\nUn'opera che sfugge ad ogni classificazione \u00e8 \"Adversus criminationes in Christianos Iuliani imperatori\", attraverso la quale Teodoro volle confutare l'invettiva \"Contra Galileos\" (\u00abContro i cristiani\u00bb) dell'imperatore Giuliano.\nLe opere teologiche di Teodoro, in particolare i suoi commenti biblici, furono di grande importanza nella Chiesa orientale. Furono tradotti in siriaco a Edessa e in seguito ebbero un carattere canonico nella scuola esegetica di Nisibi, dove furono tenuti in grande considerazione poich\u00e9 anticipavano il pensiero di Nestorio. Anche la \"Cronaca di Seert\" (IX secolo) lo menziona (Patrologia Orientalis, 5,289-291). Fozio di Costantinopoli, criticando il suo commentario alla \"Genesi\" con parole pi\u00f9 o meno applicabili a tutti i testi di Teodoro, not\u00f2 l'opposizione dello scrittore al metodo interpretativo allegorico, proprio della Scuola catechetica di Alessandria. A parere di Fozio, nell'opera \"Contra magicam artem\", Teodoro avrebbe tradito le sue opinioni \"nestoriane\" e avrebbe difeso la credenza nella resurrezione finale di tutti gli uomini (\"Biblioteca\").\nInfine Teodoro fu citato anche da autori cristiano orientali a lui posteriori di molti secoli, come Abdisho di Nisibi (1250 circa - 1318), che redasse l'elenco completo dei suoi scritti tradotti in siriaco (Assemani, Bibl. Or. III, 30 ss.).\nUna liturgia siriaca attribuita a \"Mar Teodoro il traduttore\" (\"beatus interpres\") \u00e8 ancora usata dai cristiani assiri per un terzo dell'anno, dall'Avvento alla Domenica delle Palme."}
{"id": "1306080", "revid": "125706902", "url": "https://it.wikipedia.org/wiki?curid=1306080", "title": "Melanie Thornton", "text": " Famosa soprattutto per essere stata la voce principale della band Eurodance anni 90' La Bouche, che ebbe molto successo, composta da lei e Lane McCray. \u00c8 riconosciuta ancora oggi per le sue grandi doti vocali, sia nel progetto La Bouche, che in altri progetti, come ad esempio Le Click, Men Behind, Groovin Affairs ecc...\nBiografia.\nDotata fin da bambina di un buon talento vocale, studi\u00f2 canto e pianoforte. Nel 1992 si spost\u00f2 in Germania, desiderosa di cominciare la carriera di cantante dance.\nNel 1994 ottenne notoriet\u00e0 con il rapper Lane Mc Cray, grazie al brano dance \"Sweet Dreams\" (numero 3 classifica dance americana di Billboard) con il progetto La Bouche portato avanti dal produttore Frank Farian. Nello stesso anno intervenne in altri due progetti dance dello stesso produttore, \"Le Click\" e \"Orange Blue\", lanciando rispettivamente i singoli \"Tonight is the Night\" e \"If you wanna be (my only)\"; la voce inconfondibile di Melanie Thornton porter\u00e0 molti ad attribuire i precedenti singoli sempre al progetto La Bouche.\nNel 1995 torn\u00f2 a collaborare al progetto La Bouche lanciando il secondo singolo \"Be My Lover\", grande successo della primavera-estate 1995; la canzone si spinse anche negli USA raggiungendo la prima posizione della U.S. Dance Chart ufficiale.\nSeguirono altre canzoni fortunate come \"I Love To Love\", \"Falling In Love\", \"SOS\", \"Boling\" o \"You Won't Forget Me\", anche se non paragonabili ai riscontri di \"Be My Lover\".\nNel 2000 decise di lasciare il progetto La Bouche per intraprendere una carriera musicale in proprio.\nNel 2001 pubblic\u00f2 il suo primo album da solista \"Ready to fly\", dove \u00e8 presente il brano \"Wonderful Dream (Holidays Are Coming)\", brano composto per la Coca-Cola e utilizzato lo stesso anno per le sue pubblicit\u00e0 natalizie.\nIl 24 novembre del 2001, dopo aver cantato in concerto a Lipsia, mor\u00ec in seguito allo schianto del volo Crossair 3597 nei pressi della cittadina svizzera di Bassersdorf, a pochi chilometri da Zurigo, dove si stava recando per una serie di apparizioni televisive.; insieme a lei per\u00ec il gruppo delle Passion Fruit, tranne una sola componente."}
{"id": "1306081", "revid": "580", "url": "https://it.wikipedia.org/wiki?curid=1306081", "title": "0438", "text": "0438 \u00e8 il prefisso telefonico del distretto di Conegliano, appartenente al compartimento di Venezia.\nIl distretto comprende la parte nord-orientale della provincia di Treviso. Confina con i distretti di Belluno (0437) a nord, di Pordenone (0434) a est, di Treviso (0422) a sud e di Montebelluna (0423) a ovest.\nAree locali e comuni.\nIl distretto di Conegliano comprende 27 comuni compresi nelle 3 aree locali di Conegliano (ex settori di Conegliano e Orsago), Pieve di Soligo e Vittorio Veneto . \nCodogn\u00e8, Colle Umberto, Conegliano, Cordignano, Godega di Sant'Urbano, Mareno di Piave, Orsago, San Fior, San Pietro di Feletto, San Vendemiano, Santa Lucia di Piave, Susegana, Vazzola e la localit\u00e0 Arneroni (comune di Fontanelle, comune rientrante nel distretto di Treviso, 0422) \nCison di Valmarino (ad eccezione della localit\u00e0 Passo San Boldo , rientrante nel distretto di Belluno, 0437), Farra di Soligo, Follina (esclusa la localit\u00e0 Praderadego , rientrante nel distretto di Belluno, 0437), Miane, Moriago della Battaglia, Pieve di Soligo, Refrontolo, Sernaglia della Battaglia\nCappella Maggiore, Fregona, Revine Lago, Sarmede, Tarzo, Vittorio Veneto e la localit\u00e0 Pian del Cansiglio (comuni di Alpago e Tambre, rientranti nel distretto di Belluno, 0437) "}
{"id": "1306088", "revid": "131358", "url": "https://it.wikipedia.org/wiki?curid=1306088", "title": "1899 Hoffenheim", "text": ""}
{"id": "1306089", "revid": "585241", "url": "https://it.wikipedia.org/wiki?curid=1306089", "title": "Salom\u00e8 Alessandra", "text": "Biografia.\nAlla morte di Aristobulo (103 a.C.), sua moglie Alessandra ne liber\u00f2 il fratello Alessandro Ianneo, che era tenuto in prigione. Durante il regno di Alessandro, Alessandra dovrebbe aver esercitato una tenue influenza sul re, considerando per esempio la politica reale contro la fazione dei Farisei.\nAlessandra ricevette le redini del governo da Alessandro stesso nel 76 a.C., quando il marito mor\u00ec nel campo di Ianneo davanti all'assediata Ragaba: la morte del re venne nascosta fino alla presa della citt\u00e0, per permettere che l'assedio andasse avanti con lo stesso vigore.\nPer un certo periodo Alessandra riusc\u00ec a tacitare il dissenso interno del regno, che esisteva al tempo della morte di Alessandro, riuscendo in ci\u00f2 in maniera pacifica e senza detrimento per le relazioni politiche dello stato ebraico. Concesse inoltre ai Farisei il sostegno della monarchia asmonea, permettendo loro di divenire la classe governante di Giudea dopo un periodo di miseria sotto Alessandro. Venne ripristinato il Sinedrio e il figlio di Alessandra, Giovanni Ircano II, divenne il nuovo Sommo sacerdote.\nAlessandra si cur\u00f2 di rinvigorire l'esercito e di consolidare le fortezze sulle frontiere, in modo da impressionare gli stati confinanti. Ordin\u00f2 al figlio Aristobulo II di assediare Damasco, sebbene l'azione si concludesse senza successo.\nVerso la fine del suo regno dovette soffrire l'opposizione interna: persino Aristobulo II si sollev\u00f2 contro la madre, aspirando al trono. Alessandra mor\u00ec per\u00f2 prima di doverlo affrontare, dopo nove anni di regno."}
{"id": "1306090", "revid": "1318658", "url": "https://it.wikipedia.org/wiki?curid=1306090", "title": "Presidenti della Repubblica Democratica del Congo", "text": "I presidenti della Repubblica Democratica del Congo dal 1960 (data di indipendenza dal Belgio) ad oggi sono i seguenti."}
{"id": "1306091", "revid": "339392", "url": "https://it.wikipedia.org/wiki?curid=1306091", "title": "Presidente dello Zaire", "text": ""}
{"id": "1306093", "revid": "43530", "url": "https://it.wikipedia.org/wiki?curid=1306093", "title": "Quequeeg", "text": ""}
{"id": "1306096", "revid": "1776051", "url": "https://it.wikipedia.org/wiki?curid=1306096", "title": "0439", "text": "0439 \u00e8 il prefisso telefonico del distretto di Feltre, appartenente al compartimento di Venezia.\nIl distretto comprende la parte sud-occidentale della provincia di Belluno e alcuni comuni della provincia di Trento. Confina con i distretti di Cavalese (0462) a nord, di Belluno (0437) a est, di Montebelluna (0423) a sud, di Bassano del Grappa (0424) e di Trento (0461) a ovest.\nAree locali e comuni.\nIl distretto di Feltre comprende 15 comuni compresi nelle 2 aree locali di Feltre (ex settori di Feltre e Quero) e Fiera di Primiero (ex settori di Fiera di Primiero, Fonzaso e Lamon). I comuni compresi nel distretto sono: Alano di Piave, Arsi\u00e8, Canal San Bovo (TN), Cesiomaggiore, Feltre, Fonzaso, Imer (TN), Lamon, Mezzano (TN), Pedavena, Primiero San Martino di Castrozza (TN), Quero Vas, Sagron Mis (TN), Seren del Grappa e Sovramonte."}
{"id": "1306097", "revid": "110246898", "url": "https://it.wikipedia.org/wiki?curid=1306097", "title": "Nodo savoia", "text": "Il nodo savoia (o nodo a otto, nodo d'arresto, nodo d'amore, o semplicemente savoia) appartiene alla categoria dei nodi d'arresto. Questo tipo di nodo pu\u00f2 essere eseguito su qualsiasi tipo di corda, anche se pu\u00f2 presentare qualche problema con le cime elastiche in caso di cicli di carico e scarico a bassa tensione. Sicuramente \u00e8 il pi\u00f9 famoso nodo d'arresto, grazie soprattutto al pregio di non stringersi eccessivamente e di non usurare o indebolire il cavo. Pu\u00f2 essere usato anche come nodo di giunzione tra due corde dello stesso diametro o tra due capi della stessa corda (otto ripassato).\nCommenti.\nDopo il semplice (del quale \u00e8 pi\u00f9 efficiente come nodo d'arresto) \u00e8 il nodo di pi\u00f9 facile esecuzione, risulta semplice anche da slegare.\n\u00c8 elegante e bello a vedersi.\nStoria.\nAnche se \u00e8 un nodo sicuramente pi\u00f9 antico, deve il suo nome al fatto di apparire sullo stemma di Casa Savoia\nStruttura.\nLa struttura del nodo savoia \u00e8 simile a quella del nodo semplice, ma con corrente che fa un'asola intorno al dormiente."}
{"id": "1306099", "revid": "1784938", "url": "https://it.wikipedia.org/wiki?curid=1306099", "title": "Oderint dum metuant", "text": "Oderint dum metuant \u00e8 una frase latina attribuita all'imperatore romano Caligola, che la usava come proprio motto. La locuzione deriva probabilmente da una frammentaria tragedia di Accio (170 a.C.-84 a.C.), l\"'Atreo\" . Letteralmente significa \"Odino, purch\u00e9 temano\".\nGrammaticalmente il verbo \"oderint\" \u00e8 perfetto logico del verbo \"odi, odisse\", e letteralmente significa \"Che essi abbiano concepito aborrimento\", cio\u00e8 \"odino\"; si noti la sfumatura aoristico-gnomica tipica del perfetto congiuntivo latino.\nL'espressione si ritrova in Lucio Anneo Seneca, \"Dialoghi\", III, 20, 4, e \"De clementia\", I, 12, 4, e II, 2, 2, e in Gaio Svetonio Tranquillo, \"Gaius Caligula\", XXX, 1: \u00abEgli spesso ripeteva il verso del poeta tragico: \"Che odino, purch\u00e9 temano\"\u00bb.\nUn concetto simile (se non si pu\u00f2 essere amati allora \u00e8 meglio essere temuti) verr\u00e0 ripreso nel capitolo XVII de \"Il principe\" di Niccol\u00f2 Machiavelli."}
{"id": "1306102", "revid": "186864", "url": "https://it.wikipedia.org/wiki?curid=1306102", "title": "Commonwealth d'Inghilterra", "text": ""}
{"id": "1306103", "revid": "599013", "url": "https://it.wikipedia.org/wiki?curid=1306103", "title": "Suore serve dello Spirito Santo dell'adorazione perpetua", "text": "Le Suore Serve dello Spirito Santo dell'Adorazione Perpetua (in latino \"Congregatio Servarum Spiritus Sancti de Adoratione Perpetua\", in tedesco \"Dienerinnen des Heiligen Geistes von der Ewigen Anbetung\") sono un istituto religioso femminile di diritto pontificio: i membri di questa congregazione pospongono al loro nome la sigla S.Sp.S.A.P.\nStoria.\nLa congregazione venne fondata da Arnold Janssen (1837-1909) nel villaggio di Steyl (Paesi Bassi). Dopo aver dato inizio alla Societ\u00e0 del Verbo Divino e alle Missionarie Serve dello Spirito Santo, istituzioni dedite essenzialmente all'apostolato attivo, ebbe l'idea di istituire una comunit\u00e0 di religiose di clausura che supportasse con la preghiera e la penitenza l'azione missionaria dei padri e della suore: l'8 dicembre 1896 scelse sei Missionarie Serve dello Spirito Santo e ne affid\u00f2 la guida a Adolfine T\u00f6nnies (1862-1934), in religione madre Maria Michela, che le inizi\u00f2 alla vita contemplativa.\nLa spiritualit\u00e0 delle religiose fu incentrata fin dall'inizio sul culto eucaristico (iniziarono la pratica dell'adorazione perpetua del Santissimo Sacramento esposto); l'abito delle suore claustrali (tuttora in uso) consisteva in una tunica rosa con cingolo, scapolare e velo bianchi.\nLaurentius Schrijnen, vescovo di Roermond, con atto del 7 luglio 1917 rese autonomo il ramo contemplativo dalla congregazione di origine, dando inizio a un nuovo istituto canonicamente autonomo: le Serve dello Spirito Santo dell'Adorazione Perpetua ricevettero il pontificio decreto di lode il 27 gennaio 1933 e l'approvazione definitiva della Santa Sede il 27 maggio 1950.\nAttivit\u00e0 e diffusione.\nLe Serve dello Spirito Santo dell'Adorazione Perpetua cooperano, attraverso la preghiera contemplativa, all'apostolato missionario delle altre congregazioni fondate da Janssen.\nSono presenti nelle Americhe (Argentina, Brasile, Cile, Stati Uniti d'America), in Europa (Germania, Paesi Bassi, Polonia, Slovacchia), in India, Indonesia e Togo. La sede generalizia, dal 1974, \u00e8 a Bad Driburg (Renania Settentrionale-Vestfalia).\nAl 31 dicembre 2005, la congregazione contava 375 religiose in 21 case."}
{"id": "1306104", "revid": "149727", "url": "https://it.wikipedia.org/wiki?curid=1306104", "title": "Stazione di Berlin Alexanderplatz", "text": ""}
{"id": "1306106", "revid": "729019", "url": "https://it.wikipedia.org/wiki?curid=1306106", "title": "Stazione di Berlino-Friedrichstra\u00dfe", "text": "La stazione di Berlino-Friedrichstra\u00dfe (in tedesco \"Bahnhof Berlin Friedrichstra\u00dfe\") \u00e8 una stazione ferroviaria di Berlino, geograficamente una delle pi\u00f9 centrali della citt\u00e0 insieme con la stazione centrale e la stazione di Potsdamer Platz. Essa sorge lungo la centralissima strada omonima, a lato del fiume Sprea, nel quartiere di Mitte.\nStoria.\nIl progetto della stazione risale al 1878, mentre l'apertura al 15 maggio 1882. Nel 1923 venne collegata alla \"U-Bahn\".Successivamente alla costruzione del Muro di Berlino (1961) la stazione, vicina al confine col settore occidentale rimase l'unico punto di transito (previo controllo doganale) fra Berlino Est e Berlino Ovest.\nStrutture e impianti.\nIl livello superiore della stazione, coperto da due cupole dal tetto triangolare, conta 6 binari di cui 2 al servizio della \"S-Bahn\". Il livello inferiore, sotterraneo (al servizio delle linee di S-Bahn 1, 2 e 25), conta 2 binari. Aggiungendo i binari della fermata della \"U-Bahn\", si arriva ad un totale di 10.\nMovimento.\nLa stazione \u00e8 servita dalle linee S\u00a01, S\u00a02, S\u00a025, S\u00a03, S\u00a05 e S\u00a07 della S-Bahn, dalle linee regionali RB\u00a010, RB\u00a014, RB\u00a021 e RB\u00a022 e dalle linee regionali espresse RE\u00a01, RE\u00a02, RE\u00a03, RE\u00a04, RE\u00a05 e RE\u00a07."}
{"id": "1306108", "revid": "186864", "url": "https://it.wikipedia.org/wiki?curid=1306108", "title": "Sant'Edoardo il Martire", "text": ""}
{"id": "1306119", "revid": "339392", "url": "https://it.wikipedia.org/wiki?curid=1306119", "title": "Berlin Potsdamer Bahnhof", "text": ""}
{"id": "1306120", "revid": "287204", "url": "https://it.wikipedia.org/wiki?curid=1306120", "title": "Suzuki SV", "text": "Le moto SV della Suzuki sono modelli sportivi, prodotti nelle versioni naked e semicarenate in cilindrate diverse.\nSV 400.\nLa Suzuki SV 400 \u00e8 un modello poco conosciuto, prodotto dal 1998 e ancora in produzione, ma non importato in Italia, le sue caratteristiche non sono molto diverse dalle sorella maggiore (SV 650 primo modello), da cui prende le linee, il telaio (\u00e8 lo stesso) e l'impostazione, questo modello non ha avuto l'evoluzione di telaio che ha avuto il modello 650.\nSV 650.\nLa SV650 usc\u00ec sul mercato nel 1999 nei due modelli:\nL'ultima serie (K7) adotta il sostanzioso restyling gi\u00e0 introdotto nel 2003 con la versione K3 e successivamente affinato: non pi\u00f9 forme morbide ed arrotondate ma linee taglienti e aggressive.\nSV 1000.\nQuesta moto, prodotta dal 2003 al 2006, rispetto alle sorelline minori si differenzia per il miglior comportamento di motore e ciclistica in generale, e per aver introdotto il nuovo tipo di telaio stampato e non a tubi saldati, pi\u00f9 spigoloso, il serbatoio pi\u00f9 sagomato e per la posizione del pilota pi\u00f9 caricata in avanti, tutte cose che verranno adottate pure per i modello di cilindrata minore (650), questa moto \u00e8 stata prodotta nella versione naked e semicarenata (con la sigla \"S\")."}
{"id": "1306123", "revid": "827882", "url": "https://it.wikipedia.org/wiki?curid=1306123", "title": "Moulin de la Galette (Parigi)", "text": "Il Moulin de la Galette \u00e8 un locale sulla rue Lepic nel quartiere di Montmartre a Parigi.\nStoria.\nNel XIX secolo il locale (su di una collina, con ristorante, bar, sala e spazio all'aperto per il ballo) era assai pi\u00f9 ampio dell'attuale e comprendeva al suo interno due vecchi mulini a vento: il Moulin Radet ed il pi\u00f9 grande Moulin Blute-fin. Il luogo divenne famoso perch\u00e9 assiduamente frequentato e riprodotto da molti grandi pittori come Van Gogh e Renoir.\nI principali quadri in cui appare riprodotto sono:\nOggi.\nAttualmente esiste solo il ristorante \"Moulin de la Galette\" il cui ingresso, all'angolo della rue Lepic, \u00e8 sormontato dal Moulin Radet, ancora in discreto stato. La restante parte (sulla sommit\u00e0 della collina) \u00e8 stata recentemente restaurata con la ristrutturazione anche del vecchio ingresso (anch'esso sulla Rue Lepic)."}
{"id": "1306128", "revid": "599013", "url": "https://it.wikipedia.org/wiki?curid=1306128", "title": "Cesare Del Cancia", "text": "Professionista dal 1936 al 1946, conta la vittoria di una Milano-Sanremo e una Tre Valli Varesine, oltre due tappe al Giro d'Italia 1938.\nCarriera.\nDivenuto professionista nel settembre del 1935 con la Ganna, nel 1936 vinse due classiche del panorama italiano: la Milano-Torino e la Tre Valli Varesine; la stagione successiva colse la vittoria pi\u00f9 prestigiosa della sua carriera, la Milano-Sanremo, oltre una tappa al Giro d'Italia e il Giro dell'Emilia. Nel 1938 si aggiudic\u00f2 due tappe al Giro d'Italia, nel corso del quale indoss\u00f2 la maglia rosa per otto giornate consecutive. Prima dell'interruzione agonistica a causa della Seconda guerra mondiale ottenne qualche discreto piazzamento. Nel dopoguerra cambi\u00f2 squadra, passando alla Welter, ma non ottenne pi\u00f9 risultati rilevanti e termin\u00f2 la carriera."}
{"id": "1306133", "revid": "278830", "url": "https://it.wikipedia.org/wiki?curid=1306133", "title": "Sweet Sweetback's Baadasssss Song", "text": "Sweet Sweetback's Baadasssss Song \u00e8 un film indipendente del 1971, scritto, diretto, montato, interpretato e prodotto da Melvin Van Peebles.\n\u00c8 considerato il film che diede inizio al genere della blaxploitation. \u00c8 stato definito un \"\u00abfilm-guerriglia\u00bb\", uno dei primi che vede protagonista un uomo afroamericano ribelle, che alla fine del film riesce a salvarsi. Il protagonista (interpretato dallo stesso regista) inseguito da poliziotti e cani rimanda allo schiavismo e al razzismo contro i neri, ma stavolta non \u00e8 un perdente. \"\u00abVolevo fare un film vittorioso, in cui i neri potessero uscire a testa alta\u00bb\", dichiar\u00f2 Van Peebles.\nNei titoli di testa, al posto del nome degli attori vi \u00e8 una scritta che segnala l'intero cast come \"\u00abThe Black Community\u00bb\" (La comunit\u00e0 nera).\nIl film fu considerato dalle Pantere Nere come il primo vero film rivoluzionario realizzato da un afroamericano, e ne consigliarono la visione a tutta la comunit\u00e0.\nNel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti\nTrama.\nIl film inizia con una didascalia: Un bambino afroamericano orfano viene accolto in un bordello e iniziato al sesso da una prostituta afroamericana. Durante il rapporto sessuale essa lo chiama Sweetback, riferendosi al suo pene.\nDiventato adulto, Sweetback inizia una carriera di gigol\u00f2, partecipando a squallidi spettacoli. Una sera, due poliziotti bianchi lo arrestano, accusandolo di aver ucciso un uomo. Viene arrestato anche un membro delle Pantere Nere, Mu-Mu, che viene pestato a sangue dai poliziotti. Per agire con pi\u00f9 libert\u00e0 i poliziotti tolgono le manette a Sweetback, che ne approfitta aggredendoli, favorendo la fuga del ragazzo. Inizia anche la sua fuga.\nRifugiatosi da un suo amico, Beetle, Sweetback viene scovato da due poliziotti, che lo ammanettano e chiamano la centrale, che consiglia loro di ucciderlo e simulare un incidente. I due iniziano a picchiarlo, quindi lo caricano sulla loro auto che per\u00f2 prende improvvisamente fuoco, tra le urla di giubilo di alcuni afroamericani, che iniziano una rivolta. Sweetback riesce cos\u00ec a scappare nuovamente e incontra una sua vecchia fidanzata, che prima di togliergli le manette copula con lui.\nIntanto Beetle viene torturato dai poliziotti, che per farlo parlare, esplodono alcuni colpi di pistola accanto alle orecchie, facendolo diventare sordo.\nSweetback entra in una casa, dove \u00e8 in corso una veglia funebre per un ragazzo morto di overdose. L'oratore \u00e8 in realt\u00e0 uno spacciatore, un suo vecchio amico, che per\u00f2 rifiuta di nasconderlo. Prima di congedarlo, per\u00f2, si congratula con lui per aver pestato dei poliziotti bianchi. Lo congeda dicendo che reciter\u00e0 un'Ave Maria \"nera\" per lui. Un altro suo amico, che gestisce una bisca clandestina, rifiuta di dargli dei soldi.\nFinalmente dei suoi amici acconsentono ad accompagnarlo fuori citt\u00e0. Si presenta anche Mu-Mu, che accompagna Sweetback.\nI due incontrano un gruppo di motociclisti, guidati da una donna bianca. La donna lo sfida in un duello, e Sweetback sceglie l'\"arma\" che gli si addice: il sesso. I due iniziano a fare l'amore, e Sweetback sfianca la donna, vincendo il duello. Sweetback e Mu-Mu si rifugiano in un casolare, ma due poliziotti li trovano. Loro reagiscono uccidendoli. Mu Mu per\u00f2 rimane ferito. In loro aiuto accorre uno dei motociclisti, che per\u00f2 pu\u00f2 portare solo una persona sulla moto. Sweetback dice di portare Mu-Mu, perch\u00e9 \u00e8 troppo importante per il futuro dei neri. Sweetback ricomincia quindi da solo la sua fuga.\nIntanto alcuni poliziotti entrano in una casa e trovano a letto un uomo di colore e una donna bianca. L'uomo viene pestato selvaggiamente, quindi uno dei poliziotti dice: \u00ab\u00c8 lui?\u00bb, e l'altro risponde: \u00abNo, non \u00e8 lui\u00bb, \u00abE allora?\u00bb replica il poliziotto, quindi si allontanano.\nLa fuga di Sweetback intanto continua. Arrivato nel deserto, stremato, si ciba di insetti e beve l'acqua delle pozzanghere. Un nutrito gruppo di poliziotti lo segue, con l'ausilio dei cani, che vengono sguinzagliati per raggiungerlo, prima che attraversi il confine con il Messico.\nSweetback per\u00f2 uccide i cani e se ne ciba, in riva al Rio Grande, quindi continua la sua fuga.\nStile.\nIl film ha uno stile che si ispira alla Nouvelle vague, soprattutto per il montaggio fatto di rapidi tagli e l'utilizzo costante della macchina a mano. Van Peebles fece anche un uso del negativo per quanto riguarda la fotografia.\nProduzione.\nDopo lo scarso successo di \"L'uomo caffelatte\", diretto nel 1970 e prodotto dalla Columbia Pictures, Van Peebles decise di girare un film indipendente.\nL'idea del film venne a Van Peebles mentre guidava nel deserto del Mojave. Poich\u00e9 nessuno dei grandi \"studios\" avrebbe prodotto un film simile, Van Peebles decise di investire i propri soldi, assicurandosi cos\u00ec il controllo totale sull'opera.\nPer evitare guai durante la lavorazione del film, Van Peebles e tutta la troupe giravano sul set armati.\nIl film ricevette dalla MPAA, l'organo della censura statunitense, una \"X\", ossia il divieto assoluto ai minori. Divieto dovuto anche alle molte sequenze che rasentano il porno.\nRiprese.\nLe riprese del film iniziarono nel maggio 1970, e durarono tre settimane. Il budget era di 150.000 $. Il film fu girato a Los Angeles.\nDurante la scena in cui Sweetback affronta la banda di motociclisti, uno di essi voleva interrompere la scena e andare a casa. Il regista rispose che era stato pagato per girare tutta la scena, ma il motociclista tir\u00f2 fuori un coltello e inizi\u00f2 a pulirsi le unghie, sfidandolo. Van Peebles schiocc\u00f2 le dita e un gruppo di uomini armati sbuc\u00f2 fuori. Il motociclista si convinse cos\u00ec a terminare la scena.\nCast.\nIl cast del film \u00e8 composto da attori non professionisti. Per la parte di Sweetback furono svolti vari provini, ma alla fine il regista decise di interpretare lui il protagonista. Poich\u00e9 Van Peebles non poteva permettersi uno stuntman ha girato lui stesso tutte le sequenze d'azione e le scene di sesso, contraendo a causa di queste ultime la gonorrea, e si rivolse al sindacato per ottenere un risarcimento per \"danneggiamento sul lavoro\". Con i soldi ottenuti Van Peebles compr\u00f2 pi\u00f9 pellicola per il film.\nPer quanto riguarda il ruolo di Sweetback da bambino, che d\u00e0 il via al film, Van Peebles decise di farlo interpretare a suo figlio Mario, allora quattordicenne, che in seguito sarebbe divenuto un regista. Mario Van Peebles interpret\u00f2 una scena di sesso, ovviamente simulata, con una donna adulta e debutt\u00f2 cos\u00ec come attore. Nel film recitano anche gli altri due figli del regista, Max e Megan.\nAccoglienza.\nIl film ebbe un ottimo successo al botteghino, incassando nei soli Stati Uniti $ 15.180.000.\nCritiche.\nLa critica cinematografica statunitense accolse il film con favore. Secondo Toni Cade Bambara il film \u00e8 \"\u00abuna bomba\u00bb\". Ma nella comunit\u00e0 afroamericana, tra i responsi favorevoli vi furono delle critiche, soprattutto per la sessualit\u00e0 esplicita, per il ritratto di un eroe troppo \"macho\" e per il ritratto di una comunit\u00e0 squallida e incapace di reagire. Alcuni militanti avrebbero voluto tematizzazioni e dichiarazioni pi\u00f9 esplicitamente politiche, mentre tra la borghesia afroamericana ci fu chi avrebbe voluto pi\u00f9 valori nei quali identificarsi.\nDurante una delle prime proiezioni del film, Van Peebles assistette al film seduto accanto a un'anziana signora afroamericana molto distinta. Quando, verso la fine del film, sembra che Sweetback stia per essere definitivamente catturato la signora si alz\u00f2 in piedi e inizi\u00f2 a gridare: \"\u00abNo, Sweetback! Non farti prendere! Non farti ammazzare! Uccidili!\u00bb\".\nColonna sonora.\nDato che Van Peebles non aveva soldi sufficienti per assumere un compositore cur\u00f2 lui stesso la musica del film, scrivendo i testi delle canzoni. In un secondo tempo il regista riusc\u00ec a convincere il gruppo Earth, Wind &amp; Fire a collaborare alla colonna sonora.\nLa musica del film \u00e8 fatta soprattutto da un funk ritmico e pop. I testi delle canzoni sono utilizzati come un coro greco che commenta alcune scene, e sono perlopi\u00f9 dei versi simili alle poesie di scrittori afroamericani come Amiri Baraka.\nLe tracce della colonna sonora sono le seguenti:"}
{"id": "1306142", "revid": "125386587", "url": "https://it.wikipedia.org/wiki?curid=1306142", "title": "Cattedrale di Trani", "text": "Il duomo di Trani, il cui nome ufficiale \u00e8 Basilica cattedrale di Santa Maria Assunta, comunemente detta di San Nicola Pellegrino, \u00e8 il principale luogo di culto cattolico della citt\u00e0 di Trani, in Puglia, chiesa madre dell'arcidiocesi di Trani-Barletta-Bisceglie e, dal 1960, basilica minore.\n\u00c8 uno dei pi\u00f9 significativi esempi di architettura romanica pugliese. \u00c8 stata pi\u00f9 volte definita come \"\"la Regina delle Cattedrali di Puglia\"\" e costituisce anche un'apprezzatissima meta di turismo culturale. \nLa sua costruzione \u00e8 legata alle vicende di san Nicola Pellegrino, risalenti all'epoca della dominazione normanna.\nFu costruita usando la pietra di Trani, un materiale da costruzione tipico della zona ed estratto dalle cave della citt\u00e0, appartenente alle rocce sedimentarie calcarenitiche e caratterizzato da un colore roseo chiarissimo, quasi bianco.\nLa cattedrale si distingue da ogni altro esempio di architettura romanica pugliese prima di tutto per la sua posizione di immediata vicinanza al mare e per il risultare pienamente leggibile sui fronti esterni da tutti i lati, grazie ad una certa distanza che la separa dagli edifici circostanti; si distingue inoltre per l'imponente transetto coronato da un elaborato cornicione, per l'uso poi dell'arco a sesto acuto nel passaggio situato sotto il campanile, fenomeno non molto diffuso nell'architettura romanica, e per l'insolita presenza di quattro diversi luoghi di culto nella stessa Cattedrale, ognuno dotato della propria distinzione e compiutezza architettonica.\nStoria.\nLa storia descrive come Nicola Pellegrino sia sbarcato a Trani nell'imminenza della morte, dopo la quale sono avvenuti svariati miracoli, sicch\u00e9 egli fu canonizzato per iniziativa dell'arcivescovo Bisanzio, su autorizzazione di papa Urbano II.\nIniziata nel 1099, la chiesa fu edificata sulla base di quella pi\u00f9 vecchia di Santa Maria della Scala. Un primo edificio di culto risalente al IV secolo, come evidenziato da recenti scavi archeologici, sarebbe sorto sull'area dove \u00e8 attualmente ubicata la Cattedrale. Successivamente venne costruita la chiesa di Santa Maria, all'interno della quale venne scavato un sacello per ospitare le reliquie di San Leucio, trafugate da Brindisi nell'VIII secolo. \nLe reliquie di San Nicola furono sistemate nella cripta trasversale, o soccorpo di San Nicola, posto esattamente sotto il transetto della chiesa superiore. \nLa cattedrale fu consacrata nel 1143 prima ancora del completamento. La fase decisiva della costruzione si ebbe presumibilmente tra il 1159 e il 1186 sotto l'impulso del vescovo Bertrando II, mentre verso il 1200 il completamento era da considerarsi raggiunto, eccezione fatta per il campanile.\nDescrizione.\nEsterno.\nLa costruzione, importante dal punto di vista urbanistico, vanta una posizione relativamente isolata rispetto agli edifici circostanti e si trova nelle immediate vicinanze della costa, con l'effetto di creare un chiaro punto di riferimento sia a chi la guardi dalla citt\u00e0 sia a chi la guardi dal mare.\nVi si accede tramite una doppia rampa di scale che conduce al portale, dato che il pianterreno si trova in posizione leggermente rialzata, a 5 metri dall'attuale livello stradale.\nTramite la doppia rampa si accede ad un ballatoio situato davanti alla facciata, dove al centro di un'arcata cieca si trova un portale romanico accuratamente ornato. Lo stile tradisce l'influenza architettonica araba.\nLa porta centrale di bronzo \u00e8 opera di Barisano da Trani e fu realizzata nel 1175: si tratta peraltro di uno dei pi\u00f9 interessanti esempi del genere nell'Italia meridionale. La porta originale \u00e8 esposta all'interno dell'edificio, mentre all'esterno \u00e8 stata collocata una fedele replica, inaugurata nel 2012.\nSul fronte occidentale si aprono, oltre al portale d'ingresso, anche tre finestroni ed un ampio rosone, la cui armoniosa disposizione conferisce alla facciata una elegante plasticit\u00e0; le aperture sono ornate da complesse e ricercate composizioni ad intreccio con figure fito-zoomorfe. Come suggerisce la forma della facciata, la chiesa segue lo schema architettonico della basilica a tre navate. Inoltre, il fatto che l'entrata sia rialzata suggerisce l'idea della presenza di una cripta di una certa importanza. Una visita all'interno riveler\u00e0 che si tratta effettivamente di una chiesa doppia.\nDalla parte posteriore, l'edificio \u00e8 invece delimitato da un massiccio transetto rivolto verso il mare e dotato di tre absidi. \u00c8 questo senz'altro uno dei maggiori elementi di originalit\u00e0 della chiesa. Anche questa parte della costruzione \u00e8 decorata da arcate cieche in stile romanico. Al di sopra di queste, le facciate laterali sono decorate, a sud da due bifore e da un rosone, e a nord da due bifore e una quadrifora.\nL'elegante torre campanaria accanto alla facciata fu eretta soltanto in seguito, essenzialmente tra il 1230 e il 1239, ma il completamento, con la costruzione dei piani superiori al secondo, si ebbe poco dopo la met\u00e0 del Trecento sotto il vescovo Giacomo Tura Scottini. Tipicamente romanico \u00e8 l'alleggerirsi della massa procedendo verso l'alto, ottenuto con l'accorgimento architettonico delle aperture che diventano sempre pi\u00f9 ampie salendo in alto: dalla finestra bifora si passa a quella trifora, ecc.\nSotto il campanile, un ampio arco a sesto acuto crea un effetto architettonico piuttosto insolito, dato che dematerializza sensibilmente la base su cui si scarica la massa sovrastante della torre: pare infatti che la scelta, all'epoca, di praticare un'apertura di passaggio sotto il campanile (vedi prima foto), fosse dovuta alla necessit\u00e0 di garantire la circolazione nella zona della piazza antistante l'edificio, che era molto diversa da oggi. Si tratta di una scelta architettonica piuttosto ardita: la torre (alta 59 m) fin\u00ec del resto per diventare pericolante e fu interessata da un intervento di anastilosi (tutti i conci di pietra furono smontati e numerati, quindi rimontati pezzo per pezzo) a cura della ditta Damiano Longo, nell'ambito dell'imponente restauro degli anni cinquanta del XX secolo.\nInterno.\nLa tripartizione in navate nella parte principale dell'edificio \u00e8 data da colonne binate, che sorreggono i rispettivi matronei. Le due navate laterali sono ricoperte da volte a crociera, mentre quella centrale ha delle capriate a vista.\nLa parte posteriore della chiesa, quella del transetto, forma uno spazio unico, anche se le tre absidi riprendono la tripartizione del corpo principale. Si distingue per una vistosa copertura a capriate simile a quella della navata centrale.\nIl carattere sobrio e quasi disadorno della cattedrale (un tempo molto pi\u00f9 fastosa di oggi) \u00e8 dovuto ai continui rifacimenti delle decorazioni (capitelli, volta, stucchi), compresi quelli nell'Ottocento e quelli di riparo della prima met\u00e0 del XX secolo. In occasione di questi ultimi, operati tra il 1939 e il 1942 sotto la direzione di Alfredo Barbacci, si scelse di conservare gli elementi medievali e rimuovere, laddove possibile, tutte le aggiunte di epoche successive. \u00c8 questo il caso, per esempio, del soffitto ligneo dipinto del transetto e della navata maggiore, rimosso per riportare a vista le capriate.\nNonostante i continui mutamenti intervenuti nel corso dei secoli, conserva in parte il suo carattere originale la parte inferiore della chiesa, che costituisce una parte essenziale dell'insieme. Suddivisa in due unit\u00e0 (Cripta di San Nicola, che conserva le reliquie del santo e Cripta di Santa Maria, che risale alla costruzione precedente), la parte inferiore ricalca la pianta dell'edificio e si distingue per l'eleganza dei capitelli romanici. Tramite una scaletta \u00e8 possibile accedere all'ipogeo di San Leucio, scavato sotto il livello del mare e ornato di affreschi ormai in cattivo stato di conservazione.\nDella pavimentazione musiva, ispirata a quella del mosaico di Otranto opera di Pantaleone nella cattedrale di Otranto, rimangono solo alcuni brandelli nella zona del presbiterio, in cui, oltre a elementi decorativi, \u00e8 possibile riconoscere l'allegoria dell'\"Ascesa in volo di Alessandro Magno\" e l'episodio del Peccato originale di Adamo ed Eva, rappresentati ai lati dell'Albero della conoscenza del Bene e del Male\nOrgano a canne.\nL'organo a canne della Basilica Cattedrale \u00e8 situato nel braccio destro del transetto, a ridosso della parete di fondo; \u00e8 stato costruito nel 2013-2014 da Francesco Zanin riutilizzando il materiale fonico del precedente strumento, opera dei Fratelli Ruffatti. Quest'ultimo era stato costruito nel 1962 ed era a trasmissione elettrica, con 48 registri, molti dei quali ottenuti per prolungamento e derivazione. La consolle, mobile indipendente, situata presso il corpo d'organo, aveva tre tastiere di 61 note ciascuna e pedaliera concavo-radiale di 32 note; il materiale fonico era integralmente racchiuso all'interno di una cassa lignea moderna geometrica, il cui profilo seguiva l'andamento delle canne di facciata.\nLo strumento attuale dispone di 46 registri ed \u00e8 ospitato dentro una nuova cassa asimmetrica; le consolle sono due: una \u00e8 a finestra, con trasmissione meccanica servoassistita elettronicamente per i registri; l'altra (quella dell'organo precedente riadattata) \u00e8 mobile indipendente, con trasmissione elettronica fino al corpo d'organo; entrambe hanno tre tastiere di 58 note ciascuna e pedaliera concavo-radiale di 30 note."}
{"id": "1306151", "revid": "94647", "url": "https://it.wikipedia.org/wiki?curid=1306151", "title": "Duomo di Trani", "text": ""}
{"id": "1306153", "revid": "74801", "url": "https://it.wikipedia.org/wiki?curid=1306153", "title": "Steyl", "text": "Steyl (in limburghese Sjteil) \u00e8 una localit\u00e0 dei Paesi Bassi, nel Limburgo, ricompresa nel territorio del comune di Venlo. Si estende su un'area di ed al 31 dicembre 2005 contava abitanti.\nI missionari di Steyl.\nParte delle diocesi cattolica di Roermond, l'8 settembre del 1875 il sacerdote tedesco Arnold Janssen (1837-1909) vi inaugur\u00f2 un seminario per la formazione del clero missionario che fu all'origine della Societ\u00e0 del Verbo Divino (detti anche \"missionari di Steyl\").\nNel 1889, insieme alle religiose Maria Helena Stollenwerk e Josepha Hendrina Stenmanns, Janssen vi fond\u00f2 la congregazione delle Serve dello Spirito Santo (oggi divise in Missionarie Serve dello Spirito Santo e Suore Serve dello Spirito Santo dell'Adorazione Perpetua)."}
{"id": "1306157", "revid": "146644", "url": "https://it.wikipedia.org/wiki?curid=1306157", "title": "Castruccio Castracani delli Antelminelli", "text": ""}
{"id": "1306159", "revid": "830939", "url": "https://it.wikipedia.org/wiki?curid=1306159", "title": "Maria Helena Stollenwerk", "text": "Nel 1995 \u00e8 stata proclamata beata da papa Giovanni Paolo II.\nMemoria liturgica il 3 febbraio."}
{"id": "1306160", "revid": "119681295", "url": "https://it.wikipedia.org/wiki?curid=1306160", "title": "Concerto per la mano sinistra", "text": "Il concerto per pianoforte e orchestra per la mano sinistra in re maggiore (\"Concerto pour la main gauche en r\u00e9 majeur\") fu composto da Maurice Ravel tra il 1929 e il 1930, contemporaneamente al suo Concerto per pianoforte in sol maggiore, dietro una commissione del pianista austriaco Paul Wittgenstein - fratello del filosofo Ludwig Wittgenstein - che perse il braccio destro prendendo parte diretta alla Prima guerra mondiale. Wittgenstein stesso ne esegu\u00ec la prima con Robert Heger alla direzione della Orchestra Sinfonica di Vienna il 5 gennaio del 1932. Prima di scrivere questo concerto, Ravel intraprese entusiasticamente lo studio degli \u00e9tudes di Camille Saint-Sa\u00ebns per la mano sinistra.\nStruttura.\nSecondo il \"Daily Telegraph\" (11 luglio 1931 p.\u00a0364), Ravel parlava di un unico movimento per questo Concerto, mentre secondo \"Le Journal\" (14 gennaio 1933, p.\u00a0328) lo divideva in due movimenti uniti tra loro. Secondo Marie-Noelle Masson, il pezzo presenta una struttura tripartita Lento-Veloce-Lento, al posto del canonico Veloce-Lento-Veloce. In ogni caso, qualunque sia la struttura interna, nei 18-19 minuti circa che l'esecuzione del pezzo richiede, vi sono diverse sezioni di tempo e tonalit\u00e0 senza pause tra di loro.\nIl concerto inizia con dei contrabbassi che arpeggiano leggermente un'armonia piuttosto ambigua (Mi-La-Re-Sol), andando in ogni caso a formare pi\u00f9 in l\u00e0 una massiccia forma strutturale. Tra l'altro, le quattro corde dei contrabbassi sono suonate \"a vuoto\" (per gli armonici), dando l'impressione che l'orchestra si stia ancora accordando. Come da tradizione, il tema \u00e8 presentato dapprima dall'orchestra, e solo in seguito ripetuto dal pianoforte. Non altrettanto tradizionale \u00e8 la cadenza che introduce il solista e prefigura immediatamente la grande apertura strutturale e contenutistica che egli andr\u00e0 ad eseguire. Questa sezione include sia il tema A che il B, con una lieve evidenziazione del secondo; per tutto il pezzo poi, Ravel crea volontariamente una sorta di ambiguit\u00e0 fra i tempi, divisi alternativamente (e a volte anche simultaneamente) in tempi binari e ternari.\nParticolarit\u00e0 del pezzo.\nI tratti di affinit\u00e0 con il Jazz, genere di cui Ravel si innamor\u00f2 nel suo viaggio negli Stati Uniti, misero in difficolt\u00e0 Wittgenstein, che non conosceva questo tipo di musica. La sua interpretazione, alla prima assoluta, fu lontana dalle intenzioni dell'autore.\nEsistono anche altri concerti per la mano sinistra, ad esempio la \"Klaviermusik mit Orchester\" di Paul Hindemith e altri pezzi di Benjamin Britten, Erich Wolfgang Korngold, Franz Schmidt e Sergei Prokofiev, molti dei quali scritti per lo stesso Wittgenstein.\nUso nei media.\nNel telefilm \"M*A*S*H\" (episodio \"Morale Victory\") Charles Winchester aiuta un giovane soldato pianista (interpretato da James Stephens), che ha perso l'uso della mano destra, donandogli lo spartito di questo concerto, e facendogli riacquistare la speranza di rimanere un musicista."}
{"id": "1306165", "revid": "767487", "url": "https://it.wikipedia.org/wiki?curid=1306165", "title": "Rollesbroich", "text": "Rollesbroich \u00e8 una frazione del comune tedesco di Simmerath, nella Renania Settentrionale-Vestfalia. Conta circa 1.000 abitanti."}
{"id": "1306166", "revid": "154212", "url": "https://it.wikipedia.org/wiki?curid=1306166", "title": "Filippini di discendenza spagnola", "text": ""}
{"id": "1306168", "revid": "132266", "url": "https://it.wikipedia.org/wiki?curid=1306168", "title": "Tsinoy", "text": ""}
{"id": "1306175", "revid": "1305772", "url": "https://it.wikipedia.org/wiki?curid=1306175", "title": "Jeric\u00f3 (Antioquia)", "text": "Jeric\u00f3 \u00e8 un comune della Colombia facente parte del dipartimento di Antioquia.\nStoria.\nVenne fondata nel 1851 da Santiago Santamar\u00eda Berm\u00fadez de Castro col nome di \"Aldea de Piedras\": venne eretta in municipio nel 1852 e nel 1853, dietro invito del vescovo Juan de la Cruz G\u00f3mez Plata, adott\u00f2 l'attuale nome.\nDal 1915 al 1917 e successivamente dal 1941 \u00e8 sede vescovile cattolica.\n\u00c8 patria di Maria Laura Montoya y Upegu\u00ed (madre Laura di Santa Caterina da Siena), fondatrice della congregazione delle Suore Missionarie di Maria Immacolata e di Santa Caterina da Siena, beatificata da papa Giovanni Paolo II nel 2004."}
{"id": "1306177", "revid": "125454682", "url": "https://it.wikipedia.org/wiki?curid=1306177", "title": "Lapin Agile", "text": "Lapin Agile \u00e8 il nome di un locale cabaret a Montmartre, al 22 Rue des Saules.\nStoria.\nIl nome originale era \"Cabaret des Assassins\". Tra il 1879 et 1880, il proprietario del locale affida ad un caricaturista, Andr\u00e9 Gill, l'incarico di disegnare un'insegna per il locale. L'artista dipinge un coniglio che scappa dalla padella in cui avrebbe dovuto essere cucinato e da allora il cabaret viene conosciuto con il nome di \"Au Lapin \u00e0 Gill\", da cui la successiva trasformazione in \"Lapin Agile\".\nProbabilmente Gill dipinse l'insegna riferendosi a una vicenda personale; egli aveva partecipato alla Comune (aderendo alla Commission des artistes), ed era risuscito a sfuggire alla repressione seguita alla sconfitta dei comunardi. In breve, il Lapin Agile simboleggia gli artisti ribelli di Montmartre che sfidano la societ\u00e0.\nL'insegna originaria fu rubata nel 1893 ed \u00e8 stata sostituita da una riproduzione oggi conservata all'interno de La Maison du Bel Air, il Museo di Montmartre in rue Cortot 8-14 nel 18 \u00b0 (XVIII) arrondissement di Parigi."}
{"id": "1306181", "revid": "339392", "url": "https://it.wikipedia.org/wiki?curid=1306181", "title": "Potsdamer Bahnhof", "text": ""}
{"id": "1306182", "revid": "6923", "url": "https://it.wikipedia.org/wiki?curid=1306182", "title": "Schlesischer Bahnhof", "text": ""}
{"id": "1306185", "revid": "363629", "url": "https://it.wikipedia.org/wiki?curid=1306185", "title": "Dolby Stereo", "text": "Il Dolby Stereo \u00e8 uno standard proprietario di audio multicanale sviluppato dalla Dolby Laboratories (detentrice anche dei diritti di utilizzo) per la distribuzione di film su pellicola 35 mm, il supporto cinematografico tutt'oggi pi\u00f9 utilizzato per la distribuzione di film nelle sale cinematografiche. Utilizzato a partire dal 1975, la sua caratteristica principale, che ne ha decretato un vastissimo successo tanto da renderlo, negli anni '80 del XX secolo, uno standard de facto per la pellicola 35\u00a0mm, \u00e8 che si presenta come audio stereofonico.\nIl Dolby Stereo utilizza un sistema di riduzione di rumore per il miglioramento delle prestazioni audio. Tale sistema \u00e8 il \"Dolby A\" e, a partire dal 1987, il \"Dolby SR\", quest'ultimo in grado di offrire migliori prestazioni.\nCaratteristiche dell'audio Dolby Stereo.\nL'audio Dolby Stereo prevede tre diverse configurazioni di canali audio, due a tre canali audio e una a quattro:\nFatta eccezione per pochi casi, normalmente la configurazione utilizzata \u00e8 quella che prevede il massimo numero di canali audio, cio\u00e8 quella a quattro canali audio.\nL'audio Dolby Stereo \u00e8 implementato codificando i canali anteriore centrale e posteriore (quando presenti) nei canali anteriore sinistro e anteriore destro mantenendoli riproducibili come canali stereofonici. L'audio Dolby Stereo, come detto all'inizio, si presenta infatti come audio stereofonico riproducibile come audio Dolby Stereo attraverso l'apposito decoder oppure, nell'eventualit\u00e0 che non si disponga di tale decoder, come audio stereofonico o anche monofonico visto che a sua volta l'audio stereofonico \u00e8 riproducibile come audio monofonico.\nQuesta caratteristica ne ha decretato un vastissimo successo tanto da renderlo, come gi\u00e0 detto, uno standard de facto per la pellicola 35\u00a0mm. Gli esercenti delle sale cinematografiche non sono infatti obbligati a dotarsi di decoder Dolby Stereo per riprodurre l'audio Dolby Stereo, possono mantenere l'attuale impianto di riproduzione audio riproducendo l'audio Dolby Stereo come audio stereofonico o monofonico. Anche i produttori cinematografici sanno che adottando l'audio Dolby Stereo non ci sono impedimenti tecnici per la sua riproduzione nelle sale cinematografiche.\nAudio Dolby Stereo sulla pellicola 35 mm.\nL'audio Dolby Stereo viene inciso in forma analogica sulla pellicola cinematografica 35\u00a0mm su cui sono impresse anche le immagini del film. La tecnica di incisione dell'audio Dolby Stereo \u00e8 una tecnica ottica e la posizione dove viene inciso \u00e8 la medesima in cui gi\u00e0 precedentemente era inciso, e anche oggi pu\u00f2 essere inciso, l'audio stereofonico o monofonico in forma analogica sempre mediante la stessa tecnica ottica.\nL'audio Dolby Stereo pi\u00f9 precisamente viene inciso tra i fotogrammi al centro della pellicola e i fori di trascinamento della stessa posizionati sulla sinistra. Nell'immagine a lato che mostra l'ingrandimento di una porzione di pellicola cinematografica 35\u00a0mm, l'audio Dolby Stereo \u00e8 rappresentato dalle due strisce verticali dentellate di colore chiaro posizionate a destra dei fori di trascinamento della pellicola. Le due strisce verticali rappresentano i due canali audio in cui sono codificati i quattro canali audio dell'audio Dolby Stereo.\nEssendo l'audio Dolby Stereo riproducibile come audio stereofonico o monofonico, essendo inciso nella medesima posizione in cui precedentemente veniva gi\u00e0 inciso l'audio stereofonico, sempre come audio analogico e con la medesima tecnica di incisione, non \u00e8 necessario l'acquisto di nessuna nuova apparecchiatura per la riproduzione dell'audio Dolby Stereo, a patto ovviamente di riprodurlo come audio stereofonico o monofonico. Se invece lo si vuole riprodurre come audio Dolby Stereo \u00e8 necessario adeguare l'impianto di riproduzione audio dotandosi di decoder Dolby Stereo e di ulteriori amplificatori audio e diffusori acustici per la riproduzione dei canali audio aggiuntivi.\nStoria.\nIl primo film con audio Dolby Stereo, \"Lisztomania\", \u00e8 stato distribuito negli Stati Uniti (il 10 ottobre 1975). La configurazione dei canali audio utilizzata per tale film \u00e8 stata quella priva del canale audio posteriore. Il primo film con la configurazione a quattro canali audio, \"A Star Is Born\", \u00e8 stato distribuito sempre negli Stati Uniti (il 17 dicembre 1976). Il film che ha suscitato l'attenzione del pubblico e dei cineasti sul Dolby Stereo \u00e8 stato il grandissimo successo \"Star Wars\", uscito nelle sale cinematografiche degli Stati Uniti il 25 maggio 1977 per il quale \u00e8 stata utilizzata sempre la configurazione a quattro canali audio. In dieci anni, a partire dal 1975, oltre 6000 sale cinematografiche in tutto il mondo sono state attrezzate per la riproduzione dell'audio Dolby Stereo."}
{"id": "1306188", "revid": "89688", "url": "https://it.wikipedia.org/wiki?curid=1306188", "title": "Nouvelle Ath\u00e8nes", "text": ""}
{"id": "1306189", "revid": "11694", "url": "https://it.wikipedia.org/wiki?curid=1306189", "title": "Idrosolubile", "text": ""}
{"id": "1306190", "revid": "11694", "url": "https://it.wikipedia.org/wiki?curid=1306190", "title": "Liposolubile", "text": ""}
{"id": "1306191", "revid": "11694", "url": "https://it.wikipedia.org/wiki?curid=1306191", "title": "Poliene", "text": ""}
{"id": "1306192", "revid": "49405", "url": "https://it.wikipedia.org/wiki?curid=1306192", "title": "Dolby Stereo Spectral Recording", "text": "Il Dolby Stereo Spectral Recording, spesso abbreviato in Dolby Stereo SR, \u00e8 uno standard proprietario di audio multicanale sviluppato dalla Dolby Laboratories (detentrice anche dei diritti di utilizzo) per la distribuzione di film su pellicola 35 mm, il supporto cinematografico storicamente pi\u00f9 utilizzato per la distribuzione di film nelle sale cinematografiche. In particolare il Dolby Stereo Spectral Recording \u00e8 un'evoluzione retrocompatibile del Dolby Stereo e, analogamente al Dolby Stereo, la sua caratteristica principale, che ne ha decretato un vastissimo successo tanto da renderlo ancora oggi uno standard de facto per la pellicola 35\u00a0mm, \u00e8 che si presenta come audio stereofonico.\nIl Dolby Stereo Spectral Recording \u00e8 anche un encoder audio e un decoder audio sviluppati dalla Dolby Laboratories rispettivamente per la codifica e la decodifica dell'audio Dolby Stereo Spectral Recording. Il primo \u00e8 utilizzato nella produzione dell'audio Dolby Stereo Spectral Recording, il secondo nella riproduzione dell'audio Dolby Stereo Spectral Recording (ad esempio nelle sale cinematografiche predisposte per la riproduzione dell'audio Dolby Stereo Spectral Recording).\nIl Dolby Stereo Spectral Recording \u00e8 stato utilizzato a partire dal 1987 in sostituzione del Dolby Stereo.\nCaratteristiche dell'audio Dolby Stereo SR.\nL'audio Dolby Stereo SR prevede tre diverse configurazioni di canali audio, due a tre canali audio e una a quattro:\nAnche se sono possibili tre diverse configurazioni di canali audio, normalmente la configurazione utilizzata \u00e8 quella che prevede il massimo numero di canali audio, cio\u00e8 quella a quattro canali audio. \nL'audio Dolby Stereo SR \u00e8 implementato codificando i canali anteriore centrale e posteriore (quando presenti) nei canali anteriore sinistro e anteriore destro mantenendo riproducibili questi ultimi come canali stereofonici. L'audio Dolby Stereo SR si presenta infatti come audio stereofonico riproducibile come audio Dolby Stereo SR attraverso l'apposito \"decoder\" oppure, nell'eventualit\u00e0 che non si disponga di tale \"decoder\", riproducibile come audio stereofonico o anche monofonico visto che a sua volta l'audio stereofonico \u00e8 riproducibile come audio monofonico.\nL'audio Dolby Stereo SR prevede le medesime configurazione di canali dell'audio Dolby Stereo. La principale differenza con l'audio Dolby Stereo risiede nell'utilizzo in fase di codifica del pi\u00f9 recente ed evoluto Dolby SR in sostituzione del Dolby A, rispetto al quale il Dolby SR fornisce una maggiore gamma dinamica e un migliore rapporto segnale/rumore.\nAudio Dolby Stereo SR sulla pellicola 35 mm.\nA differenza di altri standard audio per la pellicola cinematografica che prevedono per l'audio un supporto di memorizzazione apposito, l'audio Dolby Stereo SR viene inciso sulla pellicola 35\u00a0mm su cui sono incise anche le immagini. Questa caratteristica \u00e8 un'altra delle caratteristiche che ha favorito il successo del Dolby Stereo SR e del suo predecessore Dolby Stereo il quale presenta la medesima caratteristica. Prima del Dolby Stereo SR e del Dolby Stereo infatti, negli anni '50 del XX secolo, sono stati sviluppati standard di audio multicanale per la pellicola cinematografica che prevedevano un supporto di memorizzazione apposito, separato dalla pellicola cinematografica. Tali standard per\u00f2 non ebbero successo e furono abbandonati a causa degli elevati costi di produzione, manutenzione e gestione.\nLa posizione in cui viene inciso l'audio Dolby Stereo SR sulla pellicola 35\u00a0mm \u00e8 la stessa in cui precedentemente veniva inciso l'audio Dolby Stereo e ancora prima l'audio stereofonico e monofonico (che anche oggi possono essere incisi): tra i fotogrammi al centro della pellicola e i fori di trascinamento della stessa posizionati sulla sinistra. La forma \u00e8 sempre la medesima, quella analogica, come anche la tecnica di incisione, di tipo ottico. Nell'immagine a lato che mostra l'ingrandimento di una porzione di pellicola cinematografica 35\u00a0mm, l'audio Dolby Stereo SR \u00e8 rappresentato dalle due strisce verticali dentellate di colore chiaro posizionate a destra dei fori di trascinamento della pellicola. Le due strisce verticali rappresentano i due canali audio stereofonici in cui sono codificati i canali audio dell'audio Dolby Stereo SR. \nOggi per la distribuzione di film su pellicola 35\u00a0mm sono stati sviluppati nuovi standard audio pi\u00f9 evoluti del Dolby Stereo SR: il Dolby Digital, il DTS e l'SDDS. Ci\u00f2 nonostante, il Dolby Stereo SR continua ad essere utilizzato. Oggi una pellicola 35\u00a0mm pu\u00f2 infatti presentare fino a quattro sonori, ognuno dei quali in un diverso standard audio: uno analogico, il Dolby Stereo SR (eventualmente in alternativa il Dolby Stereo o anche la semplice stereofonia o monofonia), e tre digitali, il Dolby Digital, il DTS e l'SDDS. Anche se tale possibilit\u00e0 potrebbe essere utilizzata per avere la colonna sonora in lingue diverse, normalmente la colonna sonora \u00e8 la medesima: il Dolby Stereo SR \u00e8 presente per le sale cinematografiche attrezzate esclusivamente per la riproduzione dell'audio Dolby Stereo SR (o dell'audio Dolby Stereo, streofonico, monofonico, visto che l'audio Dolby Stereo SR \u00e8 retrocompatibile con tali standard audio) e non anche dei nuovi standard audio digitali, mentre la presenza del Dolby Digital, del DTS e dell'SDDS \u00e8 il risultato della concorrenza fra tre diverse aziende sviluppatrici di tecnologie audio per il cinema. \nL'audio Dolby Stereo SR viene inoltre utilizzato come \"audio d'emergenza\" nel caso ci siano dei problemi nella lettura dell'audio Dolby Digital. I \"decoder\"/processori Dolby Digital utilizzati nelle sale cinematografiche sono infatti in grado di decodificare anche l'audio Dolby Stereo SR e in caso ci siano problemi di lettura dell'audio Dolby Digital sono predisposti per passare in modo automatico all'audio Dolby Stereo SR senza che sia necessario interrompere la proiezione del film.\nStoria.\nIl primo film con audio Dolby Stereo SR, \"RoboCop\", \u00e8 stato distribuito nelle sale cinematografiche statunitensi il 17 luglio 1987. Il primo film con audio Dolby Stereo SR distribuito in Italia \u00e8 stato invece \"Rattle and Hum\", distribuito nella versione originale inglese. Il primo film distribuito in Italia con audio Dolby Stereo SR in italiano, secondo film distribuito in Italia con audio Dolby Stereo SR dopo \"Rattle and Hum\", \u00e8 stato invece \"Black Rain - Pioggia sporca\"."}
{"id": "1306207", "revid": "729019", "url": "https://it.wikipedia.org/wiki?curid=1306207", "title": "Torsione del testicolo", "text": "La torsione del testicolo \u00e8 una situazione che viene a crearsi con la torsione del funicolo spermatico che contiene i vasi sanguigni che portano sangue al testicolo.\nEpidemiologia.\nSi pu\u00f2 verificare in qualsiasi fascia di et\u00e0, soprattutto nella popolazione al di sotto dei 25 anni, dove l'incidenza annua \u00e8 di circa 1/4000 .\nClinica.\nIn caso di torsione completa, non ricevendo pi\u00f9 sangue, il testicolo tende ad atrofizzarsi e andare in necrosi nel giro di poche ore. Il dolore \u00e8 fortissimo e pu\u00f2 essere spesso confuso con coliche molto fastidiose, dato che i nervi che partono dal testicolo ramificano fino in zona inguinale.\nTrattamento e prognosi.\nSe non viene diagnosticata e di conseguenza curata (con un intervento chirurgico), pu\u00f2 arrecare danni irreversibili al testicolo con l'inevitabile asportazione chirurgica. Pertanto a qualsiasi et\u00e0 sussista il sospetto clinico di torsione del testicolo l'intervento chirurgico assume i caratteri dell'urgenza indifferibile.\nCriptorchidismo.\nUn testicolo affetto da criptorchidismo (cio\u00e8 un testicolo non disceso all'interno dello scroto) \u00e8 esposto a un rischio di torsione testicolare di circa 10 volte maggiore rispetto ad un testicolo disceso correttamente nello scroto (presumibilmente dovuto alla maggiore motilit\u00e0 del testicolo all'interno della zona tra l'inguine e l'addome rispetto a quella scrotale). Inoltre, i testicoli ritenuti che vanno incontro a degenerazione neoplastica, hanno un rischio ancora maggiori di torcersi su loro stessi (ci\u00f2 \u00e8 dovuto all'aumento di dimensione del testicolo stesso)"}
{"id": "1306210", "revid": "339392", "url": "https://it.wikipedia.org/wiki?curid=1306210", "title": "Isp\u00e1n", "text": ""}
{"id": "1306211", "revid": "116588700", "url": "https://it.wikipedia.org/wiki?curid=1306211", "title": "Raffaele Aloisio", "text": "La vita.\nRaffaele nacque nel paese di Aiello Calabro il 23 marzo 1811, dall'artigiano Isidoro Aloisio e da Maria Corchio.\nLavor\u00f2 in quasi tutta la Provincia di Cosenza lasciando suoi dipinti su molti monumenti.\nMor\u00ec nella sua abitazione in Aiello, Via San Francesco 4, il 21 maggio 1892. L'atto di morte lo qualific\u00f2 come \"tintore\", e la sua figura venne rivalutata solo in tempi recenti.\nOpere.\nAltre opere dell'Aloisio sono alcuni affreschi nelle chiese di San Bernardino e San Nilo a Rossano (1836), affreschi nella Chiesa della Consolazione a Cleto e tele nella Chiesa del Rosario a Paola (1840-1850), pitture murali nella Chiesa dell'Annunziata di Acri (1840-1850), e infine gli affreschi della Chiesa di San Giuliano e di Santa Maria delle Grazie ad Aiello Calabro. Altre opere sono conservate in collezioni private in Aiello."}
{"id": "1306213", "revid": "21880", "url": "https://it.wikipedia.org/wiki?curid=1306213", "title": "Fish River Canyon", "text": "Il Fish River Canyon si trova nella Namibia meridionale. \u00c8 secondo per dimensioni solo al Grand Canyon in Nordamerica, e rappresenta una delle maggiori attrazioni turistiche del paese. \nDescrizione.\nIl canyon si estende per circa 160\u00a0km, con una larghezza che arriva fino a 27\u00a0km e una profondit\u00e0 che in alcuni punti supera i 500\u00a0m. Circa 90\u00a0km della lunghezza complessiva del canyon si trovano in terreni di propriet\u00e0 privata oggi adibiti a riserve naturali.\nIl canyon ebbe origine da un movimento tellurico, e nell'arco di 650 milioni di anni fu ulteriormente modellato da fenomeni erosivi. Principale responsabile di questi fenomeni \u00e8 il fiume Fish River, che un tempo portava abbondanti volumi d'acqua; oggi, il fiume \u00e8 secco per gran parte dell'anno.\nGeologia e clima.\nNella parte alta del suo corso, il Fish River scorre attraverso strati dolomitici orizzontali. A valle la dolomite viene sostituita da complessi granitici caratterizzati da forme insolite. In questa zona si trovano sorgenti di acqua calda sulfuree.\nIl clima del canyon \u00e8 semidesertico; durante l'estate (ottobre-marzo) le temperature diurne possono raggiungere i 48\u00a0\u00b0C e quelle notturne i 30\u00a0\u00b0C. Il livello di piogge annuale \u00e8 intorno ai 100\u00a0mm. D'inverno, le temperature possono scendere sotto zero durante la notte, mentre di giorno si attestano in genere fra i 20 e i 28\u00a0\u00b0C.\nFlora.\nNel Fish River Canyon si trovano molti esemplari di \"Aloidendron dichotomum\" o albero faretra, che fiorisce in inverno, da maggio a luglio. Alcuni di questi alberi hanno oltre 300 anni. Altre specie vegetali presenti in abbondanza nel canyon includono diversi tipi di succulente, come il velenosissimo melkbos. Tutta la vegetazione della zona \u00e8 notevolmente adattata all'ambiente desertico e pu\u00f2 sopravvivere a periodi di siccit\u00e0 prolungata.\nFauna.\nNel canyon vivono numerose specie di mammiferi, inclusi kudu, saltarupi (\"klipspinger\"), raficeri (\"steenbok\"), springbok, zebre di Hartman, leopardi, babbuini, iraci del Capo, e numerose specie di roditori, tra cui i ratti delle rocce. Gli uccelli sono relativamente abbondanti, soprattutto nei periodi in cui \u00e8 presente acqua; si possono avvistare per esempio aquile nere, aquile pescatrici, diverse specie di martin pescatore, pellicani, aironi e struzzi.\nI rettili includono diverse specie di lucertole e gechi, cobra del Capo, cobra neri sputatori, vipere soffianti e vipere cornute. Nelle pozze naturali formate dal Fish River si trovano alcune specie di pesci, come i pesci gatto. Fra gli insetti sono particolarmente abbondanti locuste, farfalle e falene."}
{"id": "1306217", "revid": "38120", "url": "https://it.wikipedia.org/wiki?curid=1306217", "title": "Es (manga)", "text": ""}
{"id": "1306218", "revid": "113221360", "url": "https://it.wikipedia.org/wiki?curid=1306218", "title": "Moktar Ould Daddah", "text": "Biografia.\nNato all'interno del nucleo familiare di un importante leader spirituale locale, un Marabout, della trib\u00f9 Ouled Birri del villaggio di Boutilimit, Mauritania, si trasfer\u00ec presto a Parigi per studiare legge all'Universit\u00e0 di Parigi e diventare il primo cittadino mauritano ad ottenere un diploma universitario nel 1955. Al suo ritorno in patria, verso la fine degli anni cinquanta, Daddah si un\u00ec al partito di centro-sinistra \"Unione Progressista Mauritana\" del quale divenne presto Presidente del Comitato Esecutivo. Nel 1959 diede vita ad un nuovo partito politico, il Partito di Riunificazione Mauritano, e nelle ultime elezioni prima dell'indipendenza riusc\u00ec a guadagnare la maggioranza assoluta nell'Assemblea Nazionale della Mauritania, diventando Primo Ministro.\nDurante il suo incarico divenne noto per la sua incredibile capacit\u00e0 di mediazione tra i vari partiti politici, nonch\u00e9 tra le principali tre etnie mauritane, Mori bianchi, Mori neri e Africani di colore. Queste sue capacit\u00e0, insieme alla sua propensione a rappresentare gli interessi di tutte le etnie del suo paese, gli fecero guadagnare la fiducia del governo coloniale francese, che diede alla Mauritania l'indipendenza nel 1960 sotto il suo governo.\nDaddah fu nominato Presidente \"ad interim\" della nuova repubblica e venne confermato alla carica di Presidente nelle prime elezioni libere nell'agosto 1961.\nLa Presidenza.\nIn qualit\u00e0 di Presidente della Mauritania Daddah persegu\u00ec una politica che si differenzi\u00f2 di gran lunga da quella seguita prima della dichiarazione dell'indipendenza. Nel settembre 1961 costitu\u00ec un \"Governo di Unit\u00e0 Nazionale\" con i principali partiti di opposizione, e nel dicembre dello stesso anno si adoper\u00f2 per comporre un nuovo partito politico dall'unione dei quattro partiti politici del paese, dando cos\u00ec vita al Partito Popolare della Mauritania (PPM), che divenne partito unico del paese. Daddah giustific\u00f2 questa scelta affermando che il suo paese non era pronto per il sistema multi-partitico di stampo occidentale. Grazie all'istituzione di questo regime semi-dittatoriale a partito unico, Daddah venne confermato alla Presidenza nelle successive elezioni del 1966, 1971 e 1976.\nNel 1971 divenne Presidente dell\"'Organizzazione dell'Unit\u00e0 Africana\" (OAU), ma la sua politica interna si rivel\u00f2 fallimentare. Il sistema economico della Mauritania rimase in una situazione stagnante ed era ancora del tutto dipendente dai suoi legami con la Francia. A peggiorare la situazione contribuirono la siccit\u00e0 nel Sahel e l'abbassamento del prezzo internazionale del ferro, che abbassarono notevolmente il livello standard di vita del paese. Nel 1975 Daddh proclam\u00f2 una dichiarazione nella quale invitava il suo paese a trasformarsi in una democrazia di stampo islamico, nazionalista e centralizzata. La sua dichiarazione di intenti fu appoggiata inizialmente dalla popolazione e fu anche ben accolta dall'opposizione.\nIl conflitto nel Sahara Occidentale.\nL'elemento scatenante che provoc\u00f2 la fine del regime di Daddah fu il dissenso sorto nella disavventura del conflitto mauretano nel Sahara Occidentale contro il Fronte Polisario, un movimento locale di resistenza contro il tentativo congiunto di Mauritania e Marocco di annettersi il territorio del Sahara Occidentale a partire dal 1975. Daddah aveva reclamato questi territori ancora prima dell'indipendenza dalla Francia, ma questa rivendicazione non venne accolta dalla maggioranza della popolazione: la maggioranza degli arabi mauretani manteneva infatti stretti legami con il popolo Sahrawi, e gran parte delle trib\u00f9 del nord simpatizzavano con le forze di guerriglia al punto che ci furono veri e propri esodi di persone verso i campi di addestramento del Fronte Polisario presso Tindouf. Ulteriore dissenso sorse nei territori del sud dove la popolazione nera non accettava di combattere una guerra che essi consideravano riguardare esclusivamente l'etnia araba.\nNelle intenzioni di Daddah c'era la preoccupazione di impedire che il territorio del Sahara Occidentale finisse interamente nelle mani del Marocco, memore anche delle precedenti rivendicazioni marocchine su alcune regioni della Mauritania in nome del progetto territoriale del Grande Marocco.\nA nulla valsero i tentativi di Daddah di risollevare le sorti dell'economia nazionale e riguadagnare cos\u00ec il consenso popolare, tramite l'istituzione di una moneta corrente nazionale, l'Ouguiya mauritana, la nazionalizzazione delle miniere di ferro della Miferma e la stipula di accordi di cooperazione internazionale con la Francia nel 1973.\nA seguito degli Accordi di Madrid firmati il 14 novembre 1975 tra Spagna, Marocco e Mauritania per porre fine all'occupazione spagnola del Sahara Occidentale, la Mauritania ottenne la parte meridionale della regione a cui venne dato il nome di Tiris al-Gharbiya. Tuttavia l'esercito mauretano, scarsamente equipaggiato ed addestrato, fu incapace di fronteggiare le incursioni degli indipendentisti saharawi, nonostante l'appoggio della Arm\u00e9e de l'Air francese. Fu cos\u00ec che i guerriglieri del Polisario volsero i loro attacchi contro le miniere di ferro nel Zou\u00e9rat mettendo definitivamente in ginocchio l'economia mauretana. Nel 1976 la capitale Nouakchott venne attaccata dal Fronte Polisario e Daddah fu costretto a nominare in qualit\u00e0 di Ministro della Difesa un alto ufficiale dell'esercito.\nFine del regime, esilio e morte.\nIl 10 luglio 1978 il colonnello Mustafa Ould Salek depose Daddah istituendo una giunta militare in sostituzione del regime presidenziale. La giunta del Comit\u00e9 Militaire de Salut National (CMSN) diede ascolto alle richieste provenienti da tutto il paese di porre fine al conflitto nel Sahara Occidentale e l'anno successivo decret\u00f2 la ritirata delle sue truppe dalla regione. Daddah venne condotto nella fortezza militare di Oualata nell'estremo confine orientale del paese e processato per alto tradimento da un tribunale speciale costituito \"ad hoc\". Dopo un periodo di prigionia di circa quindi mesi, dietro pressioni del governo francese, venne concesso a Daddah di recarsi in esilio a Parigi per motivi di salute, il 2 ottobre 1979, dove Daddah organizz\u00f2 nel 1980 un movimento di opposizione al regime militare chiamandolo \"Alliance pour une Mauritanie d\u00e9mocratique\" (AMD). Tuttavia ogni tentativo di rovesciare il regime militare organizzato dall'AMD si rivel\u00f2 fallimentare.\nA Daddah, ormai vecchio e malato, venne concesso di rientrare nel suo paese natale il 17 luglio 2001, ma costui mor\u00ec pochi anni dopo all'ospedale militare \"Val de Gr\u00e2ce\" di Parigi il 14 ottobre 2003 per una insufficienza respiratoria, ed il suo corpo venne trasportato in Mauritania dove fu seppellito nel suo villaggio natale."}
{"id": "1306219", "revid": "38120", "url": "https://it.wikipedia.org/wiki?curid=1306219", "title": "Eternal Sabbath", "text": ""}
{"id": "1306220", "revid": "38120", "url": "https://it.wikipedia.org/wiki?curid=1306220", "title": "Eternal sabbath", "text": ""}
{"id": "1306232", "revid": "29244", "url": "https://it.wikipedia.org/wiki?curid=1306232", "title": "Pesce cardinale", "text": ""}
{"id": "1306233", "revid": "697352", "url": "https://it.wikipedia.org/wiki?curid=1306233", "title": "Hans Stuck", "text": "Nonostante i suoi molti successi nei Gran Premi di automobilismo, con la Auto Union all'epoca delle \"Frecce d'argento\", \u00e8 conosciuto principalmente per il suo dominio nelle corse in salita che gli valse il nomignolo di \"Bergk\u00f6nig\" (re delle montagne).\nBiografia.\nI primi anni.\nStuck nacque a Varsavia nel 1900, anche se c'\u00e8 una certa incertezza sull'anno preciso di nascita che alcuni sostengono essere stato il 1890 o il 1895. I suoi genitori erano di origini svizzere, ma si erano trasferiti in Germania prima della sua nascita.\nFu richiamato alle armi nel 1917 per la prima guerra mondiale. Nel 1918 suo fratello maggiore Walter rimase ucciso col suo ufficiale comandante; Stuck ebbe modo di incontrare cos\u00ec la sorella dell'ufficiale, Ellen Hahndorff, che spos\u00f2 nel 1922. Dopo alcuni anni la professione di pilota contribu\u00ec al loro divorzio.\nTra le due guerre.\nNel 1922 Stuck inizi\u00f2 la sua carriera di pilota con piccole corse la mattina presto per portare il latte dalla sua fattoria a Monaco, poco dopo il suo primo matrimonio. Ci\u00f2 lo condusse ad iniziare le gare in salita. Vinse la sua prima gara a Baden-Baden nel 1923. Pochi anni dopo, dopo una stagione come privato per la Austro-Daimler, divenne suo pilota ufficiale nel 1927 ben figurando nelle gare in salita e facendo la sua prima apparizione su pista nel Gran Premio di Germania dello stesso anno. Nel 1931 la Austro-Daimler abbandon\u00f2 le corse e Stuck pass\u00f2 alla Mercedes-Benz, auto con la quale continu\u00f2 ad eccellere.\nSempre nel 1931 incontr\u00f2 la tennista Paula von Reznicek e la spos\u00f2 nell'anno successivo. Il fatto che lei avesse un nonno ebreo caus\u00f2 a Stuck dei problemi con l'ascesa del nazismo, ma la sua personale relazione con Adolf Hitler, che aveva conosciuto durante una battuta di caccia nel 1925, gli risparmi\u00f2 guai pi\u00f9 seri. Nel 1933 questa amicizia lo port\u00f2 al coinvolgimento con Ferdinand Porsche nei piani di Hitler per fare di Auto Union la rappresentante ufficiale della Germania nelle corse automobilistiche. Con la sua esperienza nelle corse attraverso i passi montani delle Alpi che aveva conseguito negli anni venti, Stuck divenne virtualmente imbattibile al volante delle Auto Union disegnate da Porsche. Il motore posteriore forniva una trazione superiore rispetto ai motori anteriori montati sulle auto di quel tempo; in tal modo i pi\u00f9 di 500 CV potevano essere trasformati in velocit\u00e0 anche sulle strade non asfaltate. Nelle corse su pista, le nuove auto erano difficili da guidare per il disegno delle sospensioni posteriori indipendenti adottato inizialmente da Porsche (all'avanguardia per quel periodo, anche se oggi superate).\nLa sua carriera con Auto Union fu piena di successi. Nel 1934 vinse i Gran Premi di Germania, di Svizzera e di Cecoslovacchia, finendo al secondo posto in quello d'Italia e in quello Eifel, oltre a numerose vittorie in gare di velocit\u00e0 in salita che gli valsero il titolo di Campione europeo di montagna, il primo dei tre che avrebbe vinto in totale in carriera.\nNel 1935 vinse il Gran premio d'Italia e giunse secondo in quello di Germania, continu\u00f2 inoltre la serie di vittorie in salita e collezion\u00f2 il secondo Campionato europeo di montagna. Nel 1936 si piazz\u00f2 secondo nel Gran Premio di Tripoli ed in quello di Germania, arrivando secondo nel campionato di montagna; dopo che Stuck venne fermato dagli infortuni in seguito ad alcuni incidenti, il titolo and\u00f2 al compagno di squadra Bernd Rosemeyer. Nel 1937 Stuck ottenne solo due secondi posti nei gran premi di Rio de Janiero e del Belgio.\nIl 1938 segn\u00f2 la separazione tra Stuck e la Auto Union. Le fonti sono discordanti: alcune ipotizzano un licenziamento, altre un abbandono spontaneo del pilota. Dopo una serie di incidenti occorsi ad altri piloti o dopo pressioni da parte del governo tedesco (anche qui le fonti sono contrastanti) fu ingaggiato di nuovo e diede prova di s\u00e9 vincendo il suo terzo Campionato europeo di montagna, il suo ultimo successo prima della seconda guerra mondiale.\nDopo la seconda guerra mondiale.\nNel 1939 aveva conosciuto Christa Thielmann, a quel tempo fidanzata col fratello minore della moglie. Stuck e Paula divorziarono nel 1948 e, nello stesso anno, egli spos\u00f2 Christa. Da lei ebbe nel 1951 il figlio Hans-Joachim che diventer\u00e0 anch'egli pilota.\nDopo la guerra, sebbene i piloti tedeschi vennero banditi dalle competizioni fino al 1950, Stuck riusc\u00ec a gareggiare immediatamente, avendo ottenuto la cittadinanza austriaca. La conoscenza di Alex von Falkenhausen lo port\u00f2 a correre per la sua squadra in Formula 2, anche se con scarso successo.\nGuid\u00f2 nel 1953 una Porsche 550 Spyder sempre senza successo. Pi\u00f9 fruttuoso fu il connubio con la BMW iniziata nel 1957, sebbene la prima gara in salita (disputata su una BMW 507) non port\u00f2 buoni risultati. Il cambio dell'auto con una BMW 700 si dimostr\u00f2 efficace e, all'et\u00e0 di 60 anni, Stuck divenne campione tedesco di corse in salita per l'ultima volta. Decise quindi di chiudere in bellezza la sua carriera di pilota con quest'ultima vittoria.\nDivenne istruttore al N\u00fcrburgring e l\u00ec insegn\u00f2 al figlio i segreti del circuito.\nStuck si spegne nel 1978 e venne sepolto nel cimitero di Grainau, in Baviera."}
{"id": "1306246", "revid": "599013", "url": "https://it.wikipedia.org/wiki?curid=1306246", "title": "Pbx", "text": ""}
{"id": "1306253", "revid": "1534511", "url": "https://it.wikipedia.org/wiki?curid=1306253", "title": "BioShock", "text": "BioShock \u00e8 un videogioco sparatutto in prima persona, primo capitolo dell'omonima serie, sviluppato dalla 2K Boston (vedi Irrational Games) e pubblicato dalla 2K Games. Il gioco \u00e8 stato distribuito per Microsoft Windows e Xbox 360 nell'agosto del 2007. Successivamente nell'ottobre 2008 \u00e8 stato distribuito da Irrational Games, 2K Marin, 2K Australia e Digital Extremes un porting per PlayStation 3. Nell'ottobre 2009 \u00e8 stato distribuito dalla Feral Interactive un porting per macOS. \u00c8 stato definito dai suoi stessi sviluppatori come sequel \"spirituale\" di un loro precedente titolo, \"System Shock 2\", ed era gi\u00e0 in sviluppo dal tardo 2004. Il 16 agosto del 2007 il gioco \u00e8 stato definito dal sito IGN come uno dei migliori videogiochi di sempre.\nIl 16 settembre 2016 \u00e8 uscita la remastered \"Bioshock: The Collection\" con modelli poligonali, sistema di illuminazione migliorato e texture in alta risoluzione, contenente i 3 capitoli della saga e tutti i relativi DLC, per PlayStation 4, Xbox One e Steam. Il 29 maggio 2020 arriva la versione per Nintendo Switch.\n\"BioShock 2\" \u00e8 il sequel di \"BioShock\", sviluppato dalla 2K Marin e uscito il 9 febbraio 2010.\nTrama.\nNel 1960, il protagonista, Jack, \u00e8 un passeggero di un aereo che precipita nell'Oceano Atlantico. Unico sopravvissuto, si dirige verso un faro che ospita un terminale di batisfere, che lo porta a Rapture. Jack viene contattato via radio da Atlas, che lo guida ad affrontare i pericoli della citt\u00e0 in rovina.\nAtlas chiede l'aiuto di Jack per fermare Ryan, indirizzandolo verso una batisfera attraccata dove sostiene che Ryan ha intrappolato la sua famiglia. Quando Jack incontra per la prima volta le Sorelline, Atlas lo spinge ad ucciderle per raccogliere il loro ADAM, ma la dottoressa Tenenbaum interviene e insiste che Jack dovrebbe risparmiarle, fornendogli un plasmide che pu\u00f2 rimuovere la lumaca di mare dai loro corpi e liberarle dal loro lavaggio del cervello. Jack alla fine si fa strada verso la batisfera, ma Ryan la distrugge prima che Jack possa raggiungerla. Infuriato, Atlas fa combattere Jack attraverso vari quartieri verso il covo di Ryan, costringendolo a scontrarsi con gli squilibrati alleati di Ryan lungo la strada, come il folle medico chirurgico J.S. Steinman, e il folle ex musicista e collezionista d'arte Sander Cohen.\nAlla fine, Jack entra nell'ufficio di Ryan, trovandolo intento a giocare a golf; costui spiega le vere origini di Jack. Attraverso il suo dialogo e le prove raccolte fino a questo punto, viene rivelato che Jack \u00e8 in realt\u00e0 il figlio illegittimo di Ryan, venduto dall'amante di Ryan come embrione a Fontaine, che poi incaric\u00f2 Tenenbaum e Suchong di far invecchiare rapidamente l'embrione per farlo diventare adulto e trasformarlo in un assassino obbediente, in grado di accedere a qualsiasi sistema di Rapture bloccato al codice genetico di Ryan e assicurare cos\u00ec la vittoria di Fontaine nella guerra. Jack \u00e8 stato poi portato di nascosto in superficie con falsi ricordi di una vita normale, in attesa di essere richiamato a Rapture quando necessario. Ryan prende improvvisamente il controllo delle azioni di Jack chiedendo \"Per cortesia\" (\"Would you kindly\"); Jack si rende conto che questa frase ha preceduto molti dei comandi di Atlas come un innesco ipnotico, costringendolo ad eseguire qualsiasi ordine senza fare domande. Jack si rende anche conto di essere responsabile dell'incidente aereo, avendo letto una lettera a bordo contenente la stessa frase di innesco.\nRyan sceglie di morire per sua volont\u00e0, e costringe Jack a picchiarlo a morte con una mazza da golf. Atlas si rivela poi essere Fontaine, che ha finto la sua morte e ha usato \"Atlas\" come pseudonimo per nascondere la sua identit\u00e0, fornendo una figura eroica affinch\u00e9 la povera gente si unisse a lui per i suoi scopi. Con Ryan finalmente morto, Fontaine prende il controllo dei sistemi di Ryan e lascia Jack morire per mano dei droni di sicurezza. Jack viene salvato dalla dottoressa Tenenbaum e dalle Sorelline che erano state curate, e viene aiutato a rimuovere il condizionamento mentale di Fontaine, compreso uno che avrebbe fermato il cuore di Jack. Jack insegue Fontaine nel suo covo e lo trova diventato un mostro inumano, in seguito alle grandi quantit\u00e0 di ADAM che si \u00e8 iniettato. Le Sorelline aiutano Jack a prosciugare l'ADAM dal corpo di Fontaine, e alla fine lo uccidono.\nIl finale dipende da come il giocatore ha interagito con le Sorelline:\nAmbientazione.\n\"BioShock\" si svolge a Rapture, una grande citt\u00e0 sottomarina progettata e costruita negli anni 1940 dal magnate e oggettivista Andrew Ryan, che voleva creare una utopia per l'\u00e9lite della societ\u00e0 affinch\u00e9 prosperasse al di fuori del controllo del governo e della \"moralit\u00e0 meschina\". Questa filosofia ha portato a notevoli progressi nelle arti e nelle scienze, tra cui la scoperta del cosiddetto \"ADAM\": una potente sostanza che altera i geni, creata da una specie di lumaca di mare presente sul fondo dell'oceano. ADAM ha presto portato alla creazione dei \"plasmidi\", sieri mutageni che conferiscono agli utilizzatori poteri sovrumani come la telecinesi e la pirocinesi. Per proteggere e isolare Rapture, Ryan ha bandito qualsiasi contatto con il mondo di superficie.\nCon il fiorire di Rapture, crebbero anche le disparit\u00e0 di ricchezza crebbero, e il truffatore/uomo d'affari Frank Fontaine us\u00f2 la sua influenza sulla classe operaia priva di diritti per stabilire imprese illegali e raggiungere il potere, tanto da rivaleggiare persino con Ryan stesso. Insieme ai dottori Brigid Tenenbaum e Yi Suchong, Fontaine cre\u00f2 la sua compagnia dedicata alla ricerca di plasmidi e tonici genetici. Quando l'ADAM divent\u00f2 una dipendenza e la domanda sal\u00ec alle stelle, Fontaine produsse segretamente ADAM in massa attraverso lumache impiantate nello stomaco di ragazze orfane, soprannominate \"Sorelline\". Fontaine fu poi ucciso in una sparatoria con la polizia, e Ryan colse l'occasione per sequestrare i suoi beni, compreso il controllo delle Sorelline.\nNei mesi successivi, un uomo della classe povera di nome Atlas insorse e inizi\u00f2 una violenta rivoluzione contro Ryan, con entrambi gli schieramenti che usavano umani potenziati dai plasmidi (conosciuti come \"ricombinanti\") per farsi la guerra a vicenda. Per proteggere le Sorelline, Ryan cre\u00f2 i \"Big Daddy\": umani geneticamente potenziati, innestati chirurgicamente in gigantesche e pesanti tute subacquee, progettate per scortare le sorelline mentre scavano l'ADAM dai corpi morti. Le tensioni arrivarono al culmine la notte di Capodanno del 1958, quando Atlas ordin\u00f2 un assalto totale contro Ryan e i suoi sostenitori. Il conflitto trasforma Rapture in una fatiscente distopia devastata dalla guerra, con conseguente collasso della societ\u00e0, innumerevoli morti, molti ricombinanti che diventano sfigurati e pazzi per l'abuso di ADAM, e i pochi superstiti sani di mente che si barricano lontano dal caos.\nAudio diari.\nI cosiddetti \"audio diari\", ideati dalla Fontaine Futuristics, sono dei nastri nei quali sono registrate le voci e le testimonianze di personaggi (sia primari che secondari), spesso utili per dar modo al giocatore di ricostruire il loro profilo psicologico e, indirettamente, la storia di Rapture. Alcuni diari, invece, saranno preziosi se vogliamo conoscere la combinazione di alcune porte. I diari sono, quindi, identificabili come indizi sparsi qua e l\u00e0 per tutta la citt\u00e0.\nModalit\u00e0 di gioco.\n\"Bioshock\" \u00e8 uno sparatutto in prima persona con alcune meccaniche ed elementi da gioco di ruolo, simili in parte a \"System Shock 2\". Il giocatore assume il ruolo di Jack mentre si muove attraverso Rapture verso vari obiettivi. Il giocatore, nel corso del gioco raccoglie pi\u00f9 armi e plasmidi che utilizza contro i nemici. Il giocatore pu\u00f2 passare in ogni momento dall'impugnare un'arma a usare un plasmide, permettendo di effettuare attacchi combinati che possono essere efficaci contro alcuni nemici, come ad esempio prima elettrizzare un ricombinante e poi colpirlo con una chiave inglese. Le armi sono limitate dalle munizioni che il giocatore raccoglie; molte armi hanno tipi di munizioni secondarie che possono essere utilizzate invece per ottenere benefici aggiuntivi, come i proiettili che infliggono danni da fuoco. L'uso dei plasmidi consuma un siero chiamato EVE che pu\u00f2 essere ripristinato utilizzando le siringhe EVE che possono essere raccolte o comprate. Il giocatore ha una barra della salute che diminuisce quando subisce danni. Il giocatore pu\u00f2 ripristinare la propria salute con i pacchetti medici che si trovano in tutta Rapture. Se la salute del giocatore si riduce a zero, verr\u00e0 rigenerato, con una quantit\u00e0 limitata di salute e di EVE, all'ultima Camera della Vita visitata. Una patch per il gioco permette ai giocatori di disabilitare queste Camere della Vita, richiedendo ai giocatori di riavviare una partita salvata se il personaggio muore.\nIl gioco offre ai giocatori diverse opzioni per affrontare le sfide. Oltre al combattimento diretto, il giocatore pu\u00f2 utilizzare plasmidi per attirare i nemici in trappole o per mettere i nemici l'uno contro l'altro, o impiegare tattiche furtive per evitare di essere rilevati dai nemici, n\u00e9 dai sistemi di sicurezza e dalle torrette. Il giocatore pu\u00f2 manomettere qualsiasi sistema automatizzato di Rapture; il processo avviene tramite un mini-gioco simile a \"Pipe Mania\"' dove il giocatore deve collegare due punti sui lati opposti di una griglia con una serie limitata di tubature entro un determinato periodo di tempo; non riuscire a completare mini-gioco comporta perdere punti salute e talvolta l'attivazione di allarmi. All'inizio del gioco, al giocatore viene data una macchina fotografica di ricerca; scattando fotografie ai nemici, il giocatore guadagner\u00e0 cumulativamente conoscenze sui singoli nemici che si traducono in potenziamenti di attacco e altri benefici quando si affronta quel tipo di nemico in futuro.\nIl giocatore raccoglie denaro esplorando Rapture e dai corpi dei nemici sconfitti; questo denaro pu\u00f2 essere usato ai distributori automatici per rifornirsi di munizioni, salute ed EVE, e altri oggetti; come le telecamere di sicurezza, i distributori automatici possono anche essere manomessi per ridurre i costi degli oggetti da comprare. Il giocatore ricever\u00e0 anche ricompense sotto forma di ADAM dal completamento di alcuni compiti, cos\u00ec come dal salvare o uccidere le Sorelline dopo aver sconfitto il loro Big Daddy guardiano. L'ADAM \u00e8 usato per acquistare nuovi plasmidi dalle macchine Gatherer's Garden sparse per Rapture. Oltre ai plasmidi, il giocatore potr\u00e0 anche raccogliere e comprare tonici che forniscono bonus passivi, come aumentare la forza di Jack, usare EVE in modo pi\u00f9 efficiente, o rendere Jack pi\u00f9 resistente ai danni. Il giocatore pu\u00f2 avere solo un numero limitato di plasmidi e tonici attivi in qualsiasi momento, e pu\u00f2 cambiare i plasmidi e i tonici attivi in alcune stazioni situate in tutta Rapture.\nSviluppo.\nIntervistato da IGN su che cosa si fossero ispirati per lo sviluppo del gioco, Ken Levine rispose nominando principalmente George Orwell e Ayn Rand. Di quest'ultima si possono notare due citazioni riguardanti altrettanti romanzi dell'autrice, rispettivamente \"The Fountainhead\" (\"La fonte meravigliosa\") e \"Atlas Shrugged\" (\"La rivolta di Atlante\"), Fontaine e Atlas sono infatti i nomi di due personaggi presenti nel gioco. Inoltre tutta la filosofia politica su cui si basava la citt\u00e0 di Rapture prima di decadere \u00e8 un riferimento alla filosofia oggettivistica creata dalla Rand.\nMotore grafico.\n\"BioShock\" \u00e8 stato sviluppato con le basi dell'Unreal Engine 3 , lo stesso motore grafico utilizzato dalla Irrational Games per sviluppare precedenti titoli quali ', \"SWAT 4\" e '. Tuttavia il motore grafico \u00e8 stato perfezionato e portato alla versione \"2.5\", per fare uso di alcune tecnologie presenti nell'Unreal Engine 3. In un'intervista dell'E3 svoltosi a maggio 2006, Ken Levine, rivel\u00f2 che l'acqua all'interno del gioco sarebbe stato uno dei punti forti e pi\u00f9 accurati. Disse infatti:\nPer il motore fisico \u00e8 invece stato usato l'Havok, con alcune implementazioni di fisica ragdoll.\nBioShock \u00e8 uno dei giochi che supportano la tecnologia DirectX 10 su Windows Vista, ma \u00e8 anche sfruttabile da hardware Directx 9 (come Windows XP).\nSulle versioni console, \"BioShock\", supporta l'uscita video output a 1080p e non utilizza alcun tipo di antialiasing. La versione PlayStation 3 ha una risoluzione nativa leggermente pi\u00f9 bassa, sebbene questa differenza sia ben poco evidente a occhio nudo.\nSistema di protezione.\nAll'uscita del prodotto sul mercato americano, sono stati segnalati vari problemi derivanti dal peculiare sistema di protezione (una versione SecuRom) scelto dal produttore, 2K Games. Tale sistema richiede, oltre al tradizionale DVD nel lettore, l'attivazione online del gioco; attivazione che \u00e8 per\u00f2 possibile solo un numero limitato di volte, 5 (in origine erano due, ma dietro numerose proteste gli sviluppatori le aumentarono dopo pochi giorni). Tali attivazioni saranno contate per \"codice hardware\": in sostanza il server online identificher\u00e0 il pc su cui si installa il gioco in base ai suoi componenti hardware e all'account utente; tra le conseguenze c'\u00e8 sia che dovrebbe essere possibile disinstallare e reinstallare a volont\u00e0 su un singolo pc (e account), sia che l'installazione su differenti account, anche se sullo stesso pc, utilizzeranno differenti attivazioni. Quanto alla disinstallazione, di per s\u00e9 pare che non \"restituisca\" un'attivazione all'utente: in origine le 5 attivazioni erano quindi utilizzabili solo una volta. Dopo altre numerose proteste \u00e8 stato distribuito un \"revoking tool\", un piccolo software che permette, al momento della disinstallazione, di riottenere indietro l'attivazione usata; tale tool, per\u00f2, non operer\u00e0 nei confronti di pi\u00f9 installazioni effettuate sullo stesso computer ma su account utente diversi. Da notare, inoltre, che tale tool non \u00e8 richiesto nella versione Steam (e presumibilmente in eventuali altre versioni da digital delivery).\nL'obbligo dell'attivazione ha inoltre costretto il distributore, a causa di un problema ai server di convalida, a rinviare la distribuzione in Australia del titolo, programmato per la mezzanotte del 24 agosto 2007.\nColonna sonora.\nLa colonna sonora di \"BioShock\" \u00e8 stata composta da Garry Schyman. Il 24 agosto 2007 parte delle tracce sono state rese disponibili in formato MP3, prelevabili gratuitamente dal sito della 2K Games. La versione limitata del gioco include un CD chiamato \"The Rapture EP\", contenente alcuni remix di Moby e Oscar The Punk. All'interno dell'edizione speciale di \"BioShock 2\" \u00e8 stata inclusa la colonna sonora completa in un LP. Oltre alla colonna sonora originale, in \"BioShock\" il giocatore pu\u00f2 ascoltare alcuni pezzi d'epoca tramite dei fonografi. Sono presenti brani, tra gli altri, di Django Reinhardt, Bing Crosby e No\u00ebl Coward.\nDi seguito la tracklist completa dei brani, tutti degli anni '50 o anteriori, presenti nel gioco:\nI seguenti brani non si sentono nel gioco, ma possono essere trovati tra i file della versione per PC:\nLe seguenti tracce erano state confermate, ma in realt\u00e0 non sono presenti n\u00e9 nel gioco, n\u00e9 tra i File:\nLe seguenti appaiono solo nella versione per PlayStation 3:\nDoppiaggio.\nDi seguito sono riportati i doppiatori che hanno prestato la voce ai principali personaggi del videogioco:\nIl doppiaggio italiano \u00e8 stato realizzato dalla \"Synthesis International\" di Milano.\nAccoglienza.\n\"BioShock\" \u00e8 stato elogiato universalmente secondo l'aggregatore di recensioni Metacritic, con un punteggio medio di 96/100 per Xbox 360 e Microsoft Windows, e 94/100 per PlayStation 3. All'ottobre 2021, \u00e8 uno dei giochi pi\u00f9 votati su Metacritic, a pari merito con diversi altri giochi per il quarto punteggio aggregato pi\u00f9 alto. Le recensioni della stampa mainstream hanno elogiato le qualit\u00e0 immersive del gioco e la sua dimensione politica. \"The Boston Globe\" lo ha descritto come \u00abun gioco per computer bello, brutale e inquietante [...] uno dei migliori degli ultimi anni\u00bb, e ha paragonato il gioco alla risposta di Whittaker Chambers del 1957 a \"La rivolta di Atlante\", \"Big Sister Is Watching You\". Anche \"Wired\" ha menzionato la connessione con Ayn Rand (Andrew Ryan ne \u00e8 un anagramma) in un pezzo sul gioco che conteneva una breve intervista con Levine. La recensione del \"Chicago Sun-Times\" ha detto \u00abNon ho mai pensato che qualcuno sarebbe stato in grado di creare un videogioco coinvolgente e divertente intorno alla narrativa e alla filosofia di Ayn Rand, ma questo \u00e8 essenzialmente ci\u00f2 che 2K Games ha fatto [...] il videogioco raro, maturo, che riesce a farti pensare mentre giochi\u00bb.\nLa recensione del \"Los Angeles Times\" \u00e8 stata conclusa cos\u00ec: \u00abCerto, \u00e8 divertente da giocare, sembra spettacolare ed \u00e8 facile da controllare. Ma fa anche qualcosa che nessun altro gioco ha fatto fino ad oggi: ti fa davvero sentire\u00bb. Il recensore di \"The New York Times\" ha definito il gioco \u00abintelligente, splendido, talvolta spaventoso\u00bb e ha aggiunto: \u00abAncorato dalla sua trama, provocatoria e basata sulla moralit\u00e0, la sua direzione artistica sontuosa e la superba recitazione vocale, \"BioShock\" pu\u00f2 anche tenere la testa alta tra i migliori giochi mai realizzati\u00bb.\nGameSpy ha lodato la sua \u00abatmosfera ineluttabile\u00bb, e \"Official Xbox Magazine\" ha lodato la sua \u00abtrama inconcepibilmente grande\u00bb e la \u00abstupefacente colonna sonora e gli effetti audio\u00bb. Il gameplay e il sistema di combattimento sono stati lodati per essere fluidi e aperti, ed elementi grafici, come l'acqua, sono stati elogiati per la loro qualit\u00e0. \u00c8 stato notato che la combinazione degli elementi del gioco \u00ababbraccia cos\u00ec tante forme d'arte e di intrattenimento in modo cos\u00ec esperto che \u00e8 la migliore dimostrazione finora di quanto possa essere flessibile questo mezzo. Non \u00e8 pi\u00f9 solo un altro sparatutto avvolto in un bel motore di gioco, ma una storia che esiste e si sviluppa all'interno del mondo di gioco pi\u00f9 convincente, elaborato e artistico mai concepito\u00bb.\nTuttavia, sono stati evidenziati anche alcuni problemi negativi in \"BioShock.\" Il sistema di respawn che coinvolge le \"Camere della Vita\", che fanno rivivere il personaggio con met\u00e0 salute, senza alterare la salute dei nemici, rende possibile logorare i nemici attraverso la pura perseveranza, ed \u00e8 stato criticato come uno dei difetti pi\u00f9 significativi nel gameplay. IGN ha notato che sia i controlli che la grafica della versione Xbox 360 sono inferiori a quelli della versione PC, in quanto il passaggio tra armi o plasmidi \u00e8 pi\u00f9 facile utilizzando il mouse del PC piuttosto che il menu radiale della 360, cos\u00ec come la grafica \u00e8 leggermente migliore con risoluzioni pi\u00f9 elevate. Il gioco \u00e8 stato pubblicizzato come un sparatutto in prima persona ibrido, ma due recensori hanno trovato la progressione carente, sia nel protagonista che nelle sfide che affronta. Alcuni recensori hanno anche trovato il comportamento dei ricombinanti privo di diversit\u00e0 (e la loro IA non molto ben fatta), e hanno ritenuto la scelta morale troppo \"bianca e nera\" per essere interessante. Alcuni recensori e saggisti, come Jonathan Blow, hanno anche sostenuto che la \"scelta morale\" che il gioco offriva al giocatore (salvare o uccidere le Sorelline) era imperfetta perch\u00e9, secondo loro, non aveva alcun impatto reale sul gioco, il che alla fine li ha portati a pensare che le Sorelline erano solo meccaniche senza alcuna importanza reale. Daniel Friedman per \"Polygon\" ha concordato con Blow, sottolineando che il giocatore perde solo il 10% dell'ADAM se salva le Sorelline invece che ucciderle, e ritiene che questo avrebbe dovuto essere stato meglio progettato come parte del meccanismo di difficolt\u00e0 del gioco. L'ex sviluppatore di LucasArts Clint Hocking ha scritto un famoso saggio in cui sosteneva che \"BioShock\" esibiva un esempio di \"dissonanza ludonarrativa\" tra la sua storia e le sue meccaniche di gioco: mentre vedeva la storia come un'esortazione all'altruismo nell'aiutare gli altri, il suo gameplay incoraggiava quello che lui vedeva come egoismo, cio\u00e8 l'uccisione delle Sorelline.\nAgli \"Italian Videogame Award\" del luglio 2007, BioShock si \u00e8 aggiudicato numerosi premi, tra cui: Videogioco dell'anno PC, Miglior Level Design, Miglior Sonoro, Miglior Tecnica, Miglior localizzazione (Synthesis International), Miglior personaggio cattivo (Big Daddy). La rivista \"Play Generation\" lo classific\u00f2 come il secondo miglior gioco d'azione del 2008. La stessa testata diede alla versione per PlayStation 3 un punteggio di 94/100, trovandola una grande avventura in soggettiva con una progressione e una trama originali e appassionanti. La stessa testata lo classific\u00f2 come uno dei quattro migliori sparatutto che non si accontentava di essere uno sparatutto.\nOpere correlate.\nCollector's Edition.\nOltre alla normale edizione, \u00e8 stata pubblicata una \"Collector's Edition\" che contiene, oltre al gioco, un modello in resina di un \"Big Daddy\" alto 15\u00a0cm, un DVD con il \"making of\" e un CD audio, \"The Rapture EP\". Questa versione non era inizialmente prevista, e per questo un gruppo di fan aveva organizzato una raccolta di firme online per protesta; Take-Two, prendendone atto, aveva dichiarato che avrebbe potuto creare una edizione speciale solo se loro avessero raccolto almeno 5\u00a0000 firme nella petizione, cifra raggiunta nel giro di 5 ore.\nAdattamento cinematografico.\nPoco tempo dopo la messa in commercio del videogioco iniziarono a diffondersi voci riguardanti l'interesse di trasporlo per il grande schermo da parte di qualche studio cinematografico, magari usando la tecnica \"green screen\" come fatto per \"300\" in modo da ricreare le enormi ambientazioni di Rapture.\nL'annuncio della produzione \u00e8 stato comunicato il 9 maggio 2008 dalla Take Two, che in accordi con gli Universal Studios avevano incaricato Gore Verbinski e John Logan rispettivamente come regista e sceneggiatore. L'intenzione iniziale era di riuscire a produrre il film entro il 2010, ma i successivi problemi conseguiti all'alta spesa di produzione prevista portarono a un temporaneo stallo. Per non ostruire il corso dello sviluppo, gli Universal Studios decisero di spostare la lavorazione all'estero cos\u00ec da contenere i costi e, a causa di ci\u00f2, Verbinski abbandon\u00f2 la regia, in quanto questa decisione gli avrebbe impedito di prendere parte ad un altro suo progetto, \"Rango\", scegliendo comunque di rimanere come produttore. In seguito, Ken Levine ha spiegato i motivi dell'abbandono di Gore Verbinski:\nVerbinski, inoltre, avrebbe voluto filmare la pellicola in 3D. Juan Carlos Fresnadillo \u00e8 entrato in trattative per sostituire Verbinski, tuttavia il progetto \u00e8 stato cancellato poco dopo per volere dello stesso Levine.\nStanze della Sfida.\nDopo un anno dall'uscita del gioco, gli sviluppatori hanno distribuito un DLC, denominato appunto le Stanze della Sfida (in originale \"Challenge Rooms\"), che aggiunge tre livelli scollegati dalla trama principale e 12 trofei aggiuntivi (11 di bronzo e 1 di argento). I livelli sono:"}
{"id": "1306256", "revid": "310967", "url": "https://it.wikipedia.org/wiki?curid=1306256", "title": "Ragdoll (gatto)", "text": "Il Ragdoll \u00e8 una razza di gatto di selezione nordamericana con gli occhi azzurri e un manto colourpoint particolare. \u00c8 un animale muscoloso e di grandi dimensioni, con un pelo semilungo, morbido e setoso. Sviluppato a partire dagli anni sessanta dall'allevatrice statunitense Ann Baker, \u00e8 conosciuto per il suo temperamento docile e tranquillo e la natura affettuosa. Il nome \"Ragdoll\" (bambola di pezza) deriva appunto dal comportamento di questo gatto, molto rilassato quando preso tra le braccia. Particolarmente popolare nel Regno Unito e negli Stati Uniti, i gatti Ragdoll sono conosciuti come \"gatti somiglianti a cani\" a causa del loro comportamento come la tendenza a seguire le persone nell'ambiente, l'essere a proprio agio quando vengono manipolati fisicamente e la loro relativa mancanza di aggressivit\u00e0 verso altri animali domestici; possono anche essere addestrati per riportare oggetti.\nStoria.\nNegli anni '60, un gatto domestico bianco a pelo lungo senza pedigree chiamato Josephine produsse diverse cucciolate di gatti particolari. Josephine era di tipo Persiano/Angora ed ebbe cucciolate generate da diversi maschi Birmani sconosciuti o Burmesi, una delle quali era la colorazione Siamese. Josephine successivamente produsse gattini con un temperamento docile, placido, di natura affettuosa e una tendenza a rilassarsi quando prelevati. Quando una cucciolata successiva ne gener\u00f2 altri dallo stesso comportamento, Ann Baker acquist\u00f2 parecchi gattini dal proprietario, suo vicino di casa; pensando che avessero qualcosa di speciale, decise di creare quella che oggi \u00e8 conosciuta come il Ragdoll. La razza \u00e8 stata selezionata per molti anni ricercando i tratti desiderabili, quali grandi dimensioni, comportamento docile, la tendenza ad abbandonarsi quando presi in braccio e la suggestiva colorazione.\nDa quelle prime cucciolate nacquero Blackie, un simil Birmano maschio tutto nero e Daddy Warbucks, un seal point con zampe posteriori bianche. Daddy Warbucks gener\u00f2 la fondatrice bicolore femmina Fugianna e Blackie gener\u00f2 Buckwheat, una simil Birmana femmina marrone scuro/nera. Sia Fugianna che Buckwheat erano figlie di Josephine. Tutti i Ragdoll discendono dai gatti della Baker attraverso gli accoppiamenti di Daddy Warbucks con Fugianna e Buckwheat.\nBaker, in una mossa insolita, rifiut\u00f2 le associazioni tradizionali di allevamento dei gatti. Registr\u00f2 il marchio \"Ragdoll\", impostando il proprio registro (International Ragdoll Cat Association (IRCA)) (1971 circa) e applic\u00f2 standard rigorosi per chiunque volesse allevare o vendere gatti sotto quel nome. Il Ragdoll non pot\u00e9 essere censito in altre associazioni di razza felina. L'IRCA \u00e8 ancora esistente oggi, ma \u00e8 piuttosto piccola, specialmente dopo la morte di Baker nel 1997. I gatti IRCA non vengono riconosciuti nelle principali organizzazione di razza felina o in concorsi dedicati ai gatti.\nNel 1975 un gruppo guidato da dai coniugi Denny e Laura Dayton inizi\u00f2 un paio di allevamenti di gatti IRCA e infine riusc\u00ec a sviluppare lo standard Ragdoll attualmente accettato dai registri felini principali, come il CFA e il FIF\u00e9.\nDalla diffusione della razza Ragdoll in America durante gli anni '60, un paio di allevamenti di Ragdoll fu esportato nel Regno Unito. Ci\u00f2 \u00e8 stato seguito da altri otto gatti per stabilire completamente la razza nel Regno Unito, dove \u00e8 riconosciuta dal Governing Council of the Cat Fancy.\nNel 1994 un secondo gruppo decise di lasciare l'IRCA e formare una propria unione a causa di restrizioni sempre pi\u00f9 severe di allevamento. In seguito questo gruppo stabil\u00ec la razza Ragamuffin. Poich\u00e9 Baker possedeva i diritti sul nome \"Ragdoll\", nessuno era legalmente in grado di chiamare i loro gatti Ragdoll fino al 2005, quando il marchio su \"Ragdoll\" non fu rinnovato e ufficialmente riconosciuto come razza nel 1992.\nLa maggiore associazione internazionale della razza Ragdoll \u00e8 il Ragdoll Fanciers' Club International (RFCI).\nDescrizione della razza.\nTemperamento.\nIl Ragdoll \u00e8 commercializzato dagli allevatori avendo una natura docile, calma e tranquilla con la pretesa che queste caratteristiche siano state tramandate da razze come il Persiano o il Birmano. Le opinioni variano su questa caratteristica che potrebbe essere il risultato di una mutazione genetica. L'estrema docilit\u00e0 di alcuni individui ha portato al mito che i Ragdoll siano resistenti al dolore. Alcuni allevatori in Gran Bretagna hanno provato ad allevare la razza al di fuori dalla delicatezza, dovuto a preoccupazioni che l'estrema docilit\u00e0 \"potrebbe non essere nel migliore interesse del gatto\".\nGli standard di razza e il materiale pubblicitario descrivono il Ragdoll come affettuoso, intelligente e rilassato nel temperamento, docile e di indole serafica.\nCaratteristiche fisiche.\nIl Ragdoll \u00e8 una delle razze pi\u00f9 grandi di gatto domestico, con una corporatura robusta e muscolosa, e zampe proporzionate. Una femmina adulta pesa dai 3,6 ai 6,8\u00a0kg. I maschi sono sostanzialmente maggiori, che vanno dai 5,4 ai 9,1\u00a0kg o pi\u00f9. I geni per il punto di colorazione sono responsabili per gli occhi azzurri dei ragdoll. La tonalit\u00e0 di blu pi\u00f9 intenso \u00e8 preferita nelle esposizioni feline. Anche se la razza ha un manto setoso, si consiste principalmente di lunghi peli naturali, mentre la mancanza di un sottopelo denso, secondo la Cat Fanciers' Association, \"riduce l'opacit\u00e0 e il mutamento\".\nI Ragdoll sono disponibili in sei diversi colori: seal, cioccolato e rosso e i corrispondenti \"diluiti\": blu, lilla e crema. Questo include anche le variazioni lynx e tortie in tutti i colori e i tre disegni. I gattini Ragdoll nascono bianchi; hanno una buona colorazione nelle 8-10 settimane e una colorazione completa del mantello a 3-4 anni di et\u00e0. I tre differenti disegni sono:\nVarianti:\nSalute.\nUno studio che utilizza dati sulle assicurazioni svedesi ha mostrato che nelle razze di gatto comune, il Ragdoll e il Siamese hanno il pi\u00f9 basso tasso di sopravvivenza. Essi vivono dai 12 ai 15 anni. Questo studio indica che il Ragdoll pu\u00f2 avere un numero significativamente pi\u00f9 alto di gatti che muoiono di problemi urinari, principalmente da problemi di reni/uretere, ma anche in parte da problemi urinari minori. Non \u00e8 chiaro se questo sia un problema fuori dalla Finlandia, Svezia e Danimarca.\nLa consanguineit\u00e0 di base \u00e8 grave, circa il 40%, a causa del numero molto limitato di gatti di fondazione. Attorno al 45% dei geni provengono da una sola fondatrice, Ann Baker.\nCardiomiopatia ipertrofica.\nCardiomiopatia ipertrofica (\"Hypertrophic cardiomyopathy\") (HCM) \u00e8 una comune malattia del cuore in tutti i gatti ed \u00e8 pi\u00f9 comunemente genetica la causa. La malattia causa l'ispessimento della parete del cuore, che rende il cuore pompare meno efficientemente. Pu\u00f2, in alcuni casi, portare alla morte improvvisa. Nei Ragdoll omozigosi positiva, per la malattia (avendo due copie del gene HCM), la condizione pu\u00f2 presentarsi presto (giovani entro i sei mesi) e tende ad essere violenta, con la maggior parte dei gatti periscono entro i tre anni. Eterozigosi (una copia del gene HCM) i gatti tendono ad avere un principio posticipato e una progressione pi\u00f9 lenta della malattia con un impatto meno grave. Un test del DNA \u00e8 stato sviluppato nel 2007 per identificare il gene che causa HCM nei Ragdoll. \nAllevamenti solo di Ragdoll sono esenti da questo gene (omozigosi negativa) facendo in modo che non sviluppi la forma di HCM associata con esso. Le frequenze alleliche della mutazione HCM R820W sui Ragdoll erano di 0,17 nei gatti in Italia e 0,23 nei gatti negli Stati Uniti nel 2013. Questo riferimento afferma che la prevalenza di R820W \u00e8 del 30% nel Regno Unito. La prevalenza di HCM \u00e8 stata trovata per essere del 2,9% (95% CI 2,7 -8,6%) in questo studio."}
{"id": "1306257", "revid": "1573940", "url": "https://it.wikipedia.org/wiki?curid=1306257", "title": "Ceryle rudis", "text": "Il martin pescatore bianco e nero (\"Ceryle rudis\" ()) \u00e8 un uccello della famiglia Alcedinidae.\nDescrizione.\nLungo 25\u00a0cm circa, \u00e8 un uccello inconfondibile: il maschio \u00e8 nero superiormente con le piume orlate e striate di bianco, particolarmente sulla coda e sulle ali. Il piumaggio inferiormente \u00e8 bianco, con due bande pettorali color grigio argento. La femmina presenta una colorazione molto simile al maschio, ma ha solo una banda nera, interrotta nel mezzo. Becco e zampe sono neri, Gli individui giovani hanno una livrea pi\u00f9 uniforme.\nDistribuzione e habitat.\nVive nell'Africa subsahariana, in Medio Oriente e nel sud-est asiatico.\nPredilige le zone vicine all'acqua (dolce, salata o salmastra).\nBiologia.\nRiproduzione.\nScava un tunnel lungo una trentina di centimetri che finisce in una camera di deposizione: qui vengono deposte da 2 a 6 uova (generalmente 4) che sono incubate da entrambi i genitori. Il maschio nutre tutta la famiglia.\nAlimentazione.\nSi nutre di pesci, rane e invertebrati acquatici. La cattura \u00e8 rapida e precisa. Spesso non si riesce nemmeno a notare l'uccello che entra in acqua e ghermisce il pesce.\nIl martin pescatore mangia soprattutto ciprinidi, pesci gatto, talvolta ciclidi. In Sudafrica, dove si spinge fino al mare, si nutre anche delle sardine che migrano in immensi branchi.\nLa specie nell'arte.\nAl martin pescatore bianco e nero sono stati dedicati due francobolli, uno congolese ed uno del Lesotho."}
{"id": "1306258", "revid": "121427", "url": "https://it.wikipedia.org/wiki?curid=1306258", "title": "Canudo", "text": ""}
{"id": "1306261", "revid": "767487", "url": "https://it.wikipedia.org/wiki?curid=1306261", "title": "Valzer (film)", "text": "Valzer \u00e8 un film italiano del 2007 diretto da Salvatore Maira.\nIl film \u00e8 stato presentato alla 64\u00aa Mostra internazionale d'arte cinematografica di Venezia.\nHa la particolarit\u00e0 di essere stato girato in un unico piano sequenza di 90 minuti nell'hotel NH Santo Stefano di Torino.\nTrama.\nAssunta lavora in un lussuoso albergo; la sua collega, Lucia, da anni ha lasciato il lavoro in albergo per tentare di lavorare nel mondo dello spettacolo, senza informare suo padre che \u00e8 in carcere in Argentina. Per anni Assunta, fingendosi Lucia, tiene i contatti con il padre. I due si scambiano numerose lettere che tengono in vita le speranze dell'uomo il quale, libero, va in albergo per incontrare sua figlia ed invece trova Assunta che ora non pu\u00f2 pi\u00f9 mentirgli. Il confronto tra i due \u00e8 molto forte. Intanto nello stesso hotel, alcuni manager del calcio nazionale cercano di trarre vantaggi da uno scandalo appena scoppiato in ambito calcistico mostrando tutto il loro cinismo ed arrivismo.\nAccoglienza.\nLe recensioni al film sono numerose, ricordiamo le parole di Tullio Kezich \"Chi deplora che nel cinema italiano c'\u00e8 poco talento e niente novit\u00e0 dovrebbe affrettarsi a vedere questo film\" e quelle di Gaetano Maiorino sul film \"Danzano fluttuando sullo schermo. Viaggiano su binari stabiliti eppure imprevedibili. Nascono dall\u2019ombra, si mischiano fra loro, si alternano, si scontrano, si sostituiscono, scompaiono, ritornano. I personaggi di \"Valzer\", l\u2019ultimo affascinante film di Salvatore Maira, sembrano giocare con lo schermo magico del cinema. Ingabbiati in una struttura che volontariamente si compone di un unico piano sequenza, novanta minuti senza stacchi di montaggio, non risentono assolutamente delle costrizioni, delle regole preordinate, dei rigorosi tempi di recitazione, di ingresso in scena, della sincronia che a volte (ma non stavolta) pu\u00f2 essere rischiosa forzatura [\u2026] un piccolo gioiello del cinema italiano, vincitore di due premi internazionali [\u2026] Maira mette al proprio servizio la macchina da presa, la piega, la fa girare su se stessa come appunto in un valzer, la modella e allo stesso tempo plasma il suo racconto: un equilibrio senza precedenti.\" "}
{"id": "1306267", "revid": "228587", "url": "https://it.wikipedia.org/wiki?curid=1306267", "title": "Live in Europe (Creedence Clearwater Revival)", "text": "Live in Europe \u00e8 il decimo album, nonch\u00e9 primo live ufficiale, dei Creedence Clearwater Revival, pubblicato il 16 ottobre 1973 dalla Fantasy Records. L'album venne pubblicato nonostante le forti obiezioni del frontman John Fogerty."}
{"id": "1306268", "revid": "1610933", "url": "https://it.wikipedia.org/wiki?curid=1306268", "title": "Martin pescatore bianco e nero", "text": ""}
{"id": "1306269", "revid": "298144", "url": "https://it.wikipedia.org/wiki?curid=1306269", "title": "Live in Europe", "text": ""}
{"id": "1306270", "revid": "125826138", "url": "https://it.wikipedia.org/wiki?curid=1306270", "title": "La linea d'ombra", "text": "La linea d'ombra. Una confessione (\"The Shadow Line: A Confession\") \u00e8 un romanzo breve di Joseph Conrad, uno dei suoi ultimi lavori. Scritto tra il febbraio e il dicembre 1915, nel 1916 usc\u00ec serializzato sulla rivista \"Metropolitan Magazine\" di New York (settembre-ottobre) e sulla \"English Review\" (settembre 1916-marzo 1917); fu pubblicato in libro nel 1917 (in marzo nel Regno Unito, ad aprile in America) per l'editore Joseph Malaby Dent.\nLa novella descrive lo sviluppo di un giovane uomo che assume il grado di capitano in Oriente, con la \"linea d'ombra\" del titolo che rappresenta il limite di questa maturazione.\nTema.\nL'espressione \"linea d'ombra\" \u00e8 \u00abquella che ci avverte di dover lasciare alle spalle le ragioni della prima giovent\u00f9\u00bb. Alle prime avvisaglie di giovinezza finita il protagonista decide di lasciare il mare e i tropici, ma nell'alloggio dove attende il rimpatrio gli si presenta la grande occasione: assumere il posto da capitano, su una nave orientale, un veliero stregato dal ricordo del precedente capitano, morto pazzo. Il viaggio procede su un mare disperatamente immobile, con un equipaggio estenuato dalle febbri, marinai ridotti all'impotenza, attendendo un soffio di vento che possa spezzare l'incantesimo che grava.\nIl racconto \u00e8 considerato esemplare per la duplice struttura narrativa che lo caratterizza. Il titolo completo del romanzo nella versione inglese \u00e8 \"La linea d'ombra: una confessione\" (\"The Shadow Line: A Confession\") che mostra immediatamente l'intento introspettivo dell'opera. L'ironia dell'autore propone per tutta la durata del romanzo il conflitto fra il \"giovane\" protagonista (mai nominato) e il \"vecchio\", intessendo nella trama dell'opera temi come la natura della saggezza, l'esperienza e la maturit\u00e0. Conrad utilizza spesso l'ironia come strumento per sottolineare le caratteristiche del protagonista, contrapponendolo ad altri personaggi come il capitano Giles e il tuttofare Ransome.\nIl romanzo \u00e8 spesso citato come una metafora della prima guerra mondiale, a causa di tematiche come l'importanza del cameratismo e ai riferimenti temporali. Questa ipotesi \u00e8 anche supportata dal fatto che il figlio di Conrad, Boris, abbia preso parte al conflitto, rimanendo ferito. Altri punti di vista sottolineano invece il forte riferimento al soprannaturale, in particolare rifacendosi al tema del \"fantasma\" del precedente capitano che avrebbe maledetto la nave o alla pazzia del 1\u00ba ufficiale Burns. Lo stesso Conrad ha per\u00f2 respinto queste interpretazioni nella \"nota dell'autore\", sostenendo che \"ci sono misteri e meraviglie a sufficienza nel mondo reale per andare a scomodare le follie del soprannaturale\".\nInfatti, a ben vedere, per Conrad, la linea d'ombra \u00e8 quel non definito, personalissimo e al contempo universale, momento e percorso di presa d'atto della propria indipendenza e, insieme, del proprio essere soli di fronte al e nel mondo. \nChiavi di questo improvviso, quasi subitaneo passaggio sono il superamento del senso di colpa e dell'apparentemente opposto sentimento di indegnit\u00e0 per il proprio essere: superamento che avviene assieme all'accettazione della responsabilit\u00e0 di essere se stessi come esseri umani.\nTrama.\nLa storia viene narrata in prima persona dal protagonista: costui, primo ufficiale in servizio su una nave a vapore nei mari d'oriente (in realt\u00e0 il \"\"Vidar\" non menzionato nel romanzo), improvvisamente, senza alcun motivo riconoscibile agli altri e a se stesso, si licenzia in cerca di qualcosa di pi\u00f9 dalla vita, fino a quel momento vuota e priva di obiettivi.\nSceso a terra, alloggiato nella casa dell'ufficiale e del marinaio di Singapore e in preda della noia verso tutto e tutti (che considera universalmente stupidi e poco interessanti), fortunatamente, grazie all'aiuto del capitano Giles, ha l'opportunit\u00e0 della vita sotto forma dell'offerta del comando di un veliero (in realt\u00e0 il brigantino \"Otago\" non menzionato nel romanzo), situato a Bangkok il cui capitano precedente \u00e8 morto.\nIl protagonista parte immediatamente con il vapore \"Melita\"\" per Bangkok, essendo pi\u00f9 che certo di essere l'uomo giusto per l'incarico e felice di avere saltato tutta la gavetta che si era immaginato di dover svolgere prima di avere la possibilit\u00e0 di arrivare a un incarico del genere.\nImbarcato sulla nave, comincia subito ad entrare in conflitto con il primo ufficiale \"Burns\", che sospetta aspirasse ad assumere il ruolo del defunto comandante con il quale aveva avuto una durissima discussione, poco prima della sua morte. In tale diverbio l'ex comandante aveva maledetto la nave.\nPare quasi che la maledizione si avveri. Infatti la nave, salpata, \u00e8 in preda a un'epidemia di febbri tropicali che debilita e mette fuori combattimento tutti tranne il protagonista e il cuoco della nave, Ransome.\nEpidemia non curabile, avendo il capitano precedente illegalmente venduto la scorta di medicine (chinino) subito prima della sua morte.\nDebilitato dalla febbre, il primo ufficiale ossessivamente ripete che il responsabile \u00e8 il vecchio capitano con la sua maledizione. Peraltro, la nave incappa in una tremenda bonaccia che la mantiene immobile nell'oceano per pi\u00f9 di due settimane.\nIn questa difficilissima situazione il protagonista \u00e8 assillato da dubbi su se stesso, sulla vita e sulle proprie capacit\u00e0. Riesce a mantenere comunque, nonostante tutto, la nave in funzione grazie all'aiuto dell'indispensabile Ransome, con grande fatica di quest'ultimo, perch\u00e9 malato di cuore.\nAlla fine il vento arriva e quella che sembra essere una nave di moribondi riesce a raggiungere Singapore. L'equipaggio malato viene trasportato all'ospedale, un nuovo equipaggio viene assunto e, immediatamente, il protagonista decide di ripartire, non prima di aver salutato Giles, stavolta privo dell'aiuto di Ransome che lo aveva sostenuto nel precedente terribile viaggio, ma anche privo delle sue illusioni di giovent\u00f9 e avviato a diventare uomo, avendo ormai superato la sua \"linea d'ombra\"."}
{"id": "1306271", "revid": "466539", "url": "https://it.wikipedia.org/wiki?curid=1306271", "title": "Dacia (abitazione)", "text": "La dacia (; ) \u00e8 un'abitazione russa situata in campagna e di solito posseduta dagli abitanti delle grandi citt\u00e0 che la usano per trascorrervi le vacanze o per affittarle ad altri villeggianti.\nLe dacie sono molto comuni in Russia e sono altres\u00ec molto diffuse in alcune repubbliche dell'ex Unione Sovietica e del Blocco orientale. Come risultato delle severe restrizioni cui furono soggette le dacie come dimensione e tipo durante l'era sovietica, alcune caratteristiche concesse, come gli attici e le verande a vetrate, divennero molto diffuse e spesso sovradimensionate. Nel periodo 1963-1985 in particolare le limitazioni furono pi\u00f9 rigide; la costruzione di un'abitazione per una famiglia singola in citt\u00e0 e in campagna venne proibita nell'Unione Sovietica, e solo case ad un unico piano senza impianto di riscaldamento con una superficie calpestabile minore di 25 m\u00b2 vennero permesse come dacie. Dal 1990 \u00e8 stata eliminata ogni limitazione come dacia e viene stimato che circa un quarto degli abitanti delle grandi citt\u00e0 possieda una dacia.\nChiunque occupi una dacia viene chiamato \"da\u010dnik\" (). Anche in altri Paesi, come in Cecoslovacchia, nella Germania est e in Jugoslavia, era diffuso possedere case di campagna.\nStoria.\nLe prime dacie in Russia cominciarono ad apparire durante il regno di Pietro il Grande. Inizialmente erano casette estive site in campagna che venivano date ai vassalli leali dallo zar. In russo arcaico, la parola \"da\u010da\" significa \"qualcosa di dato\" ed \u00e8 affine al latino \"data\". Durante l'illuminismo, l'aristocrazia russa us\u00f2 le sue dacie per incontri culturali e sociali che venivano solitamente accompagnati da balli in maschera e mostre. La rivoluzione industriale vide una rapida crescita della popolazione urbana e l'incremento del desiderio dei residenti in citt\u00e0 di sfuggire, almeno temporaneamente, all'inquinamento. Dalla fine del XIX secolo, la dacia divent\u00f2 lo svago preferito estivo per la classe dominante e il ceto medio della societ\u00e0 russa.\nDopo la rivoluzione bolscevica del 1917, la maggior parte delle dacie vennero nazionalizzate. Alcune furono convertite in case di villeggiatura per la classe lavoratrice, mentre altre, solitamente quelle di qualit\u00e0 migliore, vennero distribuite tra i funzionari prominenti del PCUS e della nuova ed emergente \u00e9lite culturale e scientifica. Tutte le dacie salvo poche restavano propriet\u00e0 dello Stato e il diritto ad usufruirne era solitamente revocato quando l'occupante si dimetteva o cadeva in disgrazia presso il governo. La dacia favorita di Stalin si trovava a Gagra, in Abcasia. La costruzione di nuove dacie venne limitata fino ai tardi anni quaranta e necessitava di un'approvazione speciale da parte dei leader del PCUS.\nIl periodo successivo alla seconda guerra mondiale vide una crescita moderata nello sviluppo delle dacie. Considerato che non c'era una legge effettiva che vietasse la costruzione di dacie, molti cominciarono ad occupare lotti di terra non utilizzati vicino alle citt\u00e0, alcune baracche, capanne ed edifici pi\u00f9 importanti che servirono come dacie. Questa pratica di occupazione venne stimolata dal desiderio degli abitanti urbani, tutti residenti in condomini, di passare un po' di tempo vicino alla natura, ed anche di far crescere i propri frutti e la propria verdura. Quest'ultimo motivo era causato dal fallimento dell'economia pianificata del programma agricolo che non riusciva a provvedere abbastanza prodotti freschi. Col passare del tempo il numero degli occupanti crebbe geometricamente e il governo non ebbe altra scelta che riconoscere ufficialmente il loro diritto a coltivare \"dilettantescamente\". Nel 1955 venne introdotto un nuovo tipo di soggetto nel sistema giuridico sovietico, chiamato \"societ\u00e0 di giardinieri\" (; da non confondere con \"giardino comunitario\"). La societ\u00e0 di giardinieri riceveva il diritto all'uso permanente della terra esclusivamente per fini agricoli ed il permesso di allacciarsi alla rete elettrica e idrica. Nel 1958 venne introdotta un'ulteriore forma di organizzazione, la \"cooperativa per la costruzione di dacie (DSK)\" (), che riconosceva il diritto del singolo a costruire una piccola casa sulla terra locata dal governo.\nGli anni ottanta videro il picco del boom delle dacie, quando praticamente ogni famiglia benestante nel paese aveva una dacia di sua propriet\u00e0 o passava i fine settimana e le vacanze nelle dacie di amici. Spesso disagiate e senza impianto idraulico le dacie erano comunque la migliore soluzione per i milioni di famiglie della classe lavoratrice per avere uno svago estivo a pochi soldi. Avere un appezzamento di terra offriva inoltre l'opportunit\u00e0 per gli abitanti di citt\u00e0 di concedersi il piacere di coltivare le proprie piante. Al giorno d'oggi, le vacanze della festa dei lavoratori restano una caratteristica della vita russa che permette ai residenti in citt\u00e0 un lungo fine settimana per piantare, seminare e controllare gli alberi da frutto, visto che il terreno si scongela dal lungo inverno russo. Dal momento che non ci sono altre festivit\u00e0 nazionali lunghe abbastanza per dedicarsi alla piantumazione, molti datori di lavoro danno ai propri dipendenti un giorno di vacanza in pi\u00f9 specificatamente per questo motivo.\nIl collasso del comunismo nell'Unione Sovietica vide il ritorno alla propriet\u00e0 privata. Da allora molte dacie sono state privatizzate e la Russia \u00e8 ora la nazione con il maggior numero di proprietari di seconde case. La crescita degli standard di vita negli ultimi anni ha dato modo a molti proprietari di investire il proprio denaro in miglioramenti. Quindi, negli ultimi tempi, le dacie sono case completamente equipaggiate, utilizzabili come residenza permanente. L'economia di mercato ha trasformato la dacia in un bene, che generalmente riflette la condizione economica del suo proprietario e pu\u00f2 essere liberamente commerciata nel mercato immobiliare.\nIn conseguenza al rapido incremento dell'urbanizzazione in Russia, molte case nei villaggi sono correntemente vendute per essere usate come dacie. Molti paesi russi ora hanno residenti temporanei, i da\u010dnik. Alcuni villaggi sono stati completamente trasformati in insediamenti composti interamente di dacie, mentre alcuni vecchi insediamenti di dacie non appaiono come abitazioni temporanee. I vantaggi di acquistare una dacia in un villaggio sono solitamente: bassi costi, grandi appezzamenti di terra e grande distanza tra le case. Gli svantaggi possono essere: servizi di bassa qualit\u00e0, meno sicurezza, e tipicamente una distanza maggiore per raggiungerle.\nAgricoltura nelle dacie.\nGli appezzamenti delle dacie (solitamente non pi\u00f9 ampi di 600 m\u00b2) sono troppo piccoli per far crescere l'ammontare necessario di frutta o verdura, quindi a volte questi prodotti sono coltivati in uno spazio separato dedicato esclusivamente a questo scopo. Ai tempi dei Soviet e a volte adesso, tali lotti di terra spesso sono costituiti da campi agricoli inutilizzati appartenenti a fattorie collettive. Comunque, nelle aree rurali, molti proprietari di dacie possiedono un grande appezzamento di terra e possono coltivare l'ammontare necessario di frutta e verdure nel proprio terreno.\nMolti piccoli lotti, specialmente quelli acquistati recentemente, non sono usati per la coltivazione su larga scala. Al posto di tali attivit\u00e0 sono frequentemente utilizzati per il giardinaggio e la semina di piante esotiche.\nIn virt\u00f9 dell'alto costo dell'equipaggiamento, anche lotti relativamente estesi sono spesso coltivati manualmente usando attrezzi come la vanga e il forcone. In autunno le patate cresciute e gli altri raccolti vengono ammassati e trasportati in citt\u00e0 dove vengono immagazzinati in cantina, rifugi sotterranei (solitamente siti in terreni inutilizzati) o nei garage.\nL'annuale processo di raccolto delle patate (e a volte anche la piantumazione) \u00e8 un significativo evento nella vita russa. Viene comunemente chiamato \"andare a patate\" (in russo: \u0435\u0437\u0434\u0438\u0442\u044c \u043d\u0430 \u043a\u0430\u0440\u0442\u043e\u0448\u043a\u0443). Ai tempi dei soviet, visitare un terreno privato era chiamato \"andare ai campi\" (in russo: \u0435\u0437\u0434\u0438\u0442\u044c \u043d\u0430 \u043f\u043e\u043b\u044f).\nMolti russi preferiscono coltivare verdure da s\u00e9 a causa dell'uso eccessivo di fertilizzanti e degli alti costi dei prodotti nei negozi. Oltretutto, coltivarsi le proprie derrate, \u00e8 una tradizione russa di lunga data. Persino alcuni personaggi influenti russi praticano questa attivit\u00e0.\nI metodi di trasporto che usa la gente per arrivare alle proprie dacie, oltre ovviamente all'automobile, sono gli autobus e i treni suburbani, gergalmente chiamati \"Elektri\u010dka\" (). In ragione del fatto che un alto numero di persone viaggia verso la propria dacia nei fine settimana (specialmente in estate), i dintorni delle citt\u00e0 vengono tipicamente afflitti da un pesante traffico e gli \"Elektri\u010dka\" e gli autobus si riempiono. Questo problema riguarda peraltro solo le grandi citt\u00e0, attorno a quelle pi\u00f9 piccole simili problemi sono quasi inesistenti.\nGosdacia.\nLe dacie di stato assegnate ai membri del governo, accademici, ufficiali superiori dell'esercito ed altre figure importanti sono chiamate \"gosdacia\" (, abbreviazione di \"\u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u0430\u044f \u0434\u0430\u0447\u0430\" \u2014 \"dacia di stato\"). Nella moderna Russia, l'amministrazione presidenziale continua a possedere numerose dacie nel paese che sono affittate, spesso non a prezzi di mercato, a funzionari del governo. Il presidente russo ha la residenza ufficiale della sua dacia a Zavidovo e Novo-Ogar\u00ebvo. Le gosdacie a Komarovo e Peredelkino a Mosca sono abitate da molti intellettuali e artisti sovietici. Vladimir Putin ha la sua dacia personale a Ozero.\nDacie dell'\u00e9lite.\nIn tempi moderni, l'ascesa di una nuova classe di nuovi ricchi nella societ\u00e0 russa, i cosiddetti nuovi russi, ha aggiunto una nuova dimensione al concetto di dacia.\nCon costi di costruzione che spesso raggiungono milioni di dollari, di fatto un ritorno ai tempi delle dimore di campagna nobiliari pre-rivoluzionarie, le dacie dell'\u00e9lite del paese non reggono il confronto con quelle dell'era sovietica. La maggior parte delle dacie dell'\u00e9lite sono costruite di cemento e mattoni a differenza di quelle del ceto medio che sono in massima parte fatte di legno. Assimilabili per dimensione e allestimento a ville e palazzi, esse diventano una complessa ostentazione di status sociale, ricchezza e potere. Questi nuovi simboli di prosperit\u00e0 sono progettati da architetti, solitamente in stile eclettico che rifletta i gusti dei proprietari, con l'aggiunta di numerosi articoli di lusso come statue di marmo, fontane e piante esotiche. Alcuni hanno attrezzature sportive di ultima tecnologia come piscine interne, campi da tennis multipli e stalle. Qualche dacia ha anche una piccola foresta con tanto di laghetto.\nMolti magnati, imprenditori di successo, sportivi, popstar e boss mafiosi ora scelgono la dacia come residenza principale. Come risultato di ci\u00f2, queste sono spesso circondate da solidi recinti equipaggiati di filo spinato, telecamere di sorveglianza e/o sensori di movimento e, a volte, anche da guardie pesantemente armate."}
{"id": "1306274", "revid": "1522738", "url": "https://it.wikipedia.org/wiki?curid=1306274", "title": "Mario Party 5", "text": "Mario Party 5 \u00e8 un videogioco per la pittaforma Nintendo GameCube. \u00c8 il quinto della serie dei Mario Party inizialmente pubblicati su Nintendo 64. L'innovazione di questo episodio della serie \u00e8 che non ci sono pi\u00f9 gli oggetti ma al loro posto delle palline che contengono oggetti.\nModalit\u00e0 di gioco.\nMario Party 5 ha diverse modalit\u00e0 di gioco: la modalit\u00e0 \"party\", una sorta di gioco dell'oca singolo o a due squadre per pi\u00f9 giocatori con l'aggiunta di minigiochi, lo scopo del gioco per\u00f2 non \u00e8 arrivare alla fine del tabellone, ma accumulare gettoni e prendere la stella che costa 20 gettoni. La modalit\u00e0 \"storia\" \u00e8 per un solo giocatore che gareggia contro Bowser e Minibowser (che bisogna sconfiggere facendogli perdere tutti quanti i gettoni), perde chi rimane senza gettoni. La modalit\u00e0 \"gran premio\", per 4 giocatori, uno scontro tra macchine costruite dal giocatore stesso comprando i componenti con i punti accumulati nei minigiochi.\nI minigiochi sono di diverso tipo: nei minigiochi per 4 giocatori si gioca tutti contro tutti, nei minigiochi 2 contro 2 si gioca a squadre. Nei minigiochi gara (4 giocatori) ogni partecipante mette in palio un certo numero di gettoni, che saranno il premio del vincitore. Nei minigiochi duello si scontrano solo due giocatori, naturalmente di due squadre diverse, ma questa volta il premio pu\u00f2 essere anche una stella.\nC'\u00e8 poi presente una modalit\u00e0 \"pi\u00f9\", che ha tre minigiochi in pi\u00f9: beach volley rivoluzione, hockey su ghiaccio e carte in festa (variante della \"Modalit\u00e0 Party\" ma con le pedine a somiglianza dei personaggi e senza minigiochi e tante altre sorprese)."}
{"id": "1306280", "revid": "1305772", "url": "https://it.wikipedia.org/wiki?curid=1306280", "title": "Tagiko", "text": ""}
{"id": "1306282", "revid": "1305772", "url": "https://it.wikipedia.org/wiki?curid=1306282", "title": "Daler", "text": "Monete.\n\"Daler\" \u00e8 la parola che nelle lingue scandinave indica il Tallero:"}
{"id": "1306283", "revid": "770685", "url": "https://it.wikipedia.org/wiki?curid=1306283", "title": "Movimento Socialista Panellenico", "text": "Il Movimento Socialista Panellenico\u00a0\u2013 PASOK (IPA: ) (in greco: \u03a0\u03b1\u03bd\u03b5\u03bb\u03bb\u03ae\u03bd\u03b9\u03bf \u03a3\u03bf\u03c3\u03b9\u03b1\u03bb\u03b9\u03c3\u03c4\u03b9\u03ba\u03cc \u039a\u03af\u03bd\u03b7\u03bc\u03b1\u00a0\u2013 \u03a0\u0391\u03a3\u039f\u039a, \"Panellinio Sosialistiko Kinima\"; IPA: ) \u00e8 un partito politico greco di centro-sinistra, d'ispirazione socialdemocratica e socialiberalista.\nNel 1981 ha formato il primo governo socialista a partire dalla Guerra Fredda, divenendo presto il protagonista della politica ellenica degli anni ottanta e novanta. Alle elezioni legislative del 7 marzo 2004 \u00e8 stato per\u00f2 sconfitto dal partito di centro-destra Nuova Democrazia, passando dunque all'opposizione fino all'autunno 2009, quando ha riconquistato il governo del paese.\nIl PASOK \u00e8 membro del Partito Socialista Europeo e dell'Internazionale Socialista. Il PASOK ha eletto otto dei 24 deputati greci al Parlamento Europeo.\nIl 31 gennaio 2006 il presidente del partito e futuro premier, George Papandreou, \u00e8 stato eletto presidente dell'Internazionale Socialista.\nIl 18 marzo 2012 Papandreou si dimette e gli succede Evangelos Venizelos, il quale dopo le prime elezioni del 2012 rifiuta l'incarico di formare il governo.\nIl 14 giugno 2015 le primarie del partito vedono vincere una donna, Fofi Gennimata.\nNel marzo 2018 il partito aderisce, insieme ad altri partiti di centro-sinistra, alla coalizione Movimento per il Cambiamento.\nStoria.\nFondazione.\nIl PASOK \u00e8 stato fondato il 3 settembre 1974 in seguito alla caduta del regime dei colonnelli e al ripristino delle istituzioni democratiche. Il fondatore \u00e8 stato Andreas Papandreou, figlio del leader liberale Ge\u014drgios Papandreou. I principi del partito al momento della formazione erano \u201cIndipendenza nazionale, Sovranit\u00e0 popolare, Emancipazione sociale, Processo democratico\u201d. Il partito \u00e8 stato guidato dalla costituzione per 24 anni dalla \u201cdinastia\u201d dei Papandreou.\nI primi anni.\nAlle elezioni parlamentari del 1974, il PASOK ottenne il 13,5% e 15 seggi su 300, giungendo dietro al partito di centrodestra Nuova Democrazia di K\u014dnstantinos Karamanl\u012bs e al centrista Unione di Centro - Nuove Forze guidato da Ge\u014drgios Mavros. Alle successive elezioni del 1977 il PASOK super\u00f2 i liberali, raddoppi\u00f2 i consensi e ottenne 92 seggi, divenendo la prima forza di opposizione.\nPartito di governo.\nLe elezioni del 1981 videro l'affermazione del PASOK con il 48% dei voti, pari a una rappresentanza parlamentare di 173 seggi, e condussero alla formazione del primo governo socialista nella storia greca dal 1924. Sebbene Papandreu avesse promesso in campagna elettorale il ritiro della Grecia dalla NATO e dalla Comunit\u00e0 Economica Europea, una volta al potere cambi\u00f2 posizione rispetto ad entrambe le istituzioni.\nNel 1985 il governo modific\u00f2 la Costituzione togliendo molti poteri al Presidente a favore del Primo Ministro e del Consiglio dei ministri. Venne approvata l'equiparazione dei matrimoni civili a quelli religiosi.\nAlle elezioni del giugno 1985 il PASOK ottenne il 45% dei voti e 161 seggi, assicurandosi una stabile maggioranza per il secondo mandato di governo. Il ministro della Giustizia del secondo governo socialista, V. Rotis, cre\u00f2 un caso diplomatico a causa della gestione del caso di Abdel Osama Al-Zomar, arrestato in Grecia in quanto sospettato di essere la mente delle bombe alla Sinagoga di Roma del 1982 che uccisero un bambino di tre anni. Dopo che la Corte Suprema ordin\u00f2 l'estradizione in Italia, Rotis non attu\u00f2 la decisione affermando che gli atti di Al-Zomar erano da inquadrarsi nella lotta di liberazione della Palestina, e dunque non potevano considerarsi di natura terroristica. Rotis consent\u00ec ad Al-Zomar di espatriare in Libia.\nDal 1988 la popolarit\u00e0 del governo inizi\u00f2 a declinare a causa, da un lato di una serie di scandali finanziari e a episodi di corruzione che coinvolgevano dei ministri e lo stesso Papandreou, e dall'altro delle misure fiscali restrittive, attuate dopo le politiche keynesiane che avevano caratterizzato il primo mandato. Allo stesso tempo, la salute del leader inizi\u00f2 a peggiorare.\nAlle elezioni del giugno 1989 il PASOK ottenne il 40% dei voti contro il 45% di Nuova Democrazia. Tuttavia, il PASOK aveva modificato la legge elettorale un anno prima delle elezioni, rendendo pi\u00f9 difficile al partito di maggioranza relativa la formazione del governo; l'impasse condusse a elezioni anticipate nel mese di novembre dello stesso anno, che diedero un risultato analogo. Dopo un breve periodo di governo di grande coalizione con la partecipazione del PASOK, le elezioni dell'aprile 1990 segnarono il ritorno al potere di Nuova Democrazia; tuttavia, il vantaggio del 7% nei consensi, si tradusse in una risicata maggioranza parlamentare di 152 seggi su 300, mentre il PASOK poteva contare su 121 deputati.\nAll'opposizione, la leadership del PASOK entr\u00f2 in crisi quando Papandreou fu processato per il suo presunto coinvolgimento nello scandalo della Banca di Creta, dal quale risult\u00f2 non colpevole.\nLe elezioni del 1993 segnarono il ritorno del PASOK al governo, con il 46,3% dei voti. La rielezione fu considerata da molti pronunciamento popolare contro le accuse giudiziarie. Nel 1995 la salute di Papandreou inizi\u00f2 a deteriorarsi e si apr\u00ec una fase di conflitto per la leadership.\nIl periodo della \u201cmodernizzazione\u201d.\nNel gennaio 1996 Papandreou fu costretto alle dimissioni dopo un lungo periodo di ricovero ospedaliero protrattosi per tre mesi durante il quale conserv\u00f2 la carica di Primo Ministro; Papandreou mor\u00ec sei mesi pi\u00f9 tardi. Gli successe alla guida del governo Costas Simitis, candidato dell'ala modernizzatrice e filo-europea del partito, che sconfisse il candidato proposto dal leader scomparso Akis Tsohatzopoulos. Nei primi giorni dopo la sua elezione, Simitis dovette affrontare la pi\u00f9 grave crisi politica che colp\u00ec la Grecia negli ultimi vent'anni, la crisi di Imia. Simitis fu criticato per la debole posizione verso la Turchia e soprattutto per aver richiesto l'intervento americano.\nAl congresso dell'estate 1996, dopo la morte del leader, Simitis fu eletto alla guida del partito e indisse elezioni anticipate, cercando la legittimazione popolare. Sebbene la crisi di Imia avesse parzialmente offuscato la sua immagine, la prosperit\u00e0 economica e la sua concretezza gli consentirono di vincere le elezioni di settembre con il 41,5% dei consensi. Sotto la guida di Simitis, il PASOK ottenne due principali successi: l'assegnazione delle Olimpiadi del 2004 ad Atene nel 1997 e l'ingresso nella Zona Euro nel 2001, dalla quale la Grecia era stata esclusa nel 1998 per il mancato raggiungimento dei criteri di convergenza. Successivamente, poi, si \u00e8 scoperto che i conti erano stati truccati e che in realt\u00e0 la Grecia non aveva rispettato i parametri di Maastricht al momento dell'ingresso nell'unione monetaria.\nSimitis fu riconfermato nell'aprile 2000 con una vittoria risicata con il 43,8% dei voti e 158 seggi; tuttavia, un risultato notevole per un partito al governo quasi ininterrottamente per 20 anni.\nNel 2000, dopo l'omicidio del brigadiere Stephen Saunders da parte dell'Organizzazione Rivoluzionaria 17 novembre, e soprattutto per la preoccupazione che le Olimpiadi potessero rappresentare un obiettivo terroristico, il partito sub\u00ec notevoli pressioni per consegnare il gruppo terroristico alla giustizia. Il governo intensific\u00f2 gli sforzi e, con una serie di operazioni avviate il 29 giugno 2002 i membri del Gruppo 17 novembre furono catturati e processati.\nIl periodo di opposizione.\nTuttavia, il PASOK stava perdendo il tradizionale contatto con la classe media e i lavoratori. Per accrescere le possibilit\u00e0 di vittoria del partito alle successive elezioni, il 7 gennaio 2004 Costas Simitis ha annunciato le dimissioni da leader del partito, venendo sostituito da George Papandreou, figlio di Andreas Papandreou. Il PASOK riteneva che Papandreou potesse recuperare lo svantaggio del 7% nei confronti di Nuova Democrazia guidato da K\u014dstas Karamanl\u012bs rilevato dai sondaggi elettorali. Papandreou riusc\u00ec a portare lo svantaggio al 3%, ma non a cambiare l'immagine di partito al potere da troppo tempo, inconcludente e corrotto.\nLe elezioni del 7 marzo 2004 furono vinte ampiamente da ND, mentre il PASOK che ottenne il 40,55% dei consensi e 117 seggi, pass\u00f2 dopo undici anni all'opposizione.\nAlle elezioni politiche anticipate del 2007 il PASOK ha ottenuto il 38,1% dei voti, perdendo il 2% rispetto al 2004. I socialisti hanno eletto 102 deputati, perdendo 15 seggi. Il PASOK aveva sperato di superare i conservatori di Nuova Democrazia grazie alle forti critiche rivolte al primo ministro K\u014dstas Karamanl\u012bs per i numerosi incendi scoppiati nel Peloponneso alcuni mesi prima delle elezioni. Ad avvantaggiarsi delle critiche, invece, sono stati il Partito Comunista di Grecia (8,2%, +3,6), la Coalizione della Sinistra Radicale (5%, +1,7) e il Raggruppamento Ortodosso Popolare (3,8%, + 1,6). Nuova Democrazia, nonostante il calo del 3,8%, ha comunque ottenuto 152 seggi, 2 in pi\u00f9 della maggioranza, mantenendo, cos\u00ec, la guida del Paese.\nGeorge Papandreou si impegna a rinnovare il PASOK, trasformandolo dal movimento socialista-satrapico ereditato dal padre in un tentativo di modernizzazione della sinistra all'avanguardia in Europa. Secondo David Miliband, ministro degli esteri inglese del Partito Laburista, il PASOK \u00e8 \"una delle ispirazioni per la sinistra europea\".\nTra le altre cose, Papandreou ha cercato di mettere in pratica nella vita del partito le teorie della democrazia deliberativa.\nIl ritorno al governo (2009).\nDue anni dopo per\u00f2, il PASOK riconquista il Vouli e il governo alle elezioni del 2009.\nAlle elezioni del 2009, George Papandreou sconfigge Costas Karamanlis, presidente uscente e dimissonario di un governo di centro-destra, ottenendo col PASOK il 43% dei voti e 160 seggi su 300 all'Assemblea Nazionale. Gi\u00e0 nelle Elezioni europee del 2009 il PASOK aveva sorpassato ND.\nIl nuovo governo di George Papandreou si insedia il 6 ottobre 2009.\nLa nuova crisi.\nDopo aver indetto per poi disdire un referendum sulle politiche d'austerit\u00e0 imposte dall'UE, dalla BCE e dal FMI, Papandreou si dimette da primo ministro il 10 novembre 2011, nondimeno resta il leader del Pasok fino al 18 marzo 2012 che gli succeder\u00e0 Evangelos Venizelos. Tra il 7 e l'8 novembre 2011 le principali forze politiche greche (PASOK e ND) si sono accordate sulla nomina dell'economista Lucas Papademos a nuovo Primo ministro, dopo le dimissioni dell'esecutivo guidato da George Papandreou. Alle elezioni parlamentari del maggio 2012 il Pasok subisce un fortissimo calo di consensi, strappando un misero 13,2% e venendo superato dal Syriza. Ciononostante, Venizelos riceve dal presidente Papoulias, dopo le rinunce di ND e SYRIZA, l'incarico di formare un nuovo governo, ma vi rinuncia quasi subito. Dopo le elezioni parlamentari del giugno 2012, il PASOK, insieme a DIMAR, entra a far parte del governo del leader di ND Samaras, con un appoggio esterno.\nCon l'uscita di DIMAR il 21 giugno 2013 dalla maggioranza e il contestuale passaggio all'opposizione per la chiusura della tv pubblica nazionale ERT, il PASOK rafforza la sua posizione nel Governo Samaras con l'assegnazione di Dicasteri di peso nonostante il deludente risultato elettorale e la modesta rappresentanza parlamentare ma fondamentale per conservare la maggioranza nel Parlamento Ellenico: il Presidente del PASOK Evangelos Venizelos viene nominato Vicepremier e Ministro degli Esteri, Giannis Manniatis Ministro dell'Energia e Michalis Chrisochoidis Ministro dei Trasporti e Infrastrutture.\nElezioni europee 2014.\nAlle elezioni del 25 maggio 2014 il PASOK ha costituito una coalizione con piccoli partiti di centrosinistra, chiamata Ulivo - Schieramento Democratico (in greco \"Eli\u00e1\"), su ispirazione dell'omonima coalizione italiana del centrosinistra che fu guidata da Romano Prodi; la lista ha ottenuto l'8%, pari a 2 eurodeputati.\nElezioni politiche 2015.\nLe elezioni politiche del 2015, svoltesi anticipatamente dopo la mancata elezione del Presidente della Repubblica, hanno visto la vittoria della maggiore forza di opposizione SYRIZA. Il PASOK ha ottenuto il peggior risultato elettorale dall'anno della sua fondazione, in termini di percentuali, voti reali e piazzamento (appena il 4,7%, pari a 289,482 voti, con 13 deputati eletti), risultando il settimo partito per consensi, nonch\u00e9 l'ultimo a riuscire a superare la soglia di sbarramento.\nIl leader Venizelos ha accusato il suo predecessore, l'ex premier George Papandreou (fuoriuscito dal partito socialista per fondare, poco prima delle elezioni, il movimento KIDISO) di aver sottratto voti al PASOK stesso. Tuttavia, anche sommando il risultato del partito di Papandreou (2,46% pari a 152.230 suffragi) quello del PASOK, si rimane ben lontani dal precedente record negativo del partito, avvenuto alle elezioni del 1974, ove i voti socialisti furono attorno ai 700.000.\nRispetto al 1993 (anno in cui il PASOK ottenne il 46,9% dei consensi, pari a 3.235.017 suffragi), il partito ha perso poco meno di 3 milioni di voti reali, con un crollo di oltre il 40%, risultando ai margini della vita politica del Paese.\nPrimarie giugno 2015.\nIl 14 giugno 2015 ci son state le primarie del PASOK, volute dal presidente Evangelos Venizelos, ed \u00e8 stata eletta nuovo presidente Fofi Gennimata.\nElezioni politiche settembre 2015.\nIl 30 agosto, PASOK e DIMAR formano un'alleanza elettorale per le elezioni anticipate di settembre dopo le dimissioni di Alex\u012bs Tsipras dalla carica di Primo Ministro. Ottengono insieme il 6,3% pari a 17 deputati. Si tratta delle prime elezioni in cui il partito socialista torna a crescere tornando ad essere il quarto partito del Paese dietro i neonazisti di Alba Dorata, in netto miglioramento rispetto alle elezioni di gennaio quando fu relegato al settimo posto con il 4,7% pari a 13 deputati (dodicesimo DIMAR con 0,5% e nessun eletto). La leggera crescita del partito si deve ad una nuova leadership non compromessa con il passato e alla decisione di non correre alle elezioni degli ex avversari interni di KIDISO, partito fondato dall'ex padre nobile dei socialisti greci e presidente dell'Internazionale Socialista George Papandreou.\nIl Movimento per il Cambiamento.\nIl 27 novembre 2017 la presidente del PASOK Fofi Gennimata annuncia la creazione di una nuova alleanza di centrosinistra chiamata Movimento per il Cambiamento (KINAL). Al progetto aderiscono PASOK, KIDISO, DIMAR e To Potami.\nL'alleanza viene ufficialmente fondata il 16 marzo 2018."}
{"id": "1306284", "revid": "131358", "url": "https://it.wikipedia.org/wiki?curid=1306284", "title": "Ernesto Javier Chevant\u00f3n", "text": ""}
{"id": "1306285", "revid": "184509", "url": "https://it.wikipedia.org/wiki?curid=1306285", "title": "Lu\u00eds Fabiano Clemente", "text": ""}
{"id": "1306286", "revid": "339392", "url": "https://it.wikipedia.org/wiki?curid=1306286", "title": "Mikhail Juzhnij", "text": ""}
{"id": "1306287", "revid": "484362", "url": "https://it.wikipedia.org/wiki?curid=1306287", "title": "Garavaglia", "text": ""}
{"id": "1306288", "revid": "71433", "url": "https://it.wikipedia.org/wiki?curid=1306288", "title": "Daniel Alves Da Silva", "text": ""}
{"id": "1306293", "revid": "1632387", "url": "https://it.wikipedia.org/wiki?curid=1306293", "title": "Pre-Creedence", "text": "Pre-Creedence \u00e8 l'undicesimo album, nonch\u00e9 terza raccolta ufficiale, dei Creedence Clearwater Revival, pubblicato nel 1975 dalla Fantasy Records. L'album usc\u00ec dopo che il gruppo si era gi\u00e0 sciolto e conteneva brani registrati sotto il nome The Golliwogs. Gli ultimi due, realizzati come singoli nel 1967, furono reincisi per il primo singolo a nome dei Creedence nel 1968."}
{"id": "1306294", "revid": "80339", "url": "https://it.wikipedia.org/wiki?curid=1306294", "title": "Boris Nikolaevi\u010d El'tsin", "text": ""}
{"id": "1306301", "revid": "281901", "url": "https://it.wikipedia.org/wiki?curid=1306301", "title": "Scorpaena notata", "text": "Lo scorfanotto (Scorpaena notata Rafinesque, 1810) \u00e8 un pesce marino della famiglia degli Scorpaenidae.\nDescrizione.\nFino a 18 centimetri, il pi\u00f9 piccolo tra gli Scorpaenidae mediterranei. Mimetico, corpo di colore rosso con macchie biancastre, tozzo; presente una macchia nera sulla pinna dorsale estesa tra l'ottava e la decima spina.\nComportamento.\nSpecie bentonica tipicamente notturna; di giorno \u00e8 sedentario.\nHabitat e distribuzione.\nMar Mediterraneo, Oceano Atlantico orientale, da 0 a 100 metri di profondit\u00e0 su fondali rocciosi.\nSpecie affini.\n\"Scorpaena scrofa\", da cui si distingue per la mancanza di appendici cutanee sotto la bocca e per la presenza della macchia dorsale."}
{"id": "1306302", "revid": "124971926", "url": "https://it.wikipedia.org/wiki?curid=1306302", "title": "Chronicle, Vol. 1", "text": "Chronicle, Vol. 1 (noto anche come Chronicle: 20 Greatest Hits) \u00e8 il dodicesimo album, nonch\u00e9 quarta raccolta ufficiale, dei Creedence Clearwater Revival, pubblicato nel gennaio 1976 dalla Fantasy Records. Ha totalizzato a gennaio 2022, pi\u00f9 di 1100 settimane in classifica nella US CATALOG ALBUM ed \u00e8 stato certificato 10 volte platino dalla RIAA."}
{"id": "1306303", "revid": "29244", "url": "https://it.wikipedia.org/wiki?curid=1306303", "title": "Scorfanotto", "text": ""}
{"id": "1306304", "revid": "287204", "url": "https://it.wikipedia.org/wiki?curid=1306304", "title": "Agios Minas", "text": "Agios Minas () \u00e8 un ex comune della Grecia nella periferia dell'Egeo Settentrionale (unit\u00e0 periferica di Chio) con 2.686 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Chio."}
{"id": "1306307", "revid": "1305772", "url": "https://it.wikipedia.org/wiki?curid=1306307", "title": "Damian", "text": ""}
{"id": "1306311", "revid": "1632387", "url": "https://it.wikipedia.org/wiki?curid=1306311", "title": "The Concert", "text": "The Concert \u00e8 il tredicesimo album, nonch\u00e9 secondo live ufficiale, dei Creedence Clearwater Revival, pubblicato nel 1980 dalla Fantasy Records. Il live venne registrato il 31 gennaio 1970."}
{"id": "1306312", "revid": "767487", "url": "https://it.wikipedia.org/wiki?curid=1306312", "title": "Amani (Grecia)", "text": "Amani () \u00e8 un ex comune della Grecia nella periferia dell'Egeo Settentrionale (unit\u00e0 periferica di Chio) con 2.668 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Chio."}
{"id": "1306314", "revid": "599013", "url": "https://it.wikipedia.org/wiki?curid=1306314", "title": "Stuart Little", "text": ""}
{"id": "1306317", "revid": "38120", "url": "https://it.wikipedia.org/wiki?curid=1306317", "title": "Stuart little", "text": ""}
{"id": "1306322", "revid": "1632387", "url": "https://it.wikipedia.org/wiki?curid=1306322", "title": "Chronicle, Vol. 2", "text": "Chronicle, Vol. 2 \u00e8 il sedicesimo album, nonch\u00e9 settima raccolta ufficiale, dei Creedence Clearwater Revival, pubblicato nel dicembre 1986 dalla Fantasy Records."}
{"id": "1306323", "revid": "1543377", "url": "https://it.wikipedia.org/wiki?curid=1306323", "title": "Chio (comune)", "text": "Chio () \u00e8 un comune della Grecia situato nella periferia dell'Egeo Settentrionale (unit\u00e0 periferica di Chio) con abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune coincide con quella dell'isola.\nAmministrazione.\nGemellaggi.\nL'11 maggio 2008 a Chio \u00e8 stato perfezionato un gemellaggio tra i comuni di Ortona e di Chio nel nome di san Tommaso Apostolo. Nell'occasione due piccole reliquie del Santo sono state donate dall'arcivescovo di Lanciano-Ortona Carlo Ghidelli rispettivamente alla Chiesa cattolica rappresentata dall'arcivescovo Nikolaos Printesis e alla Chiesa ortodossa rappresentata dal metropolita di Chio K. K. Dionysios."}
{"id": "1306325", "revid": "287204", "url": "https://it.wikipedia.org/wiki?curid=1306325", "title": "Ionia (Egeo Settentrionale)", "text": "Ionia () \u00e8 un ex comune della Grecia nella periferia dell'Egeo Settentrionale (unit\u00e0 periferica di Chio) con 4.650 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Chio."}
{"id": "1306326", "revid": "1272592", "url": "https://it.wikipedia.org/wiki?curid=1306326", "title": "Bruni", "text": ""}
{"id": "1306332", "revid": "287204", "url": "https://it.wikipedia.org/wiki?curid=1306332", "title": "Kampochora", "text": "Kampochora () \u00e8 un ex comune della Grecia nella periferia dell'Egeo Settentrionale (unit\u00e0 periferica di Chio) con 3.154 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Chio."}
{"id": "1306333", "revid": "1169970", "url": "https://it.wikipedia.org/wiki?curid=1306333", "title": "Luca Brandolini", "text": "Biografia.\nNasce a Monte Compatri, nella citt\u00e0 metropolitana di Roma Capitale e sede suburbicaria di Frascati, il 25 dicembre 1933.\nIl 24 aprile 1960 \u00e8 ordinato presbitero.\nMinistero episcopale.\nIl 29 ottobre 1987 papa Giovanni Paolo II lo nomina vescovo titolare di Urusi e vescovo ausiliare di Roma; il 7 dicembre seguente riceve l'ordinazione episcopale dal cardinale Ugo Poletti, coconsacranti l'arcivescovo Ennio Appignanesi e il vescovo Plinio Pascoli.\nIl 2 settembre 1993 lo stesso papa lo nomina vescovo di Sora-Aquino-Pontecorvo; succede a Lorenzo Chiarinelli, precedentemente nominato vescovo di Aversa.\nLiturgista, nel 2007 critic\u00f2 il \"motu proprio Summorum Pontificum\" di papa Benedetto XVI, parlando di lutto e di cancellazione della riforma liturgica seguita al Concilio Vaticano II.\nIl 19 giugno 2009 papa Benedetto XVI accoglie la sua rinuncia al governo pastorale della diocesi di Sora-Aquino-Pontecorvo, presentata per raggiunti limiti di et\u00e0; gli succede Filippo Iannone, fino ad allora vescovo ausiliare di Napoli. Rimane amministratore apostolico della diocesi fino all'ingresso del successore, avvenuto il 20 settembre successivo.\nDa vescovo emerito si trasferisce a Roma, dove svolge il ruolo di vicario dell'arciprete della basilica di San Giovanni in Laterano.\n\u00c8 stato membro della commissione episcopale per la liturgia della Conferenza Episcopale Italiana e, dal 1993 al 2008, presidente del Centro di Azione Liturgica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1306337", "revid": "767487", "url": "https://it.wikipedia.org/wiki?curid=1306337", "title": "Kardamyla", "text": "Kardamyla () \u00e8 un ex comune della Grecia nella periferia dell'Egeo Settentrionale (unit\u00e0 periferica di Chio) con 2.921 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Chio."}
{"id": "1306338", "revid": "123484929", "url": "https://it.wikipedia.org/wiki?curid=1306338", "title": "SummerSlam", "text": "SummerSlam \u00e8 uno degli eventi a pagamento organizzati annualmente dalla WWE nonch\u00e9 il terzo pi\u00f9 longevo tra quelli proposti e uno dei pi\u00f9 importanti, tanto da essere comunemente indicato come uno dei cosiddetti Big Four (insieme a Royal Rumble, WrestleMania e Survivor Series).\nL'evento si tiene ogni anno nel mese di agosto e la prima edizione si svolse il 29 agosto 1988 al Madison Square Garden di New York City (New York)."}
{"id": "1306339", "revid": "1983214", "url": "https://it.wikipedia.org/wiki?curid=1306339", "title": "Benji", "text": ""}
{"id": "1306340", "revid": "1431409", "url": "https://it.wikipedia.org/wiki?curid=1306340", "title": "Burn Notice - Duro a morire", "text": "Burn Notice - Duro a morire (\"Burn Notice\") \u00e8 una serie televisiva statunitense prodotta dal 2007 al 2013.\nCreata da Matt Nix, si caratterizza per il combinare assieme i generi d'azione e di spionaggio con la commedia: racconta le vicissitudini di Michael Westen, una spia licenziata dai servizi segreti senza apparente motivo, che cerca in tutti i modi di riavere il suo lavoro.\n\"Burn Notice\" \u00e8 stata trasmessa in prima visione assoluta negli Stati Uniti da USA Network. La messa in onda in lingua italiana \u00e8 invece avvenuta tra Italia e Svizzera: la serie ha debuttato sul canale italiano Fox nel 2008, dov'\u00e8 stata trasmessa in prima visione in Italia (salvo un breve passaggio su FX); tuttavia dalla quarta stagione il canale elvetico RSI LA1 ha proposto la serie in prima visione in italiano.\nTrama.\nMichael Westen, uno dei pi\u00f9 validi ed esperti agenti operativi della CIA, scopre di aver ricevuto una \"burn notice\" \u2014 una notifica di licenziamento \u2014 a cui segue l'immediata espulsione dai servizi segreti. Rifugiatosi nella nat\u00eca Miami, la spia si ritrova tuttavia senza un soldo, all'oscuro del motivo per cui \u00e8 stato \"bruciato\", e perdipi\u00f9 senza la possibilit\u00e0 di chiedere spiegazioni circa l'accaduto poich\u00e9 la stessa agenzia, una volta messo sotto pedinamento, gli impedisce di lasciare la citt\u00e0.\nApparentemente abbandonato da tutto il mondo dello spionaggio, Michael trova unico aiuto nella sua ex ragazza Fiona Glenanne, una ex volontaria dell'IRA ancora innamorata di lui, dal carattere decisamente irascibile, e nel suo vecchio e fraterno amico Sam Axe, un ex militare che oggi fa la bella vita in Florida, grazie al suo doppio \"lavoro\" d'informatore per l'FBI e di accompagnatore per altolocate signore. Questo periodo di alloggio \"forzato\" a Miami lo porta inoltre a rimettersi involontariamente in contatto con la madre Madeline, genitore burbero ma molto apprensivo, con cui ha sempre avuto un rapporto problematico.\nSenza pi\u00f9 lavoro n\u00e9 soldi, per poter sopravvivere alla giornata Michael decide di guadagnare qualche dollaro iniziando a condurre investigazioni private, mettendo cos\u00ec le sue conoscenze sullo spionaggio al servizio di comuni cittadini, spesso ingenuamente cacciatisi in guai pi\u00f9 grandi di loro. Nel frattempo, assieme a Fiona e Sam, con ogni mezzo Michael cerca di scoprire chi e perch\u00e9 ha emanato la sua \"burn notice\".\nEpisodi.\nIl 7 novembre 2012, USA Network ha rinnovato la serie per una settima e ultima stagione di 13 episodi.\nCitazioni e riferimenti.\nCitazioni di altre opere.\nA detta di molti critici, in \"Burn Notice - Duro a morire\" \u00e8 possibile intravedere e riconoscere caratteristiche ed elementi di vecchi film e serie televisive, soprattutto degli anni 1980, che \"Burn Notice\" si diverte a citare, a volte anche deridendoli:\nInside joke.\nSaltuariamente sono presenti nella serie alcuni casi di \"inside joke\" riferiti a precedenti interpretazioni dei protagonisti:\nTrasmissione internazionale.\n\"Burn Notice\" \u00e8 trasmesso nei seguenti paesi:\nOpere correlate.\nFilm TV.\nDopo essere stato annunciato nel luglio 2010 durante il San Diego Comic-Con International, l'anno seguente \u00e8 stato realizzato il film per la televisione \"Burn Notice - La caduta di Sam Axe\". Quest'opera, incentrata sul personaggio di Sam Axe, \u00e8 un prequel di \"Burn Notice\" in quanto racconta la vita di Sam ai tempi del suo servizio nei Navy SEAL, e svela anche cosa l'abbia spinto a stabilirsi a Miami; inoltre il film TV fa da introduzione agli eventi della quinta stagione della serie TV. L'attore Jeffrey Donovan ha diretto il film TV ed \u00e8 apparso in un cameo, mentre il resto del cast \u00e8 formato da Chandra West, RonReaco Lee, Kiele Sanchez e John Diehl. Le riprese del film si sono svolte nel gennaio 2011 a Bogot\u00e0, in Colombia.\nLibri.\nA partire dal 2008 la casa editrice Signet Books ha pubblicato una serie di romanzi ispirati a \"Burn Notice\", scritti da Tod Goldberg:\nEdizione italiana.\nNella versione originale in lingua inglese di \"Burn Notice\", nell'episodio pilota Fiona Glenanne ostenta uno spiccato accento irlandese, che poi perde gi\u00e0 nel corso del secondo episodio; anche Michael Westen nota questo cambiamento, e quando glielo fa notare ottiene in risposta \u00absono a Miami ora, non posso parlare come un leprechaun, non credi?\u00bb. Nell'edizione in lingua italiana, invece, non si notano cambiamenti nel linguaggio di Fiona, e il doppiaggio ha trasformato l'originale incomprensione linguistica in un cambiamento \"di stile\" riferito al suo abbigliamento (cosa che anch'essa avviene); cos\u00ec, quando Michael nota il cambiamento di vestiario di Fiona, ottiene in risposta \u00absono a Miami ora, ma se vuoi posso vestirmi come una vecchia irlandese\u00bb."}
{"id": "1306341", "revid": "287204", "url": "https://it.wikipedia.org/wiki?curid=1306341", "title": "Mastichochoria", "text": "Mastichochoria () \u00e8 un ex comune della Grecia nella periferia dell'Egeo Settentrionale (unit\u00e0 periferica di Chio) con 4.744 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Chio."}
{"id": "1306342", "revid": "767487", "url": "https://it.wikipedia.org/wiki?curid=1306342", "title": "Common Public Radio Interface", "text": "La Common Public Radio Interface (CPRI) \u00e8 un'interfaccia radio pubblica, definita da un gruppo di industrie manifatturiere, come Ericsson AB, Nokia Siemens Networks, NEC Corporation, Huawei Technologies Co. Ltd, Nortel Networks SA, Alcatel-Lucent.\nL'interfaccia CPRI fissa le caratteristiche di trasporto e di segnalazione tra il controllo dell'apparato radio (Radio Equipment Control, REC) e l'apparato radio stesso (Radio Equipment, RE).\nLe specifiche, a livello OSI, si trovano nei livelli 1 e 2."}
{"id": "1306351", "revid": "1573940", "url": "https://it.wikipedia.org/wiki?curid=1306351", "title": "Phyllidia rueppelii", "text": "Phyllidia rueppelii () \u00e8 un mollusco nudibranchio appartenente alla famiglia Phyllidiidae.\nDistribuzione e habitat.\nMar Rosso e golfo di Oman."}
{"id": "1306355", "revid": "1504506", "url": "https://it.wikipedia.org/wiki?curid=1306355", "title": "Oinousses", "text": " \nOinousses (), conosciuta anche come Aignoussa (\u0391\u03b9\u03b3\u03bd\u03bf\u03cd\u03c3\u03b1) o Egnoussa (\u0395\u03b3\u03bd\u03bf\u03cd\u03c3\u03b1) \u00e8 un gruppo di isole della Grecia, una pi\u00f9 grande e otto piccole situate a circa 2 km a est di Chio e 8 km ad ovest della costa turca. Dal punto di vista amministrativo costituiscono un comune della periferia dell'Egeo Settentrionale (unit\u00e0 periferica di Chio) con 1.050 abitanti al censimento 2001\nAmministrazione.\nLa principale localit\u00e0 \u00e8 Oino\u00fasses (999 abitanti), sede amministrativa del comune. Gli altri due insediamenti sono K\u00e1stron (32 abitanti) e Aspalathr\u00f3kampos (19 abitanti).\nGemellaggi.\nOinousses \u00e8 gemellata con:"}
{"id": "1306357", "revid": "7969", "url": "https://it.wikipedia.org/wiki?curid=1306357", "title": "Val di non", "text": ""}
{"id": "1306360", "revid": "1632387", "url": "https://it.wikipedia.org/wiki?curid=1306360", "title": "CCR Medley", "text": "CCR Medley \u00e8 una raccolta dei Creedence Clearwater Revival, pubblicata nel luglio 2005 dalla Golden Dance Class."}
{"id": "1306361", "revid": "123719236", "url": "https://it.wikipedia.org/wiki?curid=1306361", "title": "Bossi", "text": "Bossi \u00e8 un cognome italiano che pu\u00f2 riferirsi a:"}
{"id": "1306363", "revid": "1428919", "url": "https://it.wikipedia.org/wiki?curid=1306363", "title": "Tetraceratops insignis", "text": "Il tetraceratopo (Tetraceratops insignis) era un animale preistorico dall'aspetto vagamente simile a una lucertola, vissuto nel Permiano inferiore (circa 275 milioni di anni fa). I suoi resti fossili sono stati rinvenuti in Texas. \u00c8 spesso considerato un antenato dei terapsidi, ovvero quegli animali simili a rettili che si trovano sulla stessa linea evolutiva dei mammiferi.\nTerapside o pelicosauro?\nConosciuto solo per un cranio lungo meno di dieci centimetri fornito di corna, il tetraceratopo (\"faccia con quattro corna\") era un sinapside, ovvero faceva parte di quel gruppo di tetrapodi un tempo classificati come rettili, ma ora ascritto a una classe a parte, direttamente collegata all'origine dei mammiferi. Secondo molti studiosi, il tetraceratopo sarebbe il pi\u00f9 antico rappresentante dei sinapsidi pi\u00f9 evoluti (i terapsidi), mentre altri scienziati pensano che fosse un sinapside primitivo (un pelicosauro) decisamente inusuale, come in effetti ritenuto in origine. Prove a favore dell'appartenenza ai terapsidi si basano sul fatto che le finestre temporali (aperture sul cranio per l'inserzione dei muscoli) di questo animale assomigliano molto a quelle dei terapsidi pi\u00f9 primitivi, i biarmosuchi.\n6 corna, non 4.\nNonostante il nome, il tetraceratopo non possedeva 4 corna, bens\u00ec 6. Un paio era posto sulle ossa della premascella, un altro paio pi\u00f9 sviluppato sulle ossa prefrontali, l'ultimo paio invece era posizionato sui processi angolari della mandibola. L'errore nel nome scientifico dipende dal fatto che, quando fu scoperto l'unico cranio fossile, nel 1908, esso era incastonato in una matrice rocciosa dalla quale erano visibili solo le corna superiori. Quando si riusc\u00ec a liberare l'intero fossile, fu chiaro che il tetraceratopo possedeva sei corna. In vita, quindi, il tetraceratopo doveva assomigliare a una grossa lucertola o a un varano, dotata di quattro corna sul muso e di un paio di grandi spine che si dipartivano dagli angoli della mandibola. Quale fosse la funzione di queste corna non \u00e8 chiaro; forse in vita erano ricoperte da pelle dai colori vivaci e rivestivano una funzione di richiamo sessuale o di riconoscimento intraspecifico."}
{"id": "1306366", "revid": "767487", "url": "https://it.wikipedia.org/wiki?curid=1306366", "title": "Omiroupoli", "text": "Omiroupoli () \u00e8 un ex comune della Grecia nella periferia dell'Egeo Settentrionale (unit\u00e0 periferica di Chio) con 7.355 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Chio."}
{"id": "1306369", "revid": "834", "url": "https://it.wikipedia.org/wiki?curid=1306369", "title": "Posta Elettronica Certificata", "text": ""}
{"id": "1306375", "revid": "1632387", "url": "https://it.wikipedia.org/wiki?curid=1306375", "title": "Greatest Hits (Creedence Clearwater Revival)", "text": "Greatest Hits \u00e8 una raccolta dei Creedence Clearwater Revival, pubblicata nel settembre 2005 dalla Synergy."}
{"id": "1306377", "revid": "1980365", "url": "https://it.wikipedia.org/wiki?curid=1306377", "title": "Psara", "text": " \nPsara () \u00e8 un'isola della Grecia situata nel Mar Egeo. Insieme all'isola disabitata di Antipsara forma il comune omonimo situato nella periferia dell'Egeo Settentrionale (unit\u00e0 periferica di Chio) con 448 abitanti al censimento del 2001\nL'unico centro abitato dell'isola \u00e8 il capoluogo omonimo."}
{"id": "1306380", "revid": "80339", "url": "https://it.wikipedia.org/wiki?curid=1306380", "title": "Michail Vasil'ievi\u010d Lomonosov", "text": ""}
{"id": "1306382", "revid": "767487", "url": "https://it.wikipedia.org/wiki?curid=1306382", "title": "La tenda rossa", "text": "La tenda rossa (\"\u041a\u0440\u0430\u0441\u043d\u0430\u044f \u043f\u0430\u043b\u0430\u0442\u043a\u0430\" / \"Krasnaja palatka\") \u00e8 un film del 1969 diretto da Mikheil Kalatozishvili, liberamente ispirato alle vicende della spedizione polare del dirigibile Italia comandata dal generale Umberto Nobile. Il film ricevette la nomination al Golden Globe nel 1972 come Miglior film straniero in lingua inglese.\nTrama.\nIl generale Umberto Nobile \u00e8 l'ex comandante della sfortunata spedizione esplorativa del 1928 conclusasi con lo schianto del dirigibile Italia sulla banchisa polare e con il salvataggio dei superstiti, dopo sette settimane di permanenza sul pack, da parte del rompighiaccio sovietico \"Krassin\".\nVittima dei ricordi e oppresso dai rimorsi, Nobile sta trascorrendo l'ennesima notte insonne nella sua abitazione nel centro di Roma. Questa notte, tuttavia, si presenta differente dalle altre: egli infatti indossa la sua divisa e \"chiama\" gli spiriti delle persone che sono state protagoniste nella drammatica vicenda che lo ha coinvolto, con l'intenzione di farsi \"processare\" e di rispondere direttamente a coloro che in pi\u00f9 di un'occasione, durante le tante notti trascorse a ricordare gli eventi passati, lo hanno gi\u00e0 condannato.\nLa vicenda si snoda tra realt\u00e0 e fantasia, in un continuo rincorrersi di flashback che di volta in volta fanno apparire i protagonisti dei fatti in discussione: l\"'accusa\" \u00e8 rappresentata dal fantasma del pilota svedese Einar Lundborg, suo salvatore, il quale avverte Nobile che questa notte lui \"andr\u00e0 fino in fondo\", sviscerando tutte le sue debolezze e le sue responsabilit\u00e0; il generale ed il suo accusatore chiamano di volta in volta i vari fantasmi dei partecipanti alla spedizione ed anche di chi ha provveduto ai soccorsi, tra i quali l'amico Roald Amundsen, scomparso in quei giorni tra i ghiacci nel tentativo di avvistare i superstiti a bordo del suo aeroplano.\nIl disagio di Nobile risiede non solo nel fallimento della missione e nella conseguente perdita di vite umane, ma anche nelle polemiche seguite al suo salvataggio: egli infatti fu accusato di avere abbandonato gli uomini per essere trasportato per primo, insieme alla sua cagnetta Titina, a Ny-\u00c5lesund, da dove la spedizione era partita. Uno dei sopravvissuti all'incidente, il sottufficiale marconista Giuseppe Biagi, con l'imbarazzo che deriva dal giudicare un suo superiore, insiste proprio su questo argomento, mentre l'infermiera Valeria lo considera responsabile della morte dell'uomo che amava, ossia Finn Malmgren, responsabilit\u00e0 che deriva dal non avergli impedito in qualit\u00e0 di comandante della spedizione il tentativo, insieme al capitano Filippo Zappi e ad Adalberto Mariano, di raggiungere a piedi un'isola che si intravedeva durante la deriva dei ghiacci. Il tenente Lundborg accusa a sua volta Nobile di debolezza per non avere resistito alla forma di ricatto da lui stesso perpetratogli nel momento in cui l'aveva persuaso a partire, convincendolo della necessit\u00e0 di \"prendere le redini\" al fine di migliorare l'organizzazione dei soccorsi.\nQuando il verdetto di colpevolezza \u00e8 pronunciato, Amundsen, correndo di nuovo in soccorso all'amico, lo contesta, facendo notare a tutti gli accusatori che in ognuno di loro vi \u00e8 una parte di responsabilit\u00e0 e che tutti sono in qualche modo colpevoli: al capitano Zappi vengono riconosciuti coraggio ed iniziativa, ma l'esploratore norvegese gli dice chiaramente che non lo vorrebbe mai come \"secondo\" in quanto ha trasgredito l'ordine di Nobile di non allontanarsi; al capitano di fregata Giuseppe Romagna Manoja, comandante della nave \"Citt\u00e0 di Milano\", viene invece contestato il peccato opposto, ossia l'avere atteso per troppo tempo ordini da Roma senza prendere iniziative concrete per il salvataggio e per questo viene definito \"il comandante che non comanda\", mentre al tenente Lundborg viene mossa la critica all'opportunismo della sua decisione.\nDopo i rilievi mossi a tutti gli accusatori, questi scompaiono e, una volta che i due amici/rivali sono rimasti soli, Amundsen fa notare a Nobile che, nel momento in cui era di fronte alla fatidica decisione, aveva altrettanti validissimi motivi sia per restare sui ghiacci, obbedendo all'etica militare, che per tornare alla base, per poter organizzare meglio i soccorsi. Ricordandogli comunque l'eroismo e la bellezza delle avventure condivise nelle regioni artiche, il monologo finale del norvegese si conclude ricordando che forse, tra i vari fattori che hanno fatto poi prendere la decisione cos\u00ec contestata, vi era probabilmente anche in piccola parte quello umanissimo di mettersi in salvo e di un bagno caldo a Ny-\u00c5lesund, distante a quel punto pochi minuti di aereo.\nProduzione.\nLe riprese in esterno furono realizzate in territorio russo.\nAttinenza coi fatti reali.\nIl film, basato su vicende reali, \u00e8 realizzato con grande cura dal punto di vista della ricostruzione ambientale. Dal punto di vista storico e narrativo vi sono invece diverse concessioni alla fantasia, tra le quali la storia d'amore tra l'infermiera Valeria ed il meteorologo Malmgren, cos\u00ec come le circostanze della morte di Amundsen, che si ipotizza sia stato in grado di individuare il relitto della parte mai trovata del dirigibile, atterrare e - a differenza del pilota - sopravvivere all'atterraggio, morendo da solo leggendo un libro trovato tra i rottami. \u00c8 da rilevare una strana inspiegabile dimenticanza: il pilota che trova la tenda rossa non \u00e8 l'aviatore Lundborg ma l'italiano, ufficiale dell'Aeronautica e futuro trasvolatore atlantico, Umberto Maddalena che per\u00f2 essendo giunto con un idrovolante Savoia Marchetti S55 non pu\u00f2 atterrare sul pack ma sar\u00e0 il primo a fare pi\u00f9 voli per portare alimenti e munizioni ai sopravvissuti della tenda rossa. Solo in un secondo tempo il pilota svedese Lundborg avendo pattini da neve pu\u00f2 atterrare sul pack e porter\u00e0 alla Baia del Re Nobile con la cagnetta Tittina."}
{"id": "1306387", "revid": "1714743", "url": "https://it.wikipedia.org/wiki?curid=1306387", "title": "Goffredo II di Lovanio", "text": "Origine.\nSecondo la \" Genealogia Ducum Brabanti\u00e6 Heredum Franci\u00e6\", Goffredo era figlio del Langravio del Brabante, conte di Lovanio e Bruxelles, Margravio di Anversa e Duca della Bassa Lorena (Lotaringia), Goffredo detto il Barbuto e della prima moglie Ida di Chiny (secondo la \"Chronica Albrici Monachi Trium Fontium\" era la prima moglie di Goffredo I -\"comitissa Lovaniensis que comiti Lovanii peperit primum Godefridum comitem\"-, citandola come sorella del vescovo di Liegi, Alb\u00e9ron (Adalberone) de Namur -\"episcopus Albero Leodiensis\"-) ( \u2020 tra il 1117 e il 1125), figlia del conte di Chiny, Ottone II e della moglie (ancora la \"Chronica Albrici Monachi Trium Fontium\" ci conferma il matrimonio tra Ottone -\"comes Otto de Cisneio\"- ed Adelaide di Namur -Alaide sorore comitis Godefridi Namucensis-) Adelaide di Namur (sempre la \"Chronica Albrici Monachi Trium Fontium\" definisce Ida e il fratello Alb\u00e9ron discedendenti dal casato di Namur - \"de prosapia Namucensi\"); la parentela tra Ida e Alb\u00e9ron (che era stato anche arcidiacono a Metz) viene confermata anche dal \"Rodulfi, Gesta Abbatem Trudonensium liber XII\" che cita Adalberone come zio materno del figlio del conte di Lovanio (\"Adalbero Metensium primicerius, filiorum Lovaniensis domini avunculus\").Goffredo I di Lovanio, secondo il \"Chronicon Affligemense\", era figlio del conte di Lovanio e Bruxelles, Enrico II e di Adelaide di Betuwe, che, secondo un documento citato dall'ecclesiastico e storico, belga, del XVII secolo, Aubertus Miraeus o Aubert le Mire (Bruxelles, 30 novembre 1573 - Anversa, 19 ottobre 1640), nel suo \"Opera diplomatica et historica\", tomus I (non consultato), era figlia di Everardo conte di Betuwe e della moglie di cui non conosciamo n\u00e9 il nome n\u00e9 gli ascendenti.\nBiografia.\nIl paragrafo 81 delle \"Gesta abbatum Gemblacensium\" riporta copia di un documento redatto a Gembloux inerente a una donazione fatta da Goffredo assieme al padre Goffredo il Barbuto, in cui il fratello, Enrico compare come testimonio; anche Il documento n\u00ba 51, datato 1131, del \"Recueil des chartes de l\u00b4abbaye de Gembloux\" riferisce della stessa donazione.\nEgli venne dapprima associato al governo con il padre nel 1136, quando Goffredo il Barbuto si ritir\u00f2 nell'abbazia di Affligem dove trascorse gli ultimi anni della sua vita.\nSuo padre, Goffredo il Barbuto mor\u00ec, nel gennaio 1139, come ci viene confermato dagli Annales Blandinienses, e, secondo le \"Chroniques des ducs de Brabant , compos\u00e9es par Adrian de Barland\", gli succedette il figlio maschio primogenito, Goffredo, come Goffredo II, nel titolo di Langravio del Brabante, conte di Lovanio e Bruxelles e Margravio di Anversa.\nIn quello stesso anno (1139) fu investito del Ducato della Bassa Lorena (Lotaringia) (come Goffredo VII), per nomina regale (il re di Germania, Corrado III di Svevia), dopo la morte del Duca Valerano, come conferma la \"Histoire du Limbourg, vol III\"; e Goffredo si trov\u00f2 a combattere contro il primogenito di Valerano, Enrico, che era succeduto al padre come conte di Limburgo e Conte di Arlon.\nNel 1040, ottenne il titolo ducale anche per Lovanio dal re Corrado III, che nel frattempo era divenuto su cognato, avendo sposato le sorelle Gertrude (Corrado III, nel 1138) e Liugarda (Goffredo, nel 1139) di Sulzbach.\nGoffredo non godette a lungo della propria vittoria: egli venne ucciso da disfunzioni del fegato due anni dopo, come attestano gli \"Annales Blandinienses\", dopo aver governato il Brabante per oltre tre anni, come riportano le \"Chroniques des ducs de Brabant, compos\u00e9es par Adrian de Barland\". Venne sepolto nella Chiesa di San Pietro di Lovanio. Alla sua morte, in tutti i suoi titoli, gli succedette il figlio Goffredo, bambino di un anno di et\u00e0, come ci viene confermato dagli \"Annales Parchenses\".\nMatrimonio e discendenza.\nGoffredo, secondo la \"Genealogia Ducum Brabanti\u00e6 Heredum Franci\u00e6\" spos\u00f2 Luitgarda, figlia di Berengario II di Sulzbach e della sua seconda moglie, Adelaide di Die\u00dfen-Wolfratshausen; Liutgarda era sorella di Gertrude, moglie di Corrado III di Svevia, di Berta, moglie di Manuele I Comneno, imperatore di Bisanzio, di Matilda di Sulzbach, moglie di Enghelberto III, e di Gebeardo III di Sulzbach. Liutgarda dopo essere rimasta vedova si spos\u00f2, in seconde nozze, con Ugo conte di Dagsburg e Metz, come ci confermano le \"Lettres tir\u00e9es des chartes de Brabant\".Goffredo da Liutgarda ebbe un figlio:"}
{"id": "1306392", "revid": "287204", "url": "https://it.wikipedia.org/wiki?curid=1306392", "title": "Atto di Pietro", "text": "LAtto di Pietro \u00e8 un breve apocrifo del Nuovo Testamento relativo a Pietro apostolo, scritto in greco e contenuto nel Codex Berolinensis Gnosticus 8502, datato al V secolo. Non va confuso con un altro testo apocrifo, gli Atti di Pietro. \u00c8 di origine gnostica.\nIl testo descrive il risanamento miracoloso da parte di Pietro nei confronti della figlia storpia, esaltandone la verginit\u00e0.\nDato l'avanzato periodo di composizione e lo stile eccessivamente favolistico l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali."}
{"id": "1306393", "revid": "78273", "url": "https://it.wikipedia.org/wiki?curid=1306393", "title": "Goffredo VII dell'Alta Lorena", "text": ""}
{"id": "1306394", "revid": "339392", "url": "https://it.wikipedia.org/wiki?curid=1306394", "title": "Direttiva europea", "text": ""}
{"id": "1306399", "revid": "188323", "url": "https://it.wikipedia.org/wiki?curid=1306399", "title": "Protezione selettiva", "text": "La protezione selettiva di un circuito elettrico consiste nella possibilit\u00e0 di sezionare (ovvero porre fuori servizio) l'area affetta da guasto senza disalimentare le altre aree funzionanti dell'impianto.\nTipo di selettivit\u00e0.\nCome prima cosa, negli impianti di tipo radiale, ci sono due tipi principalmente di selettivit\u00e0: quella amperometrica e quella cronometrica.\nSelettivit\u00e0 amperometrica (differenziazione di correnti): si utilizza quando le correnti di cortocircuito sono molto diverse da loro.\nLe protezioni vengono tarate scalarmente (come visibile in Fig. 1): quelle pi\u00f9 a monte con correnti pi\u00f9 elevate, mentre quelle pi\u00f9 a valle con correnti inferiori, in modo da dare una certa \"gerarchia\" al sistema di protezione. Questa soluzione, sempre nell'esempio considerato in figura, permette di far intervenire la giusta protezione in funzione alla posizione del guasto, ovvero:\nSelettivit\u00e0 cronometrica (differenziazione di tempi di intervento): si utilizza quando le correnti di cortocircuito sono simili tra loro.\nLe protezioni vengono tarate scalarmente (come visibile in Fig. 2): quelle pi\u00f9 a monte con un tempo di intervento pi\u00f9 alto, mentre quelle pi\u00f9 a valle con un tempo di intervento pi\u00f9 breve, con lo stesso scopo della selettivit\u00e0 amperometrica. Da notare che non bisogna tarare con troppo tempo di ritardo, altrimenti il guasto pu\u00f2 fare danni prima di venire interrotto. In generale \u00e8 preferibile non andare oltre un ritardo di 300 ms tra una protezione e quella successiva. Bisogna ricordarsi infine che anche gli organi di protezione hanno un tempo di ritardo intrinseco che non deve essere escluso dai calcoli. Questa soluzione, sempre nell'esempio considerato in figura, permette di far intervenire la giusta protezione in funzione alla posizione del guasto, ovvero:\nIn pratica serve a garantire lo scollegamento, in caso di sovraccarico o corto circuito, di un singolo carico o di una parte di un circuito elettrico con pi\u00f9 carichi, in modo da isolare i guasti senza coinvolgere l'intero circuito elettrico o sistema, che continuer\u00e0 a funzionare normalmente.\nUso.\nQuesta selettivit\u00e0 risulta particolarmente utile nell'automazione industriale, dove le protezioni attive, oggi largamente usate nei sistemi industriali, abbattono subito la corrente d'uscita in caso di sovraccarico o dispersione, con il risultato che un solo carico difettoso nel sistema pu\u00f2 causare il completo blocco di tutti gli altri; cos\u00ec come un guasto non identificato pu\u00f2 fermare un intero sistema.\nAttualmente con gli interruttori elettronici, che grazie ad una limitazione attiva della corrente reagiscono pi\u00f9 velocemente al sovraccarico e al corto circuito, questi dispositivi escludono dal circuito il carico difettoso prima che l'alimentatore raggiunga il suo limite e smetta d'erogare corrente andando in autoprotezione."}
{"id": "1306402", "revid": "928766", "url": "https://it.wikipedia.org/wiki?curid=1306402", "title": "Pere Riba Cabana", "text": "Carriera.\nPer quanto riguarda le competizioni del motomondiale, il suo esordio avvenne nel 1993 nella classe 250 dove corse a bordo di una Honda gareggiando in sei occasioni ma senza raggiungere posizioni tali da fargli ottenere punti validi per le classifiche iridate.\nStesso destino due anni dopo, nel motomondiale 1995, dove, sempre nella stessa classe ma in sella ad una Aprilia, ha preso parte a 11 gran premi, senza ottenere punti iridati. Nel 1995 e 1996 inoltre, prende parte con una Honda al Thunderbike Trophy (categoria antesignana del campionato mondiale Supersport inserita nel contesto delle gare del motomondiale), arrivando sedicesimo e ottavo nella classifica generale conquistando alcuni piazzamenti a podio e pole position.\nLe sue uniche presenze in classifica risalgono pertanto all'edizione 2002 del mondiale, dove si \u00e8 presentato nella MotoGP in sella ad una Yamaha YZR500 del team Antena 3 Yamaha d'Ant\u00edn ottenendo 4 punti al termine dell'anno, grazie a due piazzamenti tra i primi 15.\nPi\u00f9 lunga e proficua \u00e8 stata la sua carriera nei campionati riservati alle moto derivate dalla serie (mondiale Superbike e mondiale Supersport) dove \u00e8 stato presente dal 1996 al 2007. Al termine del 2007 aveva annunciato il suo ritiro dalle competizioni per dedicarsi al lavoro di tester per la Kawasaki, in particolare per lo sviluppo della versione sportiva della Kawasaki Ninja ZX-6R/RR; proprio con quest'ultima ha fatto anche un rientro nelle competizioni, gareggiando occasionalmente in una gara del campionato giapponese Supersport nel 2009."}
{"id": "1306404", "revid": "196390", "url": "https://it.wikipedia.org/wiki?curid=1306404", "title": "Palazzo del Vaticano", "text": ""}
{"id": "1306406", "revid": "36426", "url": "https://it.wikipedia.org/wiki?curid=1306406", "title": "Vangelo apocrifo dello Pseudo Matteo", "text": ""}
{"id": "1306416", "revid": "287204", "url": "https://it.wikipedia.org/wiki?curid=1306416", "title": "Luigi Pastro", "text": "Vita.\nNacque da poveri genitori a Selva del Montello, frazione di Volpago del Montello in provincia di Treviso. Fu avviato agli studi classici da Don Luigi Sernagiotto, sacerdote del suo paese e fece dal 1840, prima studi filosofici a Treviso e poi si iscrisse all'Universit\u00e0 degli Studi di Padova, dove frequent\u00f2 la facolt\u00e0 di medicina.\nNel 1848 si arruol\u00f2 soldato, come quasi tutti quelli della sua et\u00e0, nella guerra contro l'Austria.\nA Castelfranco Veneto venne iscritto nella terza Compagnia dei Cacciatori del Sile.\nNel marzo del 1851 fu invitato da Mazzini a costituire un comitato patriottico a Treviso, di cui declin\u00f2 la presidenza perch\u00e9 si riteneva troppo giovane e privo di ricchezza ed indipendenza. Il 24 giugno del 1854 Pastro venne arrestato e rinchiuso nelle prigioni di Venezia. Venne poi trasferito nel carcere di Mantova dove si svolse il processo, durante il quale egli non nomin\u00f2 alcun collaboratore, meritandosi cos\u00ec l'epiteto di \"eroe del silenzio\". Fu condannato a 18 anni di carcere in Boemia.\nAmnistiato nel dicembre del 1856, riprese in patria la professione di medico, sia civile che militare.\nNel 1907 scrisse i suoi \"Ricordi di prigione\", documento sui processi di Mantova.\nIl 26 gennaio del 1910 venne nominato Senatore del Regno.\nMor\u00ec cinque anni dopo, in seguito ad una polmonite.\nRicordi di prigione.\nIl libro fu scritto nel 1860 su invito del Comitato dell'Emigrazione Veneta per testimoniare i metodi brutali usati dalla polizia austriaca nel corso dei processi di Venezia e Mantova. Il progetto salt\u00f2 perch\u00e9 lo stesso Pastro considerava i tempi non ancora maturi. Solamente nel 1907, su invito degli amici, pubblic\u00f2 l'opera.\nLo stile \u00e8 tipico della memorialistica dell'Ottocento."}
{"id": "1306419", "revid": "712828", "url": "https://it.wikipedia.org/wiki?curid=1306419", "title": "Dean Winchester", "text": ""}
{"id": "1306421", "revid": "188116", "url": "https://it.wikipedia.org/wiki?curid=1306421", "title": "United States Intelligence Community", "text": "La United States Intelligence Community \u00e8 un'entit\u00e0 federativa che racchiude 17 agenzie e organizzazioni del governo federale degli Stati Uniti d'America. Esse agiscono separatamente o congiuntamente per condurre attivit\u00e0 di \"intelligence\" considerate necessarie per porre in essere le relazioni internazionali e la protezione della sicurezza nazionale negli USA.\nLa comunit\u00e0 \u00e8 retta dal Direttore dell'Intelligence nazionale, attualmente Avril Haines. Tra le loro varie responsabilit\u00e0, i membri della comunit\u00e0 raccolgono e producono informazioni di \"intelligence\" interna ed esterna, contribuiscono alla pianificazione militare ed eseguono operazioni di spionaggio e controspionaggio.\nStoria.\nIl termine \"comunit\u00e0 di intelligence\" \u00e8 stato utilizzato per la prima volta durante il mandato del tenente generale Walter Bedell Smith come direttore della CIA (1950-1953).\nLa comunit\u00e0 \u00e8 stata istituita per volere del Presidente Ronald Reagan il 4 dicembre 1981, con l\"Executive Order\" .\nLa sua struttura complessiva \u00e8 meglio caratterizzata come una confederazione a causa della sua mancanza di una struttura ben definita, di \"leadership\" unificata e di \"governance\". Fino al 2004 il direttore della CIA \u00e8 stato anche il capo della \"Intelligence Community\". La conseguenza \u00e8 stata che questi ha avuto poca reale autorit\u00e0 sopra le autorit\u00e0 di bilancio delle altre agenzie e quindi ha un'influenza limitata sulle loro operazioni.\nDopo l'approvazione dell\"Intelligence Reform and Terrorism Prevention Act\" nel 2004, il capo della comunit\u00e0 d'intelligence statunitense \u00e8 divenuto il direttore della National Intelligence, nominato direttamente dal presidente degli USA, e anche il direttore della CIA vi \u00e8 subordinato.\nIl 30 luglio 2008 il presidente George W. Bush ha promulgato l'ordine esecutivo n. 13470, che ha emendato il precedente ordine esecutivo n. 12333, rafforzando il ruolo del direttore dell\"Intelligence\" nazionale.\nDirettore.\nIl Direttore dell'Intelligence Nazionale (DNI) ha il rango di membro del Gabinetto degli Stati Uniti d'America. \u00c8 direttamente sottoposto all'autorit\u00e0, alla direzione e al controllo del Presidente degli Stati Uniti, il quale, a norma del \"Intelligence Reform and Terrorism Prevention Act\" approvato nel 2004:\nA norma dello \"United States Code\", il Direttore dell'Intelligence Nazionale dev'essere un ufficiale in attivit\u00e0 delle Forze armate statunitensi oppure avere una comprovata esperienza nel settore della \"intelligence\" militare. Non si specifica quale grado competa al Direttore durante il suo incarico ma si ritiene che gli spetti il grado di generale a quattro stelle o di ammiraglio. Viene nominato dal Presidente, ma la sua nomina deve essere ratificata dal Senato.\n\u00c8 membro del gabinetto di governo statunitense."}
{"id": "1306422", "revid": "118632311", "url": "https://it.wikipedia.org/wiki?curid=1306422", "title": "Leto Atreides II", "text": "Leto Atreides II \u00e8 un personaggio del fantascientifico \"Ciclo di Dune\", presentato per la prima volta nel romanzo \"I figli di Dune\" e protagonista del seguito \"L'imperatore-dio di Dune\", scritti da Frank Herbert.\nStoria.\nLeto \u00e8 figlio di Paul Atreides, lo Kwisatz Haderach, e di Chani Kynes. Ha una sorella gemella di nome Ghanima ed \u00e8 nipote di Leto Atreides I, dal quale ha preso il nome.\nAccetta di entrare in simbiosi con la trota della sabbia del pianeta Arrakis, cosa che lo trasforma progressivamente in un essere fisicamente molto simile al temibile verme delle sabbie, allo scopo di ripristinare la vegetazione del pianeta e condurre l'universo verso la Via Aurea e scongiurare l'estinzione dell'umanit\u00e0. In tal modo Leto acquisisce una prospettiva di vita lunghissima. Il suo regno dura 3500 anni, durante i quali impone una pace forzata all'umanit\u00e0, la \"Pace di Leto\", destinata a far comprendere agli uomini che le pulsioni umane sono spinte verso la guerra e il caos, nonostante le credenze popolari.\nIl suo esercito personale, le \"Ittiointerpreti\", \u00e8 formato unicamente da donne ed \u00e8 comandato dai Ghola (creature clonate con un processo di ingegneria genetica) di Duncan Idaho, costanti compagni d'avventura di Leto durante i millenni. Questi Ghola sono utilizzati dall'Imperatore-dio per cercare di far nascere in loro un comportamento particolare. La maggior parte di loro finisce per farsi ammazzare (talvolta da Leto), o muore di vecchiaia senza mai riuscirvi.\nLeto viene ucciso dall'ittiointerprete Nayla, tramite un piano organizzato dal ghola Duncan Idaho e da Siona, una discendente degli Atreides a lui imparentata. L'Imperatore-Dio tuttavia aveva previsto questa fine grazie alla sua Preveggenza. Ne consegue una fuga conosciuta con il nome di Grande Dispersione: l'umanit\u00e0, liberata finalmente dal tiranno, comincia a popolare pianeti e sistemi lontani, realizzando cos\u00ec la Via Aurea progettata da Leto.\nLascia dietro di s\u00e9 innumerevoli scorte di spezia melange che permettono di riprendere il ciclo naturale di Dune: il pianeta \u00e8 convertito in un ambiente fertile e la morte di Leto consente anche la creazione di nuove trote delle sabbie, che permettono di gettare le basi di un nuovo ciclo per i vermi, ciascuno dei quali possiede una perla della coscienza dell'Imperatore-Dio."}
{"id": "1306424", "revid": "767487", "url": "https://it.wikipedia.org/wiki?curid=1306424", "title": "Valerano della Bassa Lorena", "text": "Origine.\nSecondo l'\"Annalista Saxo\", Valerano era figlio del conte di Limburgo, Conte di Arlon e Duca della Bassa Lorena (Lotaringia), Enrico I e della moglie, Adelaide di Podenstein (1061 \u2013 1106), che, come ci viene confermato sempre dall\"'Annalista Saxo\", era figlia di Bodo conte di Podenstein (detta anche Botenstein o Pottenstein) e di Giuditta di Schweinfurt, figlia del duca di Svevia Ottone III di Schweinfurt.&lt;br&gt;Enrico della Bassa Lorena, secondo la \"Chronica Albrici Monachi Trium Fontium\", era figlio del conte di Limburgo e Conte di Arlon, Valerano I e della moglie, Jutta, come ci viene confermato dalla \"Genealogica ex Stirpe Sancti Arnulfi descendentium Mettensis\", che, sempre secondo la \"Genealogica ex Stirpe Sancti Arnulfi descendentium Mettensis\" era figlia del Duca della Bassa Lorena (Lotaringia), Federico.\nSecondo le \"Europ\u00e4ische Stammtafeln\", vol I, 2229 (non consultate), Valerano era figlio di Enrico della Bassa Lorena e della sua prima moglie, una nipote di Adelaide di Lotaringia (\"filii filiam\", figlia di Valerano I di Limburgo), come sostengono anche le \"Gesta Treverorum\",&lt;br&gt;Sempre secondo le \"Europ\u00e4ische Stammtafeln\", vol I, 2229, Enrico sarebbe figlio di Udo di Limburgo e della moglie Giuditta (Jutta) di Salm, figlia di Giselberto, conte di Salm e conte di Lussemburgo.\nBiografia.\nAlla morte del padre, Enrico, nel 1119, Valerano gli succedette come conte di Limburgo e Conte di Arlon, mentre il Ducato della Bassa Lorena (Lotaringia) era stato dato, gi\u00e0 nel 1106, a Goffredo I di Leuven dall'Imperatore, Enrico V; infatti Valerano viene citato col titolo di conte sia nel documento n\u00b0 299, datato 1124, degli \"Urkundenbuch f\u00fcr die Geschichte, vol I\", che nel documento n\u00b0 40, datato 1127, delle \"Quellen zur Geschichte der Stadt K\u00f6ln\".\nCon l'ascesa al trono di re di Germania di Lotario II di Supplimburgo, nel 1125, Goffredo I di Leuven venne costretto a restituire i domini a Valerano, come ci viene confermato dal \"Gestorum Abbatem Trudonensium Continuatio Tertia\".&lt;br&gt; Goffredo non era intenzionato in questa libera donazione e perci\u00f2 scoppi\u00f2 una guerra, specialmente dispute sull'autorit\u00e0 sull'Abbazia di Sint-Truiden.\nNel 1129, Valerano venne sconfitto a Duisburg; in quello stesso anno, Valerano ed il Vescovo di Liegi, Alexandre de J\u00fclich, sconfissero le forze di Goffredo a Wilde. In seguito Valerano e Goffredo si riconciliarono, e quest'ultimo pot\u00e9 continuare ad usufruire del titolo ducale.\nNel 1139, alla morte dell'Imperatore, Lotario, Valerano support\u00f2 Corrado di Hohenstaufen, nella sua elezione ad Imperatore. Valerano mor\u00ec in quello stesso anno, come ci viene confermato dalla \"Histoire du Limbourg, vol III\", che riporta il necrologio di Stavelot, dove risulta che la morte di Valerano (Walrani duci) avvenne il 16 luglio (\"XVII Kal Aug\").&lt;br&gt;Ancora secondo la \"Histoire du Limbourg, vol III\" a Valerano in Lorena succedette Goffredo II di Leuven, che si trov\u00f2 a combattere contro il primogenito di Valerano, Enrico, che era succeduto al padre come conte di Limburgo e Conte di Arlon.\nMatrimonio e discendenza.\nValerano aveva sposato Giuditta von Wassenberg ( \u2020 24 giugno 1151), come ci conferma il \"Gisleberti Chronicon Hanoniense\", che specifica che una figlia del primo conte di Gheldria e signore di Wassenberg, Gerardo I (\"eiusdem comitis de Ghelra filiam\"), aveva sposato il conte di Limburgo (\"dux de Lemborch\"), che erroneamente viene citato col nome del padre, Enrico, portandogli in dote il castello di Wassenberg. Anche gli \"Annales Rodensis\" confermano che Giuditta (\"Jutta ducissa\") era moglie di Valerano (\"Walrami ducis de Leimburch uxor\"), cos\u00ec come il \"Codex diplomaticus Valkenburgensis\" (\"domina Jutta, nobilissima matrona uxor ducis Walrami de Lemburg\").&lt;br&gt;Da Giuditta Valerano aveva avuto cinque figli:"}
{"id": "1306426", "revid": "136473", "url": "https://it.wikipedia.org/wiki?curid=1306426", "title": "Sly &amp; The Family Stone", "text": ""}
{"id": "1306428", "revid": "125483571", "url": "https://it.wikipedia.org/wiki?curid=1306428", "title": "Radio Globo", "text": "Radio Globo \u00e8 un'emittente radiofonica privata italiana con sede a Roma.\nDescrizione.\nNasce a Roma come \"Gamma Radio\" e, nel 1986, Cesare Benvenuti e Virginia Dantas, insieme ai figli Bruno Benvenuti e Daniela Benvenuti, rilevano l'emittente con il nome di Radio Globo.\nIn Italia trasmette a Roma e nel Lazio, in Toscana nella provincia di Grosseto e in Abruzzo a Ovindoli. In Spagna nelle isole di Ibiza e Formentera.\nRadio Globo \u00e8 una contemporary hit-radio composta da musica, attualit\u00e0 e intrattenimento. I due programmi di punta sono \"Torre di Controllo\" e \"The Morning Show.\"\nLa raccolta pubblicitaria di Radio Globo \u00e8 affidata alla concessionaria \"BENG Media.\"\nNel 2012 l'emittente romana ha pubblicato il singolo \"Il pulcino Pio\", divenuto un tormentone dell'estate. Ancora oggi \u00e8 il video italiano pi\u00f9 visto di sempre su YouTube."}
{"id": "1306429", "revid": "300067", "url": "https://it.wikipedia.org/wiki?curid=1306429", "title": "WNBA Sixth Woman of the Year Award", "text": "Il \"Women's National Basketball Association Sixth Woman of the Year Award\" \u00e8 il premio assegnato alla miglior sesta donna dell'anno. Il premio \u00e8 stato assegnato per la prima volta nella stagione 2007."}
{"id": "1306431", "revid": "339392", "url": "https://it.wikipedia.org/wiki?curid=1306431", "title": "Repubblica Autonoma della Sacha-Jakuzia", "text": ""}
{"id": "1306432", "revid": "392652", "url": "https://it.wikipedia.org/wiki?curid=1306432", "title": "Vext", "text": "Vext \u00e8 un personaggio dei fumetti protagonista di un'omonima serie a fumetti umoristica della DC Comics creata da Keith Giffen. I disegni erano di Mike McKone, le chine di Mark McKenna.\nIl primo numero usc\u00ec nel marzo 1999 ma venne interrotta per scarse vendite dopo soli sei numeri nell'agosto dello stesso anno.\nIn Italia la serie \u00e8 stata pubblicata dalla Play Press su \"Lobo nuova serie\" dal n. 29 (gennaio 2000) al n. 34 (giugno 2000).\nTrama.\nVext \u00e8 il dio protettore delle disgrazie e della sfortuna nel pantheon pan-dimensionale, esiliato per \"insufficienza di culto\" sulla Terra, dove non avrebbe dovuto interferire deliberatamente con le attivit\u00e0 umane, cercare di dominare il pianeta o diventare un supereroe (\"portare accessori in spandex per sistemare quelli che vengono percepiti come difetti\").\nComincia quindi una serie di equivoci burleschi tra lui, la civilt\u00e0 umana (che lui in quanto dio non capisce) e la sua vicina di casa, Colleen McBride, inizialmente all'oscuro del fatto che lui sia un dio."}
{"id": "1306436", "revid": "29244", "url": "https://it.wikipedia.org/wiki?curid=1306436", "title": "Mullus imberbis", "text": ""}
{"id": "1306437", "revid": "1005847", "url": "https://it.wikipedia.org/wiki?curid=1306437", "title": "Elezioni amministrative in Italia del 2001", "text": "Le elezioni amministrative in Italia del 2001 si sono tenute il 13 maggio (primo turno) e il 27 maggio (secondo turno).\nIn Friuli-Venezia Giulia le elezioni si sono tenute il 10 giugno (primo turno) e il 24 giugno (secondo turno).\nIn Sicilia le elezioni si sono tenute il 25 novembre (primo turno) e il 9 dicembre (secondo turno).\nElezioni comunali.\nFriuli-Venezia Giulia.\nPordenone.\nFonti: Candidati - Liste - Ballottaggio - Seggi\nTrieste.\nFonti: Candidati - Liste - Ballottaggio - Seggi\nSicilia.\nAgrigento.\nFonti: Candidati - Liste\nPalermo.\nFonti: Candidati - Liste\nTrapani.\nFonti: Candidati - Liste\nElezioni provinciali.\nSono di seguito indicati i risultati ufficiali, parzialmente diversi da quelli inizialmente divulgati dallo stesso ministero dell'interno.\nFriuli-Venezia Giulia.\nProvincia di Gorizia.\nFonti: Candidati - Liste - Seggi\nProvincia di Trieste.\nFonti: Candidati, primo turno - Liste - Secondo turno - Seggi\nProvincia di Udine.\nFonti: Candidati - Liste - Seggi\nSicilia.\nProvincia di Ragusa.\nFonti: Candidati - Liste"}
{"id": "1306438", "revid": "29244", "url": "https://it.wikipedia.org/wiki?curid=1306438", "title": "Amia imberbis", "text": ""}
{"id": "1306439", "revid": "119665450", "url": "https://it.wikipedia.org/wiki?curid=1306439", "title": "Ente (diritto)", "text": "Il termine ente (dal latino \"ens\", participio presente del verbo \"esse\", 'essere') nel linguaggio giuridico viene utilizzato talora come sinonimo di persona giuridica, altre volte con un significato pi\u00f9 ampio.\nSignificato concettuale.\nNel linguaggio giuridico moderno si preferisce dare al termine ente un significato pi\u00f9 ampio di quello di persona giuridica, riferendosi in generale a un'organizzazione di persone o di beni che assume una qualche rilevanza per l'ordinamento giuridico. L'organizzazione di persone o di beni \u00e8 il cosiddetto elemento materiale della persona giuridica, necessario ma non sufficiente per la sua esistenza, dovendo anche sussistere il cosiddetto elemento formale, ossia il \"riconoscimento\". Peraltro, anche un'organizzazione priva di tale elemento formale pu\u00f2 essere presa in considerazione dall'ordinamento, che gli pu\u00f2 in particolare attribuire una certa \"autonomia patrimoniale\", ossia una separazione, anche se non completa, tra il patrimonio a essa riferibile e quello di altri soggetti del diritto.\nIn quest'ultima accezione possono essere fatti rientrare nel concetto di ente:\nQuando l'ordinamento attribuisce a enti, pur privi di personalit\u00e0 giuridica, un certo grado di autonomia patrimoniale essi, secondo una diffusa teoria, possono comunque essere considerati soggetti di diritto.\nUtilizzo.\nIl termine ente viene utilizzato, come sinonimo di persona giuridica, nelle espressioni:"}
{"id": "1306440", "revid": "29244", "url": "https://it.wikipedia.org/wiki?curid=1306440", "title": "Apogon rexmullorum", "text": ""}
{"id": "1306441", "revid": "204012", "url": "https://it.wikipedia.org/wiki?curid=1306441", "title": "Chiesa di Santa Maria del Popolo (Napoli)", "text": ""}
{"id": "1306443", "revid": "767487", "url": "https://it.wikipedia.org/wiki?curid=1306443", "title": "Grindhouse - Planet Terror", "text": "Grindhouse - Planet Terror (\"Planet Terror\") \u00e8 un film splatter del 2007 scritto e diretto da Robert Rodriguez. Il film \u00e8 uno dei due segmenti di \"Grindhouse\", omaggio ai film d'exploitation degli anni settanta come \"Zombi 2\" ed \"Incubo sulla citt\u00e0 contaminata\".\nPer i contenuti violenti, gli effetti speciali splatter e le diverse scene di sesso, il film \u00e8 stato vietato ai minori in paesi come Finlandia, Regno Unito e Paesi Bassi, mentre in Italia \u00e8 stato vietato ai minori di 14 anni.\nMentre per \"A prova di morte\" si era scelta una versione estesa rimontata da Quentin Tarantino in occasione del Festival di Cannes, \"Planet Terror\" \u00e8 stato mostrato con il montaggio originale statunitense, includente la bobina mancante ed il fake trailer \"Machete\". Soltanto qualche scena \u00e8 stata modificata o estesa.\nTrama.\nAmbientato nel Texas rurale, il film si apre seguendo le vicende della danzatrice go-go Cherry Darling, che decide di dimettersi dal lavoro sottopagato per trovare una nuova occupazione. Va incontro al suo misterioso ex-fidanzato El Wray quando sosta alla tavola calda del rozzo J.T. Hague, il quale tiene in piedi il locale decadente grazie all'affitto pagato da suo fratello, che fa lo sceriffo.\nNel frattempo un gruppo di funzionari dell'esercito degli Stati Uniti, guidati dal lunatico tenente Muldoon, stanno eseguendo una transazione commerciale con un ingegnere chimico di nome Abby per prendere possesso di una massiccia quantit\u00e0 di un agente biochimico mortale di sua creazione, conosciuto come \"DC-2\" (nome in codice \"Progetto Terrore\"). Quando Muldoon apprende che Abby possiede un'altra scorta di DC-2 a portata di mano, ordina ai suoi uomini di catturarlo, ma Abby riesce a fuggire dopo aver sparato intenzionalmente alla scorta, rilasciando cos\u00ec l'arma biologica nell'aria. Sotto forma di gas, il DC-2 raggiunge una cittadina e infetta diversi abitanti, i quali si ricoverano in ospedale per farsi curare dal dottor William Block e dalla sua infedele moglie bisessuale Dakota, che fa l'anestesista.\nBen presto per\u00f2 gli infetti si tramutano in mostruose creature cannibali che iniziano a spargersi per tutta la localit\u00e0. Cherry e Wray rimangono coinvolti in un incidente stradale causato dagli infetti, che assalgono la ragazza. Wray riesce a salvarla uccidendo i mostri, ma la giovane perde la gamba destra e viene ricoverata in ospedale. Un'altra vittima ospedalizzata dell'invasione di infetti, rimasta col cranio privo di cervello, \u00e8 Tammy, l'amante di Dakota, che era giunta in citt\u00e0 per riunirsi a lei. Il Dottor Block la riconosce scoprendo i messaggini che si scambiavano lei e Dakota, e viene anche a sapere che lei stava appunto per lasciarlo per vivere con Tammy. Furioso, l'uomo perde la ragione e assale la moglie, pungendola pi\u00f9 volte con le sue stesse siringhe anestetiche, per poi rinchiuderla in uno sgabuzzino.\nQuando anche i pazienti dell'ospedale si tramutano in mostri antropofagi, Wray, che era stato arrestato dallo sceriffo Hague per via di crimini passati, torna in ospedale e recupera Cherry sistemandole una gamba di legno improvvisata, per poi rifugiarsi nel ristorante di J.T. e Hague. Anche Dakota fugge dall'ospedale incendiato dopo essersi liberata e, nonostante le mani intorpidite dagli anestetici infertogli da Block, riesce ad entrare in macchina e ad andarsene, mentre Block viene infetto dal virus. Dakota recupera suo figlio Tony e si reca dal padre, Earl McGraw. Tony per\u00f2, che teneva una revolver datagli dalla madre per difendersi da eventuali assalitori, si spara accidentalmente in testa.\nIntanto, Wray e Cherry si mettono a fare sesso nella camera da letto di J.T., ma proprio allora il film viene interrotto da un rullo di pellicola mancante. Quando il film riprende, il locale di J.T. \u00e8 in fiamme e Hague \u00e8 stato accidentalmente ferito dall'imbranato vicesceriffo Tolo, il quale viene divorato dagli infetti. Presto il gruppo viene raggiunto da Dakota, Earl e le gemelle baby sitter di Tony. Con Hague ferito gravemente, gli eroi optano di recarsi al confine messicano, ma vengono bloccati da un'orda di infetti. A salvarli intervengono i mercenari di Muldoon, che uccidono i mostri per poi per\u00f2 catturarli e rinchiuderli in una base militare. Nella cella i protagonisti incontrano Abby, il quale spiega che i soldati sono sempre stati infetti, per questo inalano altro DC-2 per contenere il virus e impedire la mutazione. Apprendono anche che una piccola percentuale della popolazione \u00e8 immune al virus e da queste persone pu\u00f2 essere ricavato un antidoto, per questo Muldoon li tiene in quarantena.\nMentre Dakota e Cherry vengono prese in disparte da due soldati, gli altri riescono ad eliminare le guardie, ma J.T. rimane mortalmente ferito. Quando Muldoon viene messo alle strette da Wray e Abby, spiega di essere stato il vero responsabile della morte di Osama bin Laden prima che lui e i suoi mercenari fossero stati infetti dal DC-2 ed erano obbligati a proteggere la zona. Wray offre un riconoscimento rispettoso del servizio militare di Muldoon prima che lui e Abby gli sparino quando inizia a mutarsi. Intanto Cherry infilza nell'occhio un soldato che l'aveva costretta a ballare con la gamba di legno mentre Dakota uccide il suo collega quando riacquista la sensibilit\u00e0 delle sue mani. Abby e Wray le raggiungono e quest'ultimo rimpiazza la gamba di legno spezzata di Cherry con un fucile d'assalto M4, che lei usa per uccidere diversi infetti.\nJ.T., che sta seduto a fianco al moribondo Hague, sfrutta le sue ultime forze per far esplodere l'intera base militare e con essa tutti gli infetti che erano dentro. Nel climax Abby viene ucciso con un colpo alla testa, ma il gruppo riesce lo stesso a prendere possesso di un elicottero e durante il decollo triturano svariati infetti inclinando in avanti l'elica. A bordo Dakota viene assalita dal Dottor Block, ma questo viene prontamente eliminato da McGraw. Purtroppo Wray rimane ucciso mentre salvava Cherry da un soldato infetto. Nel finale, Cherry (che adesso ha un minigun come gamba destra) conduce sua figlia neonata concepita con Wray, il gruppo e molti altri sopravvissuti alla spiaggia caraibica a Tulum, dove cominciano una nuova societ\u00e0 pacifica lontana dall'epidemia mondiale degli infetti.\nIn una scena dopo i titoli di coda, vediamo Tony seduto sulla spiaggia presso la fortezza dei sopravvissuti a giocare con una tartaruga, una tarantola e uno scorpione, i suoi animali domestici.\nProduzione.\nRegia.\nSecondo l'attrice Marley Shelton, Tarantino era sempre presente sul set: \u00abSpesso dava consigli, o ci riscriveva alcune battute. Ha influito molto su \"Planet Terror\", cos\u00ec come Robert Rodriguez ha influito su \"A prova di morte\"\u00bb.\nOltre a dirigere, scrivere e produrre il film, curarne la fotografia e il montaggio e comporne il tema musicale, Rodriguez ha aiutato l'attrice Rose McGowan a coreografare la go-go dance iniziale.\nSceneggiatura.\nA Rodriguez venne in mente il soggetto di \"Planet Terror\" durante la post produzione di \"The Faculty\": \u00abRicordo che dissi a Elijah Wood e Josh Hartnett, a tutti questi attori giovani, che i film di zombi erano morti e che non se ne vedevano da un pezzo, ma che io invece pensavo che sarebbero tornati in gran numero perch\u00e9 erano scomparsi da troppo tempo. Dissi loro \"Noi dobbiamo essere i primi\". Avevo un copione che avevo iniziato a scrivere. Era di circa 30 pagine, e cos\u00ec dissi loro \"Questi sono personaggi che potete interpretare tutti\". Eravamo tutti eccitati all'idea, ma in seguito non seppi cosa farci. [...] Decisi di applicarmi ad altri progetti, accantonai il film di zombi, anche se in faccia avevo quell'espressione del tipo \"Ah! So che avrei realizzato il mio film di zombi\u00bb. La storia venne recuperata quando Tarantino e Rodriguez svilupparono l'idea per \"Grindhouse\".\nNell'idea iniziale di Rodriguez c'erano gli zombi, ma dopo aver incontrato il regista Umberto Lenzi il regista decise di cambiare e opt\u00f2 per ambientare la trama in un mondo dove un'arma batteriologica era stata propagata su larga scala. Nel film vi sono molteplici sequenze che omaggiano pellicole cult \"d\u2019exploitation\" riguardanti il contagio e la sopravvivenza, quali \"Incubo sulla citt\u00e0 contaminata\" di Lenzi e \"Zombi 2\" di Lucio Fulci.\nCast.\nMolti degli attori di \"Planet Terror\" avevano precedentemente lavorato con Rodriguez: Marley Shelton aveva fatto un'audizione per Rodriguez sul set di \"The Faculty\": il regista scelse di non prenderla, ma si ritrov\u00f2 a lavorare con lei in \"Sin City\", nel ruolo della donna in abito rosso che si scorge nella scena iniziale; in \"Sin City\" aveva lavorato anche Bruce Willis, che qui ha il ruolo del perfido tenente Muldoon. Il truccatore Tom Savini, qui nel ruolo del vicesceriffo Tolo, era gi\u00e0 apparso in \"Dal tramonto all'alba\", nel ruolo di Sex Machine; dallo stesso film, Michael Parks riprende qui il ruolo dello sceriffo Earl McGraw.\nNel cast compaiono anche i nomi di Electra ed Elise Avellan, nipoti della produttrice Elizabeth, ex moglie del regista Robert Rodriguez, nel ruolo delle sorelle babysitter.\nLa protagonista assoluta \u00e8 l'attrice Rose McGowan, divenuta sul set la fidanzata del regista Rodriguez. Rodriguez la incontr\u00f2 al Festival di Cannes 2006 e poco dopo l'assunse per \"Planet Terror\", asserendo che le avrebbe cambiato la vita. Il nome stesso della sua protagonista, Cherry Darling, \u00e8 nato dall'incontro a Cannes: \u00abGli dissi che se avessi avuto una figlia avrei voluto chiamarla Cherry Darling, ma non si pu\u00f2 chiamare una bambina Cherry\u00bb - che \u00e8 sinonimo di \"stupro facile\" e \"ragazza facile\" - \u00abperch\u00e9 a scuola la farebbero morire, cos\u00ec il nome \u00e8 toccato a me\u00bb.\nEffetti speciali.\n\"Planet Terror\" fa un uso massiccio degli effetti speciali. Uno degli effetti pi\u00f9 usati \u00e8 la gamba mancante che Cherry mostra dopo l'incidente. Durante la post-produzione, i team di effetti speciali hanno rimosso digitalmente la gamba della McGowan e l'hanno rimpiazzata con due protesi generate al computer: in un primo momento il piede di un tavolo, poi un M4. Durante le riprese di queste sequenze, la McGowan ha indossato una tuta speciale che le costringeva il movimento per darle la sensazione di \"assenza della gamba\" e avrebbe aiutato gli effettisti a rimuoverla digitalmente, in fase di post produzione.\nColonna sonora.\nLa colonna sonora di \"Planet Terror\", pubblicata dalla Var\u00e8se Sarabande il 3 aprile 2007, \u00e8 stato composta da Robert Rodriguez in collaborazione con Graeme Revell (compositore delle colonne sonore di altri due film di Rodriguez, \"Dal tramonto all'alba\" e \"The Faculty\"). I ritmi ossessionanti e ripetuti ricordano per certi versi le colonne sonore dei film di John Carpenter, come ha asserito il regista stesso. Non a caso, sino all'ultimo minuto, il compositore della colonna sonora doveva essere Carpenter stesso, che alla fine si \u00e8 invece limitato a cedere i diritti di una sua composizione, \"The Crazies Come Out\" dal film \"\".\nNella colonna sonora sono incluse anche due canzoni non originali: \"You Belong to Me\" di Pee Wee King, Chilton Price e Redd Stewart cantata da Rose McGowan e \"Too Drunk to Fuck\" di Jello Biafra eseguita dai Nouvelle Vague.\nDistribuzione.\nIl film \u00e8 stato presentato nell'edizione integrale al Festival del film Locarno 2007, con la partecipazione dello stesso Robert Rodriguez. Il film \u00e8 uscito negli Stati Uniti il 6 aprile 2007 e in Italia il 28 settembre dello stesso anno."}
{"id": "1306444", "revid": "29244", "url": "https://it.wikipedia.org/wiki?curid=1306444", "title": "Scorpaena ustulata", "text": ""}
{"id": "1306447", "revid": "29244", "url": "https://it.wikipedia.org/wiki?curid=1306447", "title": "Scorpaena teneriffea", "text": ""}
{"id": "1306448", "revid": "1714743", "url": "https://it.wikipedia.org/wiki?curid=1306448", "title": "Ruggero Raimondi", "text": "Vita e carriera.\nNato a Bologna nel 1941, la sua voce matura precocemente e sin dall'et\u00e0 di quindici anni sviluppa un efficace registro baritonale.\nEntra al Conservatorio Giuseppe Verdi di Milano a sedici anni. Studia successivamente a Roma con Maria Teresa Pediconi e Armande Piervenanzi. Nel 1964 vince il Concorso Nazionale per giovani cantanti lirici indetto a Spoleto dal Teatro lirico sperimentale \"Adriano Belli\"., per poi debuttare nella stessa citt\u00e0 come \"Colline\" ne \"La boh\u00e8me\" nell'ambito della Stagione Lirica di settembre dello Sperimentale. Seguono numerose altre apparizioni in numerosi teatri italiani. Il debutto oltreconfine avviene nel 1969 al Glyndebourne Festival come \"Don Giovanni\". Il suo debutto alla Scala \u00e8 del 1968, come Timur in \"Turandot\", seguono Metropolitan (Silva in \"Ernani\", 1970) Covent Garden (Fiesco in \"Simon Boccanegra\", 1972), Op\u00e9ra Garnier (Procida ne \"I vespri siciliani\", 1975).\nDa allora ha interpretato numerosi altri ruoli nei teatri di tutto il mondo, lavorando con direttori quali Herbert von Karajan, Lorin Maazel, Zubin Mehta, Riccardo Muti, Claudio Abbado, Riccardo Chailly e Georges Pr\u00eatre, spaziando dal registro basso a quello baritonale e imponendosi come uno dei principali interpreti del repertorio mozartiano (Il Conte d'Almaviva ne \"Le nozze di Figaro\", Don Alfonso in \"Cos\u00ec fan tutte\"), rossiniano (Mos\u00e8 nel \"Mos\u00e8 in Egitto\", Mustaf\u00e0 ne \"L'italiana in Algeri\" e Don Basilio ne \"Il barbiere di Siviglia\"), verdiano (\"Attila\", Filippo II in \"Don Carlos\") e pucciniano (celeberrimo il suo Scarpia in \"Tosca\").\nDa ricordare, nel 1992, l'interpretazione di Scarpia nella \"Tosca nelle ore e nei luoghi di Tosca\" girata a Roma \"in tempo reale\" e nei veri luoghi dove l'opera \u00e8 ambientata: la Chiesa di Sant'Andrea della Valle, Palazzo Farnese e Castel Sant'Angelo. Lo spettacolo, con la regia di Giuseppe Patroni Griffi, vede impegnati anche Catherine Malfitano (Tosca), Pl\u00e1cido Domingo (Cavaradossi), Giacomo Prestia (Angelotti), Giorgio Gatti (Sacrestano). L'Orchestra Sinfonica di Roma della RAI era diretta da Zubin Mehta. senza fonte|L'evento trasmesso da Rai 1, premiato con 3 Emmy Awards., ha avuto oltre un miliardo di spettatori nelle televisioni di 107 paesi nei 5 continenti. Tra le altre interpretazioni, di particolare pregio risultano quelle di \"Boris Godunov\", del \"Don Quichotte\" di Massenet, di Escamillo in \"Carmen\" (per il quale \u00e8 candidato al David di Donatello per il miglior attore non protagonista), nonch\u00e9 quella di Don Profondo ne \"Il viaggio a Reims\" di Rossini, interpretata ripetutamente a partire dalla prima ripresa moderna del 1984, e la cui aria \"Medaglie Incomparabili\" \u00e8 diventata in seguito un esilarante \"pezzo da baule\" nel repertorio del cantante.\nApprezzato, oltre che per la sua voce, per le sue doti sceniche e recitative, ha lavorato a teatro con i registi Jean-Pierre Ponnelle, Luca Ronconi e Giorgio Strehler,\ned ha partecipato a numerosi film-opera quali \"Don Giovanni\" di Joseph Losey, \"Carmen\" di Francesco Rosi e \"Tosca\" di Beno\u00eet Jacquot, ma anche a diversi film in prosa (\"La vita \u00e8 un romanzo\", \"I colori del Diavolo\").\nProfilo vocale.\nDotato sin da giovane di una voce morbida ed estesissima, di grande potenza ed espressivit\u00e0, sviluppata su tutto il registro di basso sino a note propriamente baritonali, durante la prima fase della sua carriera ha limitato il proprio repertorio entro la tessitura del basso cantante (Colline, Timur), per ampliarlo a partire dalla fine degli anni '70 verso la fascia baritonale (Scarpia, Escamillo), raggiungendo con facilit\u00e0 le note pi\u00f9 alte del registro. Negli anni successivi ha ulteriormente ampliato il suo repertorio, sperimentando nuovi personaggi e tessiture diverse (inclusi alcuni ruoli come buffo, baritono chiaro o cantante leggero). Sin dalla seconda met\u00e0 degli anni '80 la sua voce ha registrato un progressivo cedimento degli armonici, portando ad una certa opacit\u00e0 e fibrosit\u00e0 della voce, che tuttavia ha mantenuto pressoch\u00e9 intatte anche in et\u00e0 avanzata le sue caratteristiche di estensione e potenza (permettendo al cantante, all'et\u00e0 di oltre sessant'anni, di esibirsi senza difficolt\u00e0 nell'ampio spazio dell'Arena di Verona).\nCaratteristico di Raimondi \u00e8 inoltre lo spiccato interesse per la resa drammatica e scenica dei suoi personaggi, che lo ha portato, sin da giovane, ad adottare un canto fortemente espressivo e articolato, anteponendo in pi\u00f9 occasioni le esigenze drammatiche e recitative a quelle puramente musicali (scelta assai biasimata da diversi critici e melomani), caratteristica che \u00e8 andata crescendo nel corso degli anni. Le sue scelte vocali lo hanno inoltre spinto ad una spiccata predilezione per le esibizioni live (frequentemente registrate su video), nelle quali egli mette in luce le proprie doti drammatiche.\nOnorificenze.\nOnorificenze straniere.\nNel 2003 riceve la \"Legion d'onore\" a Parigi"}
{"id": "1306449", "revid": "29244", "url": "https://it.wikipedia.org/wiki?curid=1306449", "title": "Scorpaena afimbria", "text": ""}
{"id": "1306459", "revid": "767487", "url": "https://it.wikipedia.org/wiki?curid=1306459", "title": "Chris Pennie", "text": "Biografia.\nPennie ha iniziato a suonare la batteria all'et\u00e0 di 13 anni e a 16 anni, nel 1995, ha deciso di proseguire seriamente lo studio iscrivendosi al Berklee College of Music e frequentandolo per due anni, ottenendo un diploma in \"Music Synthesis\" e specializzandosi nella composizione e manipolazione di musica elettronica.\nAlle scuole superiori Pennie inizia a suonare nei Prozak, una band originaria del New Jersey, composta di musicisti di et\u00e0 superiore anche di dieci anni rispetto alla propria, cosa che lo costringeva ad essere accompagnato dal padre per accedere e suonare nei vari locali. \nPennie ha suonato con i Prozak dal 1993 fino al momento in cui \u00e8 entrato nella scuola di musica e, durante questo periodo, con loro ha registrato dieci canzoni che non sono mai state ufficialmente pubblicate.\nPennie ha fatto parte anche del gruppo dei Boxer, formato nel 1995 con un suo compagno di scuola, Jeremy McDowell: questo gruppo fu la prima band a firmare per la Vagrant Records, una casa discografica indipendente allora agli esordi. Realizzarono il loro primo album, \"The Hurt Process\" nel 1998 ma si sciolsero alla fine del 1999. \nPer l'album \"This Never Happened\" degli All Else Failed, un gruppo sperimentale metalcore, Pennie ha collaborato come batterista nel 2004.\nPennie fonda nel marzo del 1997 i the Dillinger Escape Plan con il chitarrista Ben Weinman, il cantante Dimitri Minakakis ed il bassista Adam Doll. Assieme a Weinman, da lui definito la sua \"anima gemella musicale\", scrive la maggior parte delle canzoni della band. Nel 2006, a seguito dell'abbandono del batterista Josh Eppard, Pennie inizia a lavorare in studio con i Coheed and Cambria, nel giugno 2007 i the Dillinger Escape Plan annunciano che il loro nuovo batterista sar\u00e0 Gil Sharone degli Stolen Babies e poco dopo entra a far parte in pianta stabile dei C&amp;C.\nQuattro anni dopo, con un solo album pubblicato, lascia la band per divergenze artistiche, per dedicarsi alla carriera di produttore a dedicarsi ad altri progetti come i Return to Earth ed i Fight Mannequins.\nInfluenze.\nSono Lars Ulrich e Stewart Copeland i batteristi dai quali dice di essere stato influenzato, mentre, attualmente Sean Reinert rappresenta la sua maggiore fonte di ispirazione. Inoltre Pennie ha pi\u00f9 volte affermato che ascoltare e suonare diversi tipi di musica sono parte integrante della costruzione del suo stile."}
{"id": "1306462", "revid": "1573940", "url": "https://it.wikipedia.org/wiki?curid=1306462", "title": "Bubo lacteus", "text": "Il gufo latteo o gufo reale di Verreaux (Bubo lacteus ()) \u00e8 un grande uccello appartenente alla famiglia Strigidi, diffuso in Africa.\nDescrizione.\nNonostante sia pi\u00f9 piccolo del Gufo reale e del Gufo comune, presenta grandi dimensioni e una lunghezza di 53-61 cm. Il piumaggio \u00e8 di color grigio bruno uniforme, pi\u00f9 chiaro e finemente barrato di nero sulle parti inferiori. Due strisce scure delimitano il disco facciale di colore bianco sporco. L'iride \u00e8 di color bruno nero. L'apertura alare \u00e8 di 150 cm e la femmina \u00e8 di poco pi\u00f9 grande del maschio.\nDistribuzione e habitat.\nDiffuso in Africa centro-meridionale, vive a ovest fino alla Nigeria, a nord fino al Sudan, a est fino all'Etiopia, a sud fino al Sudafrica.\nDiffuso in foreste e praterie, si adatta anche al deserto.\nGli ambienti abitati con maggiore frequenza sono le foreste lungo i fiumi, anche quelle intricate in cui il gufo reale non si spinge. Ivi il gufo latteo trova molto cibo e riparo.\nBiologia.\nRiproduzione.\nIl nido \u00e8 posto nelle cavit\u00e0 di grandi alberi, ma pi\u00f9 spesso nel nido abbandonato da grandi rapaci. Sono deposte 1-3 uova, pi\u00f9 spesso 2, covate per qualche decina di giorni da entrambi i sessi. I nidacei, una volta in grado di volare, stanno coi genitori ancora per qualche settimana. Gli adulti inscenano delle parate ostentative figurandosi feriti se un predatore si avvicina al nido.\nAlimentazione.\nIl gufo latteo si nutre di prede di notevoli dimensioni, catturate sul terreno nelle radure e al limitare dei boschi: lepri, conigli, procavie, uccelli delle dimensioni di un francolino e, in seconda misura, di serpenti, pipistrelli e grandi insetti."}
{"id": "1306463", "revid": "287204", "url": "https://it.wikipedia.org/wiki?curid=1306463", "title": "Busingen am Hochrhein", "text": ""}
{"id": "1306464", "revid": "10634587", "url": "https://it.wikipedia.org/wiki?curid=1306464", "title": "Repubblica autonoma dei Buriati", "text": ""}
{"id": "1306465", "revid": "101260", "url": "https://it.wikipedia.org/wiki?curid=1306465", "title": "Buesingen am Hochrhein", "text": ""}
{"id": "1306467", "revid": "101260", "url": "https://it.wikipedia.org/wiki?curid=1306467", "title": "Buesingen", "text": ""}
{"id": "1306468", "revid": "101260", "url": "https://it.wikipedia.org/wiki?curid=1306468", "title": "Busingen", "text": ""}
{"id": "1306471", "revid": "287204", "url": "https://it.wikipedia.org/wiki?curid=1306471", "title": "Vincenzo Ruffo", "text": "Il nome Vincenzo Ruffo si riferisce a due artisti italiani:"}
{"id": "1306487", "revid": "125039594", "url": "https://it.wikipedia.org/wiki?curid=1306487", "title": "Mercedes-Benz W113", "text": "La sigla W113 (o anche \"R113\") \u00e8 la sigla progettuale di un'autovettura, consistente nella seconda serie di vetture appartenenti alla Classe SL, prodotta in tre versioni dalla Mercedes-Benz tra il 1963 ed il 1971 e conosciuta in tutto il mondo con il soprannome di Pagoda.\nStoria e profilo.\nLa 190 SL, che aveva goduto di ampi consensi per parecchi anni, stava invecchiando e la casa di Stoccarda decise di avviare la progettazione di una nuova spider (impropriamente definita roadster).\nIl progetto nacque intorno al 1961: tre erano le richieste dei vertici Daimler-Benz nei confronti dei responsabili dei vari reparti coinvolti nel progetto: l'autovettura doveva essere brillante, confortevole e spaziosa; doveva essere realizzata utilizzando al massimo le risorse gi\u00e0 disponibili e doveva avere una linea accattivante.\nPer quanto riguardava la meccanica si scelse di basare la vettura sul pianale accorciato della 220 SEb W111, equipaggiato per\u00f2 con una motorizzazione pi\u00f9 potente realizzata a partire dal 2.2 litri M180 che gi\u00e0 equipaggiava le \"Heckflosse\".\nSul fronte della sicurezza automobilistica, si ripropose invece quanto gi\u00e0 sperimentato dall'ingegner B\u00e9la Bar\u00e9nyi nella normale produzione di serie (sempre con la serie W111), introducendo nella nuova roadster un corpo vettura a deformazione programmata in caso di urto violento, cos\u00ec da salvaguardare l'incolumit\u00e0 dei passeggeri.\nPer la carrozzeria ci si avvalse dell'\u00e9quipe di designer guidata da Paul Bracq sotto la supervisione di Friedrich Geiger. Viste le possibilit\u00e0 offerte dal mercato statunitense, si decise che la linea della vettura avrebbe dovuto essere pi\u00f9 moderna e in grado di competere con quella della Chevrolet Corvette. I primi disegni della vettura lasciarono perplessi i vertici della casa, che li giudicarono troppo audaci; tuttavia il reparto design continu\u00f2 a voler rimanere fedele ai canoni stilistici appena abbozzati e il risultato di tali sforzi venne presentato al salone dell'automobile di Ginevra del 1963: nacque cos\u00ec la nuova roadster denominata ufficialmente 230SL,che sostitu\u00ec anche la 300SL Roadster.\n230SL.\nLa 230SL esternamente era caratterizzata da linee tese ma dinamiche, che evidenziavano anche una certa velleit\u00e0 agonistica, poi confermata anche dalla vittoria di B\u00f6hringer nel Rally Spa-Sofia-Liegi a cui la casa decise di partecipare sempre nel 1963.\nDelle berline \"W111\" conserva alcuni tratti, come per esempio i fari anteriori a sviluppo verticale. La caratteristica pi\u00f9 particolare era la forma del tettuccio rigido, laddove era previsto, che presentava una forma concava, cosa che quale avrebbe dato alla 230SL e ai successivi modelli W113 il soprannome di \"Pagoda\". Furono molti gli esemplari dotati di capote in tela, i cui proprietari avevano richiesto anche un hard-top montabile sulla vettura quando la capote era chiusa nel alloggiamento.\nPur legata a schemi meccanici classici (trazione posteriore, motore anteriore longitudinale, cambio meccanico a 4 rapporti), la 230SL presentava delle novit\u00e0 anche nella meccanica. Nuovo era il motore a 6 cilindri in linea M127 II alimentato a iniezione da 2308 cm\u00b3 e 150 CV e nuovo era il ponte posteriore (a semiassi oscillanti). Il cambio era manuale a 4 marce, ma a richiesta era possibile averlo automatico, sempre a 4 rapporti; dal settembre del 1965, chi lo desiderava poteva optare anche per un manuale a 5 marce.\nIl propulsore consentiva di ottenere discrete prestazioni sebbene, a causa della geometria del ponte posteriore, la vettura risultasse impegnativa sul bagnato. All'altezza della situazione, invece, l'impianto frenante misto con servofreno. La velocit\u00e0 massima raggiungibile era di 200\u00a0km/h.\nNel 1966 la versione roadster venne affiancata dalla \"Coup\u00e9 Hard-top\", con tetto rigido (comunque asportabile) di serie e priva di capote in tela, L'eliminazione del meccanismo della capote aveva consentito di aggiungere due piccoli strapuntini posteriori.\nNello stesso anno il designer italiano Pietro Frua realizz\u00f2 una versione Shooting-brake della 230SL, denominata SLX.\n250SL.\nGi\u00e0 nel dicembre del 1966 la 230 SL venne rimpiazzata dalla \"250 SL\", identica in tutto, tranne che nella cilindrata (portata a 2496\u00a0cm\u00b3). Il nuovo modello,con motore fornito di 7 supporti di banco al posto dei 4 della versione sostituita, era presente anche al Salone di Ginevra del 1967. Grazie al nuovo propulsore, siglato M129 III, la vettura vantava una migliore elasticit\u00e0 di marcia e prestazioni velocistiche pi\u00f9 brillanti in accelerazione, mentre la velocit\u00e0 di punta rimaneva pressoch\u00e9 invariata. Meccanicamente, la vettura ricevette anche i freni a disco posteriori e anche in questo caso era previsto di serie un cambio manuale a 4 marce, che poteva essere sostituito a richiesta da un 5 marce o da un automatico a 4 rapporti.\nLa 250SL \u00e8 la pi\u00f9 rara tra le W113 perch\u00e9 \u00e8 stata prodotta per poco pi\u00f9 di un anno, vale a dire fino al gennaio del 1968, ed in soli 5.196 esemplari.\n280SL.\nLa 250 SL lasci\u00f2 il posto alla \"280 SL\" dotata del nuovo motore 130.983 ad iniezione con cilindrata elevata a 2778\u00a0cm\u00b3 e potenza massima di 170 CV. Ancora una volta, le prestazioni assolute rimasero invariate, ma il nuovo motore era pi\u00f9 ricco di coppia, migliorando l'accelerazione e lo spunto della vettura.\nLa 280SL fu l'ultimo modello della serie W113 che, nel marzo del 1971 venne sostituita dalla R107."}
{"id": "1306488", "revid": "716642", "url": "https://it.wikipedia.org/wiki?curid=1306488", "title": "Souleymane Camara", "text": "Carriera.\nClub.\nDopo aver militato nella primavera del , nella stagione 2001-2002 viene impiegato con continuit\u00e0 in prima squadra. Nel gennaio 2004 \u00e8 ceduto in prestito al . Torna al , dopo una stagione e mezzo viene ceduto a titolo definitivo al , in cui milita fino all'estate 2007, quando viene ceduto in prestito al Montpellier, che esercita il diritto di riscatto al termine della stagione. Camara diventa un titolare inamovibile del Montpellier, con cui dal 2007 ha collezionato pi\u00f9 di 300 presenze.\nNazionale.\nHa partecipato ai mondiali del 2002, alla Coppa d'Africa del 2002, alla Coppa d'Africa del 2006 e, anche se non da titolare, alla Coppa d'Africa del 2012, collezionando 35 presenze e 7 reti. Ha indossato la maglia n\u00b0 9.\nStatistiche.\nPresenze e reti nei club.\n\"Statistiche aggiornate al 7 aprile 2020.\""}
{"id": "1306491", "revid": "1714743", "url": "https://it.wikipedia.org/wiki?curid=1306491", "title": "Goffredo I di Lovanio", "text": "Origine.\nSecondo il \"Chronicon Affligemense\", Goffredo era il figlio secondogenito del conte di Lovanio e Bruxelles, Enrico II e di Adelaide di Betuwe, che, secondo un documento citato dall'ecclesiastico e storico, belga, del XVII secolo, Aubertus Miraeus o Aubert le Mire (Bruxelles, 30 novembre 1573 - Anversa, 19 ottobre 1640), nel suo \"Opera diplomatica et historica\", tomus I (non consultato), era figlia di Everardo conte di Betuwe e della moglie di cui non conosciamo n\u00e9 il nome n\u00e9 gli ascendenti.Enrico II di Lovanio, secondo sia \"Annalista Saxo\" che la \"Ex Chronicis Brab. in Magno Chron. Belg\", riportato nel \"Recueil des historiens des Gaules et de la France. Tome 11\" era il figlio primogenito del Conte di Lovanio, Lamberto II e di Oda di Verdun, che sia secondo la \"Huberto, Vita Sanct\u00e6 Gudil\u00e6\", che secondo la \"Ex Chronicis Brab. in Magno Chron. Belg\", riportato nel \"Recueil des historiens des Gaules et de la France. Tome 11\", era figlia del margravio di Anversa, Duca della Bassa Lorena (Lotaringia) e Duca dell'Alta Lorena (Lotaringia) e conte di Verdun, Gothelo (o Gozelo o Gozzelone) I di Lotaringia detto \"il Grande\"; anche la \"Genealogica ex Stirpe Sancti Arnulfi descendentium Mettensis\" conferma che Oda era figlia di Gozzelone.\nBiografia.\nSecondo il \"Continuatio Chronici Afflegemiensis\", Goffredo assieme al fratello, Enrico III, conte di Lovanio e Bruxelles, furono i fondatori dell'Abbazia di Affligem; mentre il documento citato da Aubertus Miraeus o Aubert le Mire, cita anche la madre, Adelaide, tran i fondatori.\nSuo fratello, Enrico III di Lovanio (Henricum comitem Lovaniensem), secondo la \"Genealogia Ducum Brabanti\u00e6 Heredum Franci\u00e6\", mor\u00ec nel 1095, ucciso a Tournai, secondo i \"Documents relatifs \u00e0 l\u00b4abbaye de Fl\u00f4ne, Analectes pour servir \u00e0 l\u00b4histoire eccl\u00e9siastique de la Belgique, Tome XXIII\" (non consultato), durante un torneo e Goffredo gli succedette come conte di Lovanio e Bruxelles.&lt;br&gt;Egli dapprima entr\u00f2 in conflitto con il vescovo Otberto di Liegi, circa la Contea di Brunengeruz a cui entrambi erano pretendenti, come ci riferiscono le \"\u00c6gidii Aure\u00e6vallensis Gesta episcoporum Leodiensium\". Nel 1099, l'Imperatore Enrico IV concesse la contea al vescovo, che la cedette al Conte Alberto III di Namur, come ci riferiscono ancora le \"\u00c6gidii Aure\u00e6vallensis Gesta episcoporum Leodiensium\".\nGoffredo diresse una disputa tra Enrico III di Lussemburgo e Arnoldo I di Loon, circa la nomina dell'abate di Sint-Truiden.\nGoffredo era favorevole all'imperatore del Sacro Romano Impero, Enrico IV e difese i suoi diritti in Lorena. Nel 1102, contrastando Roberto II delle Fiandre, che stava tentando di invadere il comune libero di Cambrai.Nel 1105, Goffredo divenne margravio di Anversa.\nQuando l'imperatore, Enrico IV, riusc\u00ec a fuggire dalla prigione dove l'aveva relegato il figlio, il re di Germania, Enrico V, Goffredo si schier\u00f2 dalla parte del figlio e, dopo la morte dell'Imperatore, il 7 agosto 1106, Enrico V, ignorando l'appello del padre alla pacificazione, attacc\u00f2 il ducato di Bassa Lorena, cattur\u00f2 e imprigion\u00f2 il duca, Enrico, che si era stato sostenitore di Enrico IV; i suoi domini vennero confiscati e il Duca della Bassa Lorena (Lotaringia) venne concesso a Goffredo.Enrico riusc\u00ec per\u00f2 ad evadere di prigione e tent\u00f2 di riprendere possesso del ducato, acquisendo Aquisgrana, ma questo suo tentativo fall\u00ec.\nNel 1114, approfittando di un disaccordo tra il Papa Pasquale II e l'Imperatore, Goffredo guid\u00f2 una rivolta in Germania. Nel 1118, l'Imperatore e il duca si riconciliarono. Nel 1119, Baldovino VII di Fiandra mor\u00ec senza eredi e i suoi domini vennero contesi tra molti pretendenti, tra cui Guglielmo di Ypres che aveva sposato la nipote della seconda moglie di Goffredo. Quest'ultimo support\u00f2 notevolmente Guglielmo, ma dovette cedervi alla morte di Carlo I di Fiandra. Anche il Vescovo Otberto mor\u00ec in quell'anno.\nDal matrimonio di sua figlia Adeliza con Enrico I d'Inghilterra, che era anche il suocero dell'Imperatore, egl\u00ec aument\u00f2 notevolmente il proprio prestigio. Alla morte di Enrico V, nel 1125, Goffredo support\u00f2 Corrado di Hohenstaufen, Duca di Franconia, contro Lotario di Supplimburgo. Dopo l'elezione di quest'ultimo a re di Germania, sempre nel 1125, Goffredo venne costretto a restituire la Bassa Lorena a Valerano, il figlio di Enrico, come ci viene confermato dal \"Gestorum Abbatem Trudonensium Continuatio Tertia\". Goffredo non era intenzionato in questa libera donazione e perci\u00f2 scoppi\u00f2 una guerra, specialmente dispute sull'autorit\u00e0 sull'Abbazia di Sint-Truiden. Ad ogni modo, Goffredo mantenne il Margraviato di Anversa e il titolo ducale (che nel 1183 sarebbe stato associato al Brabante).\nIl 2 marzo 1127, il conte delle Fiandre, Carlo I il Buono, senza eredi legittimi, venne assassinato nella chiesa di San Donaziano a Bruges, mentre era intento alle sue devozioni. I pretendenti erano molti, Guglielmo di Ypres, Teodorico di Alsazia, Arnoldo di Danimarca, Baldovino IV di Hainaut e altri tra cui, Goffredo il Barbuto, ma il re di Francia, Luigi VI, chiamato dai fiamminghi, si precipit\u00f2 ad Arras, e convoc\u00f2 i notabili fiamminghi perch\u00e9 eleggessero il suo candidato, suo cognato, Guglielmo Cliton. Guglielmo venne eletto e fu subito confermato da Gand, Bruges, Lilla, Saint-Omer e assieme al re si avvi\u00f2 verso Bruges, attraversando buona parte della contea, accolto con entusiasmo. A Bruges intanto erano stati catturati e giustiziati gli assassini di Carlo I il Buono.Teodorico di Alsazia, si rifiut\u00f2 di riconoscere Guglielmo e, prima conquist\u00f2 Lilla e Gand, poi prese anche il controllo di Bruges e fu, di fatto, eletto nuovo conte e nel febbraio 1128, quasi tutte le Fiandre erano per Teodorico. Guglielmo, ridotto ad una parte del sud della contea, dopo che tramite il re di Francia, Teodorico, rinchiusosi in Lilla, era stato scomunicato, con l'appoggio di molti nobili pass\u00f2 al contrattacco e il 21 giugno, alleatosi con Goffredo, sconfisse Teodorico a Tielt e poi al castello di Oostkamp. Teodorico allora era fuggito da Lilla per rinchiudersi ad Alost. Guglielmo e Goffredo, il 12 luglio, posero l'assedio ad Alost, ma, durante l'assedio, in una scaramuccia con alcuni fanti nemici Guglielmo, il 28 luglio, venne ferito ad un braccio, la ferita and\u00f2 in gangrena e Guglielmo, il 9 agosto, mor\u00ec. Con la morte di Guglielmo, senza eredi, Teodorico, fu riconosciuto conte, come Teodorico I, da tutta la contea. Il re di Francia Luigi VI dovette accettare il fatto compiuto e ratificare che Teodorico I fosse succeduto a Guglielmo, mentre Goffredo continu\u00f2 la guerra contro Liegi e Namur.\nIl paragrafo 81 delle \"Gesta abbatum Gemblacensium\" riporta copia di un documento redatto a Gembloux inerente ad una donazione fatta da Goffredo assieme al figlio Goffredo, in cui l'altro figlio, Enrico compare come testimonio; anche Il documento n\u00ba 51, datato 1131, del \"Recueil des chartes de l\u00b4abbaye de Gembloux\" riferisce della stessa donazione.\nGoffredo si ritir\u00f2 in seguito nell'abbazia di Affligem dove trascorse gli ultimi anni della sua vita. Egli mor\u00ec a tarda et\u00e0 e venne sepolto nella navata sinistra della chiesa abbaziale. Mor\u00ec, nel 1139, come ci viene confermato dagli Annales Blandinienses, l\"Obituaire de l\u00b4abbaye de Brogne ou de Saint-G\u00e9rard\" ci conferma la morte il 25 gennaio (\"VIII Kal Feb\") 1139; invece la \"Chronica Albrici Monachi Trium Fontium\", ne riporta la morte nel 1038, ad Affligem, confermando ch e venne sepolto nell'abbazia, dove aveva vissuto; la sepoltura nell'abbazia viene confermato anche dal \"Continuatio Chronici Afflegemiensis\". Alcuni storici ritengono che sia morto dopo il 1140, ma questo viene ad oggi ritenuto un errore.A Goffredo il Barbuto, secondo le \"Chroniques des ducs de Brabant , compos\u00e9es par Adrian de Barland\" succedette il figlio maschio primogenito, Goffredo, come Goffredo II Langravio del Brabante, conte di Lovanio e Bruxelles.\nMatrimoni e discendenza.\nGoffredo, ancora secondo la \"Chronica Albrici Monachi Trium Fontium\" spos\u00f2 in prime nozze Ida di Chiny (\"comitissa Lovaniensis que comiti Lovanii peperit primum Godefridum comitem\") ( \u2020 tra il 1117 e il 1125), citandola come sorella del vescovo di Liegi, Alb\u00e9ron (Adalberone) de Namur (\"episcopus Albero Leodiensis\"), figlia del conte di Chiny, Ottone II e della moglie (ancora la \"Chronica Albrici Monachi Trium Fontium\" ci conferma il matrimonio tra Ottone -\"comes Otto de Cisneio\"- ed Adelaide di Namur -Alaide sorore comitis Godefridi Namucensis-) Adelaide di Namur (sempre la \"Chronica Albrici Monachi Trium Fontium\" definisce Ida e il fratello Alb\u00e9ron discedendenti dal casato di Namur - \"de prosapia Namucensi\"); la parentela tra Ida e Alb\u00e9ron (che era stato anche arcidiacono a Metz) viene confermata anche dal \"Rodulfi, Gesta Abbatem Trudonensium liber XII\" che cita Adalberone come zio materno del figlio del conte di Lovanio (\"Adalbero Metensium primicerius, filiorum Lovaniensis domini avunculus\").Goffredo da Ida ebbe cinque figli:\nDopo la morte della prima moglie, Ida, nel 1125, Goffredo, in seconde nozze, spos\u00f2 Clemenza di Borgogna (ca. 1078 - 1133), che secondo la \"Genealogica Comitum Flandri\u00e6 Bertiniana\" era figlia del conte di Borgogna, conte di M\u00e2con e conte di Vienne, Guglielmo I, detto il Grande o l'Ardito (\"Clementiam filiam Willelmi comitis Burgundionum cognomento Testahardith\") (1020 \u2013 1087), e della contessa di Vienne, Stefania (1035 \u2013 1088), figlia di Gerardo di Vienne. Sempre secondo la \"Genealogica Comitum Flandri\u00e6 Bertiniana\" Clemenza aveva sposato, in prime nozze, il conte delle Fiandre, Roberto II (\"Rodbertus Rodberti filius\"), detto Roberto di Gerusalemme o Roberto il crociato (1065 circa \u2013 5 ottobre 1111), e che, secondo lo storico britannico, noto medievalista e bizantinista, Steven Runciman, nel suo \"A History of the Crusades: Volume 1\" (non consultato), fu reggente della Contea delle Fiandre, nel periodo che il suo primo marito partecip\u00f2 alla prima crociata (1096 -1100).Goffredo da Clemenza ebbe un figlio:"}
{"id": "1306493", "revid": "339392", "url": "https://it.wikipedia.org/wiki?curid=1306493", "title": "Museum Rubenshuis di Anversa", "text": ""}
{"id": "1306495", "revid": "339392", "url": "https://it.wikipedia.org/wiki?curid=1306495", "title": "Sam Hornish jr.", "text": ""}
{"id": "1306501", "revid": "20090", "url": "https://it.wikipedia.org/wiki?curid=1306501", "title": "Istituto del Nastro Azzurro", "text": ""}
{"id": "1306512", "revid": "1645873", "url": "https://it.wikipedia.org/wiki?curid=1306512", "title": "Distretti del Belize", "text": "I distretti del Belize sono 6 e sono la suddivisione di primo livello del Paese. Essi comprendono a loro volta 2 \"cities\"-citt\u00e0 (sing. \"city\"), 7 \"towns\"-citt\u00e0 (sing. \"town\") e 190 \"villages\"-villaggi (sing. \"village\")."}
{"id": "1306514", "revid": "1910023", "url": "https://it.wikipedia.org/wiki?curid=1306514", "title": "Tasso netto di migrazione", "text": "Il tasso netto di migrazione \u00e8 la differenza tra immigrati in ed emigrati da un'area calcolato su un certo periodo di tempo standardizzato (solitamente), per 1.000 abitanti. Un valore positivo significa che nel territorio sono immigrate pi\u00f9 persone di quante ne siano emigrate, viceversa in caso di indice negativo.\nEsempio.\nIl 1\u00ba gennaio 2000 il paese A ha una popolazione di 1.000.000 abitanti. Da quella data al primo gennaio 2001 200.000 persone sono immigrate in A e 100.000 sono emigrate da A. Allo stesso tempo sono nati 100\u00a0000 bambini e non ci sono stati decessi. In conseguenza di ci\u00f2 la popolazione di A al primo gennaio 2001 risulta essere 1.200.000 abitanti.\nConsiderando che nascite e morti non influscono nel calcolo del tasso netto di migrazione, nel periodo considerato il paese ha subito una differenza di migrazione di 100\u00a0000.\nformula_1\nStandardizzando il risultato ottenuto su 1.000 abitanti:\nformula_2\nIl risultato cos\u00ec ottenuto permette di avere un'idea dell'impatto dei flussi migratori sulla popolazione del paese."}
{"id": "1306515", "revid": "287204", "url": "https://it.wikipedia.org/wiki?curid=1306515", "title": "Parador Nacional de Turismo", "text": "I Parador (\"Paradores\" in castigliano) nazionali di turismo sono un insieme di Hotel di alta categoria situati nel territorio spagnolo e gestiti dallo stato.\nNormalmente si trovano lontano dagli abituali centri turistici, proprio per incentivare la conoscenza di quelle zone meno visitate. Altra peculiarit\u00e0 dei Parador \u00e8 quella di essere prevalentemente costruiti all'interno di palazzi d'epoca riadattati alla funzione alberghiera.\nAttivi sin dal 1928 per volere del Re Alfonso XIII sono nelle seguenti localit\u00e0:"}
{"id": "1306516", "revid": "124356178", "url": "https://it.wikipedia.org/wiki?curid=1306516", "title": "Claudia Grant", "text": "Claudia Grant (in originale \"Claudia LaSalle\") \u00e8 un personaggio della serie animata giapponese \"Macross\", adattata negli anni ottanta in \"Robotech\" dalla statunitense Harmony Gold.\n\u00c8 l'ufficiale in seconda sulla plancia dell'SDF-1, ai comandi di Henry Gloval. Il suo ruolo \u00e8 quello di coordinatrice e navigatrice. Era la fidanzata di Roy Fokker.\nCaratteristiche fisiche.\nAlta circa 1.75m, di origine afroamericana, porta i capelli corti ed ha un fisico slanciato ed atletico, con gli occhi color nocciola. Indossa un'uniforme dal taglio identico a quello del resto degli alti ufficiali, ma di colore verde scuro, con mostrine in giallo ocra.\nCarriera.\nChiamata a bordo dell'SDF-1, al primo incarico accusa imbarazzo per alcuni strani comportamenti dell'astronave: l'incrociatore prima spara in automatico con il cannone principale contro le avanguardie Zentradi senza che nessuno abbia disposto la procedura di fuoco; poi il salto nell'iperspazio lo materializza fuori dall'orbita di Plutone, ben distante dalle coordinate impostate. Mantenendo sangue freddo ed incassando la fiducia degli altri alti ufficiali a bordo (Gloval in testa), la Grant guida l'SDF-1 con sicurezza fino al ritorno sulla Terra. Nel frattempo, le viene affidato anche l'incarico di sovrintendere alla trasformazione modulare dell'astronave ed alla manovra offensiva denominata \"attacco Daedalus\".\nDopo la grande battaglia che vede la sconfitta dell'armata di Dolza, Claudia diventa il comandante in seconda dietro Lisa Hayes del nuovo SDF-2. Tuttavia, poco prima del completamento della nuova astronave, Lord Kyron sferra il suo attacco suicida, distruggendo s\u00e9 stesso e la quasi totalit\u00e0 di New Macross City; nell'offensiva, Claudia Grant trova la morte nella plancia di comando.\nNota: La \"morte\" di Claudia, come quella degli altri membri della plancia di comando, avviene solo nell'adattamento americano di macross (robotech) per giustificarne la non presenza nell'anime southern cross, usato come seconda serie del cartone animato, nella storia originale nipponica, sopravvive assieme a tutti gli altri."}
{"id": "1306517", "revid": "125721027", "url": "https://it.wikipedia.org/wiki?curid=1306517", "title": "Chromis chromis", "text": "Chromis chromis, conosciuto comunemente come castagnola, \u00e8 un pesce d'acqua salata appartenente alla famiglia Pomacentridae.\nDistribuzione e habitat.\nLa castagnola \u00e8 diffusa nel Mediterraneo (dove \u00e8 comunissima) e nell'Atlantico orientale tra il Portogallo e il golfo di Guinea (pi\u00f9 raramente fino all'Angola).\nPopola i fondali rocciosi poco profondi dove vive in banchi sparsi a mezz'acqua. Si trovano anche sopra le praterie di \"Posidonia oceanica\". I piccoli esemplari ancora con la livrea blu sono fotofobi e si incontrano spesso in grotte, crepacci ed altri ambienti ombreggiati.\nDescrizione.\nPresenta un corpo ovale, schiacciato, con bocca piccola ed occhi grandi. La pinna dorsale \u00e8 unica, con raggi spinosi anteriori e raggi molli pi\u00f9 lunghi posteriormente, la pinna anale ha solo due raggi spinosi seguiti da molti molli. La pinna caudale \u00e8 intaccata al centro e ha due lobi appuntiti. I raggi superiori ed inferiori di questa pinna sono pi\u00f9 scuri del resto dando l'impressione di una coda pi\u00f9 incisa di quanto non sia in realt\u00e0. Le pinne ventrali e le pinne pettorali sono abbastanza sviluppate. Le scaglie sono grandi.\nI giovani hanno una colorazione blu elettrico, mentre gli esemplari adulti la perdono gradatamente con la crescita per diventare marrone scuro o nerastri con file longitudinali di macchioline pi\u00f9 chiare sui fianchi. La colorazione pu\u00f2 variare: i maschi in frega sono molto scuri mentre di notte gli adulti impallidiscono.\nRaggiunge una lunghezza massima di 16 centimetri ma di solito \u00e8 molto pi\u00f9 piccola.\nRiproduzione e comportamento.\nLa riproduzione avviene in estate, il maschio effettua una danza nuziale per convincere la femmina a recarsi sulla parte di fondale che funger\u00e0 da nido. L\u00ec avviene la deposizione per circa 10 minuti dopo di che la femmina viene immediatamente scacciata. Le uova non sono galleggianti ma si attaccano al substrato grazie ai filamenti adesivi di cui sono equipaggiate e vengono attivamente difese e ossigenate dal maschio.\nDurante il giorno nuotano in sciami a mezz\u2019acqua,\nsi avvicinano occasionalmente al fondo per cercare nutrimento\nAlimentazione.\nSi nutre sia di pesci pi\u00f9 piccoli che di invertebrati come policheti, crostacei e tunicati.\nPesca.\nSi cattura in abbondanza con molte tecniche di pesca sia sportiva che professionale ma le sue carni sono scadenti e non hanno nessun interesse economico o gastronomico. Quando sono consumate vengono fritte o utilizzate per preparare la zuppa di pesce.\nAcquariofilia.\nSi tratta di uno dei pesci mediterranei pi\u00f9 facili da tenere in acquario dove si pu\u00f2 anche riprodurre con una certa facilit\u00e0.\nMusica.\nA questo pesce \u00e8 dedicata una canzone napoletana del '700, \"Lo guarracino\"."}
{"id": "1306518", "revid": "547034", "url": "https://it.wikipedia.org/wiki?curid=1306518", "title": "Ernie Ball", "text": "Primi anni.\nRoland Sherwood \"Ernie\" Ball \u00e8 nato a Santa Monica, California, ed \u00e8 cresciuto in una famiglia di musicisti: figlio di Frances Shankland e Roland Adelbert Ball. Il nonno paterno, Ernest Ball, scrisse la musica del canto popolare irlandese \"When Irish Eyes Are Smiling\" e suo padre era venditore di auto ed insegnava a suonare steel guitar hawaiana. Seppur iniziando a suonare la steel guitar all'et\u00e0 di nove anni per compiacere il padre, presto si stanc\u00f2 e smise. Nei primi anni dell'adolescenza cominci\u00f2 a riprendere interesse per lo strumento, studiando fino a tre ore al giorno, e nel giro di un anno divenne membro dell'American Federation of Musicians.\nMusicista.\nBall inizi\u00f2 la sua carriera come musicista nelle televisioni locali, a 19 anni entra a far parte nella band di Tommy Duncan suonando il pedal steel (una chitarra hawaiana). Duncan, l'ex cantante, con Bob Wills e il Suo Texas Playboys, port\u00f2 la band in tour, passando per il Sud degli Stati Uniti. Durante la guerra Coreana, ha fatto un turno di servizio alla Air Force nella band degli Stati Uniti, suonando la chitarra e la grancassa. Dopo il militare \u00e8 tornato a Los Angeles ed ha continuato a suonare nei locali da bar e sale, fino a trovare un lavoro in TV nel 1950, partecipando ad un programma chiamato \"Western Varieties\" allo studio televisivo di KTLA. La sua posizione, garant\u00ec un ampio riconoscimento nelle scene musicali di Los Angeles e port\u00f2 posti di lavoro e di insegnamento in studio. Costru\u00ec successivamente un grosso business creando accessori per chitarra, il suo nome compare tutt'oggi su chitarre e bassi professionali di marca Music Man, che vengono utilizzati da compositori come John Petrucci e Steve Lukather.\nImprenditore.\nNel 1957 o 1958, Ball apr\u00ec quello che fu probabilmente il primo negozio di musica degli Stati Uniti a vendere esclusivamente chitarre. Quando i rappresentanti di vendita di musica lo criticarono per aver rifiutato di vendere bacchette ed altri strumenti/attrezzature, Ball rispose: \"Voglio solo vendere chitarre.\" Gli \u00e8 stato pi\u00f9 volte detto che un negozio di chitarra non sarebbe mai stato un successo, ma le parole suonavano vuote, la gente infatti cominciava a venire da lontano per visitare il negozio. Alla fine, i prodotti generati dalla sua societ\u00e0, avrebbe venduto in pi\u00f9 di 5.500 punti vendita ed essere esportati in oltre 70 paesi del mondo.\nLa serie \"Slinkys\".\nCon la chitarra rock nel 1960, Ball not\u00f2 che gli studenti principianti ebbero difficolt\u00e0 a suonare i \"bestseller Fender # 100\" con corde calibro medio, in particolare nel tenere premuto o piegare la rigida corda Sol (G). Si avvicin\u00f2 dunque alla societ\u00e0 Fender con il problema, suggerendo un calibro pi\u00f9 leggero, ma fu respinto. Ball convinse un produttore di corde a fare set personalizzati con una terza corda pi\u00f9 sottile, che vendette nel suo negozio. Fu l'inizio della marca Ernie Ball. Situato non lontano da Hollywood, il negozio cominci\u00f2 ad attirare una gran folla di musicisti professionisti, tra cui The Beach Boys, Merle Travis e The Ventures. Ball not\u00f2 anche la pratica della \"Slack Stringing\" e vide i musicisti scartare la sesta corda, ed aggiunse una prima corda in cima per il banjo. Ancora una volta, Ball incontr\u00f2 Fender, con un suggerimento per un set pi\u00f9 leggero, che ancora una volta venne respinta. Si avvicin\u00f2 dunque Gibson, che rifiut\u00f2. Cos\u00ec, ancora una volta, ordin\u00f2 al costruttore una denominazione del prodotto appropriato, le \"Ernie Ball Slinky\". Le corde \"Slinky\", si fecero spazio tra i musicisti professionisti, che li utilizzarono, e in poco tempo Ball ricevette ordini postali da privati e negozi. Quando ancora non era una societ\u00e0 di corde, Ball ordin\u00f2 stringhe separate in vari formati e permise ai musicisti di sperimentare e creare i loro set personalizzati. Gli affari decollarono, e nel 1967 vendette il suo negozio trasferendo il suo business a Newport Beach, California\".\"\nOggi le Ernie Ball Slinkys sono utilizzate da molti chitarristi di fama mondiale, un piccolo campione di questi chitarristi comprende: Buddy Guy, Eric Clapton, Jimmy Page, Angus Young, Dave Murray, Paul Gilbert, Slash, Buckethead, Billie Joe Armstrong, Adam Levine, Juan Alderete, Jeff Beck, The Edge, John Fogerty, Synyster Gates, Janick Gers, Steve Vai, Tommy Kessler, Kirk Hammett, James Hetfield, Albert Lee, John Mayer, Dave Navarro, Scott George Huckabay, Brad Paisley, John Petrucci, Omar Rodr\u00edguez-L\u00f3pez, Mick Thomson, Chris Broderick, Daron Malakian, Curt Kirkwood, Kenny Wayne Shepherd e Tom DeLonge.\nLa confezione caratteristica di corde per chitarra della Ernie Ball fu progettato da Disney Imagineer e Rolly Crump.\nLa morte.\nBall rimase attivo nella sua compagnia fino alla sua morte 42 anni dopo la sua fondazione. \u00c8 morto da una malattia nascosta il 9 settembre del 2004, lasciando l'azienda ai suoi figli e altri membri della famiglia. \u00c8 stato sepolto vicino alla sua casa al Cimitero di San Luis Obispo, California."}
{"id": "1306520", "revid": "146644", "url": "https://it.wikipedia.org/wiki?curid=1306520", "title": "Tasso di emigrazione", "text": ""}
{"id": "1306522", "revid": "729019", "url": "https://it.wikipedia.org/wiki?curid=1306522", "title": "Naissaar", "text": "Naissaar (Narg\u00f6 in svedese) \u00e8 un'isola situata a nord di Tallinn ma appartenente alla municipalit\u00e0 di Viimsi.\nLa superficie dell'isola \u00e8 18,6\u00a0km\u00b2, il punto pi\u00f9 vicino dalla terraferma si trova a 8\u00a0km.\nAttualmente risiedono 5 abitanti, ma fino alla seconda guerra mondiale ha vissuto sull'isola una consistente minoranza svedese, e durante il dominio sovietico \u00e8 stata un'area militare interdetta alla popolazione civile. \u00c8 oggi un parco naturale.\nStoria.\nOrigini.\nLe prime testimonianze scritte riguardanti Naissaar risalgono all'XI secolo, menzionata nelle lettere di Bremen Adams come \"Terra Feminarium\", terra delle donne, e successivamente denominata in altri modi: \"Narghetn\" (1297), \"Narg\u00f6\" (1509), \"Nargen\" (1519).\nA Naissaar nasce anche lo scienziato Bernhard Schmidt, inventore dell'omononimo telescopio.\nMa la storia dell'isola \u00e8 tuttavia legata a doppio filo a scopi prettamente militari: la prima batteria di cannoni venne posizionata dai governanti svedesi durante la Grande guerra del Nord nel 1705. Successivamente alla guerra, quando l'Estonia passa sotto l'Impero russo, lo zar prosegue la militarizzazione dell'isola. Un nuovo edificio di difesa con cinque bastioni venne edificato nel 1720, per la difesa di Tallinn e di San Pietroburgo.\nAll'inizio del XX secolo, la Russia inizia il processo di rimodernizzazione dei propri schemi militari difensivi nel Golfo di Finlandia: le batterie di cannoni di Naissaar e di M\u00e4kiluoto, sulla costa finlandese, e un campo minato di collegamento erano stati progettati per essere la priorit\u00e0 in questo sistema. Il progetto non venne completato a causa dello scoppio della Prima guerra mondiale.\nLa repubblica sovietica di Naissaar.\nNel dicembre 1917, un gruppo di marinai russi occupa Naissaar e vi proclama una repubblica \"sovietica indipendente\", Repubblica Sovietica di Naissaar, sotto la guida di Stepan Petrichenko. I marinai russi, circa 80-90, formano un governo locale ed impongono tasse alla popolazione locale. La \"repubblica\" cessa di esistere il 26 febbraio 1918 quando le forze tedesche occupano l'isola ed i russi sono costretti alla resa.\nIn ritirata dai tedeschi nel 1918, i russi fanno esplodere la maggior parte delle costruzioni difensive.\nNaissaar presidio estone.\nNaissaar segue le sorti dell'Estonia indipendente e fu utilizzata come base navale fortificata anche dalla Repubblica di Estonia nel 1918-1940.\nNel 1934, 450 persone vivevano sull'isola, 291 di essi erano estoni, prevalentemente in servizio con il campo militare dell'esercito estone.\nI pi\u00f9 importanti edifici militari presenti sull'isola sono stati costruiti all'inizio di questo secolo, compresa una ferrovia a scartamento ridotto realizzata, per una rete complessiva di 37,7\u00a0km. Tale ferrovia venne inaugurata nel 1914, utilizzata per scopi militari per tutti gli anni trenta dall'esercito della Repubblica di Estonia.. Una parte di quella linea ferroviaria \u00e8 in uso ancor oggi, seppur con scopi turistici.\nEx base sovietica.\nNaissaar, nell\u00b4immediato dopoguerra, con l'occupazione sovietica dell'Estonia, venne classificata come struttura di segreto militare.\nPer 50 anni l'isola \u00e8 stata interdetta agli estoni. Solo i militari, o personale autorizzato, avevano accesso al grande stabilimento per l'assemblaggio delle mine marine nel centro dell'isola. Intanto la linea ferroviaria aveva assunto la funzione di collegare direttamente al porto. Minare l'intero Golfo di Finlandia sarebbe stato, all'occorrenza, una questione di ore.\nNell'isola venivano assemblate mine di profondit\u00e0 del tipo AGSB, progettate in Russia nel 1942, dotata di dispositivo \"Blok\" di contatto e di due antenne elettromagnetiche. L'ordigno, avente una carica esplosiva di 240\u00a0kg, utilizzato principalmente per la lotta contro i sottomarini, venne costruito anche negli anni cinquanta.\nQuando i sovietici hanno lasciato Naissaar, all'inizio del 1993, hanno bruciato gli esplosivi contenuti dalle mine, lasciando una moltitudine di carcasse metalliche sparse in tutta l'isola.\nMolte di queste sono state portate sulla terraferma, come rottami di ferro, ma un campo di mine \u00e8 ancora visibile nei pressi del punto di ormeggio \"M\u00e4dasadam\".\nNel 1995 viene dichiarata parco naturale.\nNatura.\nGran parte dell'isola \u00e8 coperta da foreste, con una ampia variet\u00e0 di specie anche rare (a met\u00e0 del XIX secolo oltre l'80% del territorio era coperto dalla vegetazione, nel 1928 il 70% ed oggi 88,3%).\nI cambiamenti del paesaggio naturale sono principalmente dovuti all'attivit\u00e0 dell'uomo. Numerosi documenti storici ne documentano la presenza, dall'utilizzo delle terre a mappe della vegetazione.\nIl suolo scarsamente nutriente \u00e8 la principale ragione della mancata coltivazione, nel corso dei secoli, da parte degli abitanti che hanno invece prevalentemente svolto attivit\u00e0 dedicate alla pesca ed alla navigazione con la terraferma."}
{"id": "1306527", "revid": "12468", "url": "https://it.wikipedia.org/wiki?curid=1306527", "title": "Omicidio di Enrico Pedenovi", "text": "L'omicidio di Enrico Pedenovi fu commesso il 29 aprile 1976 a Milano a opera di un commando dell'organizzazione terroristica di estrema sinistra Prima Linea. Sul luogo del delitto venne poi messa una targa commemorativa.\nL'omicidio.\nPedenovi, nato nel 1926 e all'epoca cinquantenne, era un avvocato e politico iscritto all'MSI, partito per cui era anche consigliere alla Provincia di Milano. Pur non essendo un personaggio di primo piano, il suo nome era comparso in una lista di \"militanti neofascisti\" pubblicata su \"Lotta Continua\", organo di stampa dell'omonimo movimento politico, per via del suo ruolo nella struttura milanese. \nPedenovi il 29 aprile si sarebbe dovuto recare nel pomeriggio alla commemorazione di Sergio Ramelli, un giovane militante iscritto al Fronte della Giovent\u00f9 morto il 29 aprile 1975 dopo che era stato aggredito il 13 marzo 1975 in un agguato di militanti di Avanguardia Operaia, armati di chiavi inglesi.\nAlle 7.45 di mattina venne assalito in Viale Lombardia, dove abitava, da un gruppo di uomini armati. A bordo della propria automobile aveva percorso un centinaio di metri verso Piazza Durante, fermandosi a un distributore di carburante. Un commando di tre uomini, a bordo di una Simca poi risultata rubata, avevano atteso l'avvocato presso il distributore. Mentre l'uomo era a bordo dell'auto, il commando si avvicin\u00f2 e apr\u00ec il fuoco contro la vettura, uccidendo Pedenovi, per poi fuggire a bordo dell'auto.\nL'omicidio fu rivendicato dai Comitati Comunisti Rivoluzionari, un'organizzazione paramilitare riconducibile a Prima Linea.\nIn seguito all'omicidio, militanti dell'MSI si recarono sul luogo, e allo stesso modo vi si recarono numerosi membri dei gruppi di estrema sinistra: la compresenza dei due gruppi antagonisti sfoci\u00f2 in tafferugli e scontri, che resero difficile l'intervento delle forze dell'ordine.\nSecondo l'ex terrorista Sergio Segio i militanti dell'organizzazione di lotta armata effettuarono il mortale attentato come rappresaglia per l'aggressione del giovane di sinistra Gaetano Amoroso da parte di un gruppo di militanti di destra che ne aveva provocato la morte.\nIl processo.\nNell'ambito del maxiprocesso a Prima Linea celebrato nel 1984 a Milano, la Corte d'Assise del capoluogo lombardo emise due condanne all'ergastolo per Bruno La Ronga e Giovanni Stefan, ritenuti esecutori materiali dell'omicidio. Il terzo membro, Enrico Galmozzi, ricevette una condanna a 27 anni grazie al riconoscimento delle attenuanti generiche concesse in quanto smesso l'atteggiamento irriducibile e accettato il dibattimento processuale. Piero del Giudice, un altro membro dell'organizzazione, venne condannato a 28 anni come \"concorrente morale\" nell'omicidio. Al momento della sentenza, Stefan risultava latitante.\nDagli atti del processo emerse che Pedenovi era stato scelto come vittima per via della facilit\u00e0 con cui si sarebbe potuto attaccare. Dopo un primo esame di alcuni dei nomi pubblicati sulla lista di Lotta Continua, si scopr\u00ec che probabilmente il commando aveva scelto Pedenovi per via delle sue azioni metodiche e per la sua sostanziale assenza di sospetti e difese.\nLa sentenza della Corte di Cassazione modific\u00f2 in parte le sentenze: ridusse a 29 anni l'ergastolo di La Ronga, conferm\u00f2 i 27 anni di Galmozzi e l'ergastolo a Stefan, ed assolse Del Giudice.\nAvvenimenti successivi.\nGiovanni Stefan era stato arrestato in Francia e rilasciato. Il 28 giugno 2005 la Corte d'appello gli ha concesso le attenuanti generiche, riducendo il massimo della pena e dichiarando prescritto il reato.\nIl 29 aprile 2006, nel trentesimo anniversario dell'omicidio, \u00e8 stata posta una targa commemorativa sul luogo dell'omicidio.\nIl 29 aprile del 2017 il consigliere regionale di Fratelli d'Italia ed ex vicesindaco di Milano Riccardo De Corato, nel corso della commemorazione di Pedenovi e di Sergio Ramelli riguardo ai responsabili dei due omicidi ha affermato che \"il problema \u00e8 che sono tutti fuori, quelli che hanno ucciso lui e Ramelli\"."}
{"id": "1306535", "revid": "316629", "url": "https://it.wikipedia.org/wiki?curid=1306535", "title": "Repubblica Sovietica di Naissaar", "text": "La Repubblica Sovietica di Nargen, (\"Naissaar\", secondo la denominazione odierna; \"Repubblica Sovietica dei Soldati e Costruttori di Fortezze\"; in russo \"\u0421\u043e\u0432\u0435\u0442\u0441\u043a\u0430\u044f \u0440\u0435\u0441\u043f\u0443\u0431\u043b\u0438\u043a\u0430 \u043c\u0430\u0442\u0440\u043e\u0441\u043e\u0432 \u0438 \u0441\u0442\u0440\u043e\u0438\u0442\u0435\u043b\u0435\u0439\" o \"\u0420\u043e\u0441\u0441\u0438\u0439\u0441\u043a\u0430\u044f \u0441\u043e\u0432\u0435\u0442\u0441\u043a\u0430\u044f \u0440\u0435\u0441\u043f\u0443\u0431\u043b\u0438\u043a\u0430 \u041d\u0430\u0440\u0433\u0435\u043d\" e in estone \"Naissaare N\u00f5ukogude Vabariik\") \u00e8 stato un'effimero stato rivoluzionario che durante la prima guerra mondiale ha controllato l'isola estone di Naissaar (in svedese: \"Narg\u00f6\"; in tedesco: \"Nargen\") nel 1917-1918 per un breve periodo dopo la Rivoluzione di Ottobre e prima dell'occupazione tedesca delle Province baltiche.\nStoria.\nIl 5 novembre 1917 scoppi\u00f2 la rivoluzione d'Ottobre dall'Estonia alla Russia. Il 28 novembre 1917 il \"Maap\u00e4ev\" (Dieta Provinciale) rifiut\u00f2 di riconoscere il nuovo governo bolscevico e si proclam\u00f2 come unica autorit\u00e0 legale in Estonia.\nAll'epoca, il pi\u00f9 importante sistema di fortificazioni dell'area, chiamato Fortezza Navale di Pietro il Grande, era situata nel punto pi\u00f9 stretto del Golfo di Finlandia. Comprendeva l'artiglieria costale pesante nell'area della capitale estone Tallinn (Reval) e la vicina isola di Naissaar. Al tempo, l'attivista rivoluzionario russo Stepan Maksimovi\u010d Petri\u010denko fu trasferito a Tallinn. Nel dicembre 1917 i marinai rivoluzionari della marina russa presero il potere sulla piccola isola di Naissaar e vi proclamarono una \"repubblica socialista\" indipendente. I marinai russi, circa 80-90 unit\u00e0, formarono un governo e imposero tasse alla popolazione locale.\nLa Repubblica di Estonia dichiar\u00f2 formalmente l'indipendenza il 24 febbraio 1918, per essere poi momentaneamente occupata e annessa all'Impero tedesco. Due giorni dopo, il 26 febbraio, all'arrivo dell'esercito tedesco, i marinai sovietici evacuarono l'isola senza combattere, ponendo cos\u00ec fine al loro esperimento rivoluzionario."}
{"id": "1306536", "revid": "73843", "url": "https://it.wikipedia.org/wiki?curid=1306536", "title": "Enrico della Bassa Lorena", "text": "Origine.\nSecondo la \"Chronica Albrici Monachi Trium Fontium\", Enrico era figlio del conte di Limburgo e Conte di Arlon, Valerano I e della moglie, Jutta, come ci viene confermato dalla \"Genealogica ex Stirpe Sancti Arnulfi descendentium Mettensis\", che, sempre secondo la \"Genealogica ex Stirpe Sancti Arnulfi descendentium Mettensis\" era figlia del duca della Bassa Lorena (Lotaringia), Federico.&lt;br&gt;Valerano I di Limburgo, secondo le \"Gesta Treverorum\" era figlio di Valerano, conte di Arlon e della moglie, che gli aveva portato in dote il castello di Arlon, Adelaide di Lotaringia, figlia del conte di Bar e duca dell'Alta Lorena (Lotaringia), Teodorico I.\nSecondo le \"Europ\u00e4ische Stammtafeln\", vol I, 2229 (non consultate), Enrico sarebbe figlio di Udo di Limburgo e della moglie Giuditta (Jutta) di Salm, figlia di Giselberto, conte di Salm e conte di Lussemburgo.\nBiografia.\nAncora secondo le \"Gesta Treverorum\", Enrico aveva sposato, in prime nozze, una nipote di Adelaide di Lotaringia (\"filii filiam\", figlia di Valerano I di Limburgo), quindi avvalorando la tesi che non era il figlio di Valerano I ma il genero); la questione se Enrico era il figlio o il genero di Valerano I \u00e8 quindi ancora aperta.\nComunque Enrico si trov\u00f2 a lottare contro l'arcivescovo di Treviri, Egilberto di Ortenburg, per il possesso di territori che la contessa Adelaide aveva donato alla chiesa e che Enrico occup\u00f2 militarmente. Egilberto ne pretese la restituzione, ma al rifiuto, Enrico venne scomunicato. Egilberto, successivamente, radunato un esercito sconfisse Enrico.\nEnrico, dopo la morte di Valrano I, divenne conte di Limburgo, come risulta dal documento n\u00ba 388 del \"Mittelrheinisches Urkundenbuch I\", datato 1093, in cui viene citato come duca di Limburgo (\"Heinricus dux de Lemburg\"), sottoscrittore del documento di fondazione l'abbazia di Laach ad opera del primo conte palatino del Reno Enrico II di Laach e sua moglie Adelaide di Weimar-Orlam\u00fcnde, vedova di Adalberto II di Ballenstedt e di Ermanno II di Lotaringia.&lt;br&gt;In quel periodo, come \"Vogt\" dell'abbazia di Sint-Truiden, titolo ereditato dal padre, Enrico ebbe modo di intervenire negli affari interni all'abbazia. L'abate Ermanno, nominato dal vescovo di Metz Poppone di Borgogna, supportato da Goffredo di Buglione ed Enrico, cadde in disgrazia presso l'Imperatore Enrico IV, che trasfer\u00ec l'abbazia sotto l'autorit\u00e0 del conte Arnoldo di Loon, che forz\u00f2 Enrico e Goffredo ad abbandonare le pretese sul monastero.\nDopo che molti nobili locali erano partiti per la Prima Crociata, tra cui Goffredo di Buglione, il potere di Enrico in Lotaringia aument\u00f2 molto e, secondo l\"Annalista Saxo\", nel 1101, si ribell\u00f2 contro l'imperatore Enrico IV. L'imperatore allora intervenne, conquist\u00f2 e distrusse il castello di Limburg, nel luglio del 1101. Enrico si dovette presentare al cospetto dell'imperatore; Enrico fu costretto a sottomettersi, ma, in compenso gli venne affidato il duca della Bassa Lorena (Lotaringia), dopo che Goffredo di Buglione era morto, a Gerusalemme, in quello stesso mese di luglio.&lt;br&gt;Egli si dimostr\u00f2 leale alla causa dell'imperatore; quando, nel 1106, l'imperatore, Enrico IV, riusc\u00ec a fuggire dalla prigione dove l'aveva relegato il figlio, Enrico V, Enrico di Limburgo si schier\u00f2 subito al fianco di Enrico IV, contribuendo alla sua vittoria a Colonia. L'Imperatore mor\u00ec il 7 agosto 1106, a Liegi, chiedendo al figlio, Enrico V, di perdonare i suoi partigiani; Enrico V, ignor\u00f2 l'appello del padre; il ducato di Bassa Lorena venne attaccato. Limburg venne catturata ed Enrico venne imprigionato a Hildesheim. Il duca della Bassa Lorena (Lotaringia) venne concesso a Goffredo I di Leuven.\nSuccessivamente Enrico riusc\u00ec ad evadere con l'intento di riprendere il possesso di Limburg e della Bassa Lorena. Egli fall\u00ec e dovette sottoscrivere una pace con l'imperatore e col duca. Enrico continu\u00f2 comunque a utilizzare il titolo di \"duca di Limburg\". Egli aveva aderito inoltre ad alcune rivolte conto Enrico V, combattendo al fianco di Lotario II di Supplimburgo, e vincendo ad Andernach nel 1114 ed a Welfesholz l'11 febbraio 1115.\nEnrico mor\u00ec nel 1119. Gli succedette, come duca di Limburgo, il figlio Valerano.\nMatrimonio e discendenza.\nEnrico, come ci viene confermato dall\"Annalista Saxo\", aveva sposato Adelaide di Podenstein (1061 \u2013 1106), che, come ci viene confermato sempre dall\"'Annalista Saxo\", era figlia di Bodo conte di Podenstein (detta anche Botenstein o Pottenstein) e di Giuditta di Schweinfurt, figlia del duca di Svevia Ottone III di Schweinfurt.&lt;br&gt;Dalla (seconda) moglie, Adelaide di Podenstein, Enrico ebbe cinque figli:\nAd Enrico viene attribuito anche un figlio illegittimo:"}
{"id": "1306537", "revid": "767487", "url": "https://it.wikipedia.org/wiki?curid=1306537", "title": "Distretto di Corozal", "text": "Il distretto di Corozal \u00e8 un distretto del Belize. Il capoluogo \u00e8 la citt\u00e0 di Corozal."}
{"id": "1306542", "revid": "30232", "url": "https://it.wikipedia.org/wiki?curid=1306542", "title": "Enrico Pedenovi", "text": ""}
{"id": "1306547", "revid": "1782831", "url": "https://it.wikipedia.org/wiki?curid=1306547", "title": "Zentradi", "text": "Gli Zentradi sono una razza di alieni presenti nelle serie di cartoni animati fantascientifici \"Robotech\" e \"Macross\", oltre che nei loro seguiti e spin-off.\nGli Zentradi in Robotech.\nLa razza \u00e8 artificiale ed \u00e8 stata creata dai Signori di Robotech. Originariamente, si trattava di giganti con mansioni di lavoratori-minatori, originari di un satellite del pianeta Tirol; allo scoppio della guerra tra i Signori e gli Invid, gli Zentradi vennero riprogrammati neurologicamente e clonati, in modo tale da diventare dei super-soldati. Stesso incarico ebbero le femmine della specie, chiamate Meltradi. Tutta la loro esistenza viene orientata alla guerra e questo fa s\u00ec che nello loro civilt\u00e0 (dove vige una rigida divisione tra uomini e donne) non vengano sviluppate n\u00e9 le arti n\u00e9 molte delle scienze teoriche.\nDotati di una flotta composta da pi\u00f9 di 5 milioni di astronavi, gli Zentradi vennero inizialmente incaricati di combattere in prima linea contro gli Invid e successivamente, in seguito alla ribellione ed alla morte di Zhor, di ritrovare la sua astronave (l'SDF-1) e la matrice di Protocultura nascosta dallo scienziato nei suoi motori a piega. Al tempo in cui si svolge la serie animata principale, a capo dell'armata Zentradi vi \u00e8 Dolza, mentre a capo della flotta che giunge sulla Terra vi \u00e8 Breetai.\nBench\u00e9 dotati di una tecnologia avanzatissima, comprendente una Robotech Factory in cui costruire le proprie astronavi, gli Zentradi risultano assolutamente incapaci di riparare qualsiasi cosa: ci\u00f2 \u00e8 dovuto ad un volontario difetto di programmazione indotto dai Signori. La capacit\u00e0 di costruire in maniera automatica grandi quantit\u00e0 di navi ed attrezzature permette di sostituire ci\u00f2 che viene danneggiato con prodotti nuovi e questo sopperisce alla scarsa capacit\u00e0 di effettuare la manutenzione dei macchinari.\nDivisi tra di loro dalla passione per lo stile di vita terrestre e la voglia di combattere, gli Zentradi giungono al quasi completo annientamento della loro razza nell'epica battaglia stellare che vede l'SDF-1 e gli Zentradi ribelli vittoriosi.\nSuccessivamente, mentre alcuni di loro decidono di farsi \"micromianizzare\" per vivere e lavorare pacificamente a fianco dei terrestri, una minoranza dei sopravvissuti si mette agli ordini di Lord Kyron, che progetta la sua vendetta autodistruttrice.\nI pochi Zentradi rimasti, con un'esigua flotta al comando di Breetai, si accodano alla spedizione di Rick Hunter alla ricerca del pianeta Tirol, per trattare una pace con i Signori di Robotech.\nDolza.\nDolza \u00e8 il supremo comandante dell'armata Zentradi. Il suo incarico viene direttamente dai Signori di Robotech, suoi padroni e superiori gerarchici. \u00c8 alto circa 11 m, per un peso di 18 tonnellate ed \u00e8 completamente calvo.\nCome tutti i membri della sua razza, Dolza venne creato dai Signori. Il compito iniziale degli Zentradi era quello di operai addetti alla coltivazione del Fiore della Vita Invid sottratto da Zhor alla Invid Regis ed impiantato su Tirol; successivamente, allo scoppio della guerra galattica tra i Signori e gli Invid, vennero riprogrammati in funzione di guerrieri ed a capo del loro esercito fu posto proprio Dolza. Dopo aver ricevuto l'ordine di ritrovare l'SDF-1 e la matrice di Protocultura in esso contenuta, Dolza trasmette le consegne a Breetai, salvo intervenire personalmente prima per sollevare temporaneamente lo stesso Breetai dal comando per \"incapacit\u00e0\" (affidando l'incarico alla Meltradi Azonia) e poi guidando 4 milioni di incrociatori Zentradi verso la Terra, per la battaglia finale. Proprio nel corso del combattimento, l'SDF-1 penetra le difese dell'enorme nave ammiraglia di Dolza e la demolisce dall'interno, uccidendone tutti gli occupanti."}
{"id": "1306550", "revid": "640389", "url": "https://it.wikipedia.org/wiki?curid=1306550", "title": "Takahira Kogor\u014d", "text": "Nato nella Prefettura di Iwate, Takahira si laure\u00f2 al \"Kaisei Gakko\" (l'antesignano dell'Universit\u00e0 Imperiale di Tokyo). Nel 1876, entr\u00f2 nel Ministero degli affari esteri giapponese. Fu ambasciatore in Austria-Ungheria, ed in Italia, prima di diventare Vice Ministro nel 1899. \nCome ambasciatore negli Stati Uniti dal 1900, Takahira partecip\u00f2 a numerose negoziazioni importanti tra Giappone e USA, incluso il Trattato di Portsmouth nel 1905, che signific\u00f2 il finire della Guerra Russo-Giapponese, e l'Accordo Root-Takahira nel 1908, che ha alleviato la tensione tra Giappone e Stati Uniti nella definizione dei ruoli nell'arena del Pacifico e con la Cina.\nDopo, \u00e8 diventato \"danshaku\" (barone) del sistema \"kazoku\"."}
{"id": "1306551", "revid": "11959", "url": "https://it.wikipedia.org/wiki?curid=1306551", "title": "Aeronautica Militare Libica", "text": ""}
{"id": "1306560", "revid": "1005847", "url": "https://it.wikipedia.org/wiki?curid=1306560", "title": "Distretto di Orange Walk", "text": "Il distretto di Orange Walk \u00e8 un distretto del Belize. Il capoluogo \u00e8 la citt\u00e0 di Orange Walk Town."}
{"id": "1306563", "revid": "125640123", "url": "https://it.wikipedia.org/wiki?curid=1306563", "title": "La spada magica - Alla ricerca di Camelot", "text": "La spada magica - Alla ricerca di Camelot \u00e8 un film d'animazione di Frederik Du Chau del 1998. \u00c8 tratto dal romanzo del 1976 \"The King's Damosel\" di Vera Chapman.\nTrama.\nVI secolo d.C. Il regno di Camelot gode da anni un periodo di pace e prosperit\u00e0 da quando il prode Re Art\u00f9 \u00e8 riuscito a estrarre dalla roccia la magica spada Excalibur, dieci anni prima. Da allora Art\u00f9 regna e tutto il popolo \u00e8 felice. La piccola Kayley di nove anni, figlia di Sir Lionel - il pi\u00f9 giovane e fedele dei cavalieri della Tavola Rotonda - sogna di diventare Cavaliere come suo padre, del quale ammira le sue gesta come cavaliere al servizio del grande re, scontrandosi tuttavia con il volere della madre lady Giuliana, la quale non ritiene giusto che una ragazza sogni una vita come quella del marito. \nUn giorno Sir Lionel e gli altri cavalieri vengono chiamati a Camelot, per ricevere la ricompensa dei loro servigi. Il perfido barone Ruber, uno dei cavalieri, pretende pi\u00f9 feudi di tutti i suoi compagni senza sentirsi in dovere di dare nulla al popolo e, al rifiuto di Art\u00f9, si ribella e tenta di ucciderlo, ma Art\u00f9 si salva grazie al potere magico di Excalibur, all'intervento dei suoi fedeli cavalieri e al sacrificio di sir Lionel, che viene colpito a morte da Ruber durante la colluttazione. Ruber quindi fugge promettendo che un giorno si impadronir\u00e0 di Camelot ed Excalibur. Rimasta orfana di padre, Kayley cresce divenendo forte, valorosa e coraggiosa, e continuando a coltivare il desiderio di diventare cavaliere come il padre, nonostante il parere contrario della madre.\nDieci anni dopo la morte di Sir Lionel, un grifone, in realt\u00e0 fedelissimo scagnozzo di Ruber, attacca il castello di Camelot e riesce a rubare Excalibur e a ferire Re Art\u00f9. Merlino richiama quindi Ayden, il falco dalle ali d'argento, che attacca il Grifone facendogli perdere Excalibur, che precipita nella Foresta Proibita, luogo magico e pericoloso dal quale la gente di Camelot si tiene alla larga. Nel frattempo Ruber invade, con i suoi uomini, la casa di Kayley e Juliana, e costringe quest'ultima (a cui Re Art\u00f9 aveva promesso di aprirle sempre le porte di Camelot) a condurre di nascosto lui e il suo esercito a Camelot. Servendosi di una pozione stregata, Ruber trasforma i suoi uomini in mostruosi soldati di ferro con armi al posto delle mani. Di l\u00ec a poco il Grifone si riunisce all'esercito di Ruber, e avverte il suo signore della perdita di Excalibur. Su esortazione di Juliana, Kayley riesce a fuggire per avvertire Art\u00f9 dell'imminente attacco di Ruber e raggiunge la Foresta Proibita, costringendo Ruber e i suoi uomini ad inseguirla per catturarla e recuperare la spada.\nNella foresta, Kayley conosce Garret, un giovane eremita cieco, un tempo residente a Camelot da bambino ed ex amico-allievo di Sir Lionel, che lo educ\u00f2 sin da quando rimase orfano. Garret, pure vivendo nella foresta da dieci anni (dalla morte di Lionel), ed essendo amareggiato dalla prospettiva di tornare a Camelot si unisce a Kayley nella ricerca di Excalibur, con l'aiuto del falco Ayden. Nella territorio dei draghi, i due giovani fanno la conoscenza di un simpatico drago a due teste, ciascuna con una propria personalit\u00e0 e capacit\u00e0 di ragionare, che si chiamano Devon e Cornelius. I due non sono capaci n\u00e9 di volare n\u00e9 di sputare fuoco e non vanno d'accordo, infatti bisticciano con frequenza e vorrebbero essere divisi. Avendoli aiutati a fuggire dalla terra dei draghi (cosa inammissibile per i loro simili) Devon e Cornelius si uniscono a Kayley e Garrett nella ricerca della spada.\nI quattro trovano finalmente Excalibur, e scoprono che \u00e8 nelle mani di un enorme orco di pietra che la usa come stuzzicadenti. Riescono a recuperarla, ma arrivati in prossimit\u00e0 di Camelot, Garret decide di tornare indietro poich\u00e9 non vuole riandare incontro alla sua vecchia vita da fanciullo, e rimane nella foresta assieme ad Ayden.\nKayley viene catturata da Ruber, che si impadronisce di Excalibur. Usando la malefica pozione che ha trasformato i suoi uomini Ruber, deciso a non perdere pi\u00f9 la spada, fonde la propria mano con Excalibur, che diventa del tutto integra col suo braccio destro. Devon e Cornelius avvisano quindi Garrett, che decide di andare in soccorso di Kayley. I due draghi finalmente cominciano a volare durante una discussione su Ruber, in cui entrambi ammettono di disprezzarlo, ma poi dopo un altro litigio entrambi non ci riescono pi\u00f9, e allora Garrett dice a Devon e Cornelius che loro non riescono a volare a causa della loro mancanza di intesa su tutto.\nRuber, felice di essere dipendente dalla potente Excalibur e di non poterla pi\u00f9 perdere, assale con i suoi uomini Camelot e cerca di uccidere re Art\u00f9. Garret, Devon e Cornelius liberano Kayley e sbaragliano l'esercito di Ruber. Devon e Cornelius salvano Ayden dal Grifone, e sconfiggono il mostro con il loro alito di fuoco. Nel frattempo Kayley e Garret raggiungono la Tavola Rotonda dove Ruber cerca di uccidere Re Art\u00f9, debole e ferito. Kayley interviene con coraggio e scaglia Ruber fuori dalla sala, dove, grazie a uno stratagemma insegnatole da Garret, riesce a far s\u00ec che il braccio di Ruber (il quale stava per trafiggerla con la spada) si conficchi per sbaglio nella magica roccia dove era collocata Excalibur. La magia della spada e della roccia, riunite dopo venti anni, riporta tutti gli uomini di ferro di Ruber allo stato normale, facendoli arrestare, guarisce la ferita di Re Art\u00f9 e divide Devon e Cornelius (che per\u00f2 preferiscono unirsi di nuovo). L'ingenuo Ruber, che con la sua pozione dipendeva dalla spada, viene distrutto con l'unione della roccia e muore, lasciando Excalibur di nuovo libera.\nRe Art\u00f9 torna in possesso della spada, riportando di nuovo la pace a Camelot. Kayley e Garret vengono nominati cavalieri di Camelot e, ormai innamorati l'una dell'altro, celebrano le loro nozze preparandosi ad un'esistenza tranquilla e felice.\nIncassi e accoglienza.\nIl film fu un flop commerciale; nella settimana d'apertura incass\u00f2 $6.041.602 e arriv\u00f2 a $22.717.758 durante la diffusione iniziale in Nord America. Un duro colpo considerando che il budget del film era di ben 40 milioni di dollari. Il film fu probabilmente oscurato da altri film di maggior impatto e pubblicit\u00e0 usciti nello stesso periodo tra cui \"L'uomo che sussurrava ai cavalli\" e \"Godzilla\".\nI critici hanno espresso pareri discordanti ma soprattutto negativi sul film. David Kronke del Los Angeles Time scrisse che il film era \"un perfetto esempio che riflette i problemi riscontrati dall'animazione odierna\" chiamando Kayley \"una determinata eroina femminile che risulta standardizzata\", elogiando come elemento originale solo la cecit\u00e0 di Garret, tema per lui per\u00f2 sottovalutato. Il film fu criticato principalmente perch\u00e9, nonostante l'ispirazione alle leggende arturiane, faceva uso per protagonisti di personaggi inventati a scapito dei personaggi originali del mito che passavano in secondo piano (soprattutto Merlino e Art\u00f9).\nDistribuzione.\nUscito nei cinema americani il 15 maggio 1998, il film usc\u00ec nei cinema italiani il 2 ottobre 1998.\nDoppiaggio italiano.\nLe voci italiane principali sono riprese dal film Disney \"Aladdin\", per di pi\u00f9 in parti molto simili: Kayley \u00e8 doppiata da Manuela Cenciarelli, doppiatrice della principessa Jasmine (la protagonista femminile), Garret \u00e8 doppiato da Massimiliano Alto, doppiatore di Aladdin (il protagonista maschile), i draghi Devon e Cornelius sono entrambi doppiati da Gigi Proietti, doppiatore del Genio (l'aiutante dei protagonisti), e Ruber \u00e8 doppiato da Massimo Corvo, doppiatore di Jafar (l'antagonista).\nHome video.\nIn Italia il film \u00e8 stato distribuito in VHS dalla Warner Home Video nel marzo 1999."}
{"id": "1306564", "revid": "8596", "url": "https://it.wikipedia.org/wiki?curid=1306564", "title": "L'uomo che sussurava ai cavalli", "text": ""}
{"id": "1306565", "revid": "193446", "url": "https://it.wikipedia.org/wiki?curid=1306565", "title": "Italtrafo", "text": "Italtrafo SpA \u00e8 stata un'azienda italiana operante nel settore della fabbricazione di strutture per il trasporto ferroviario e nel settore elettromeccanico.\nStoria.\nFu costituita l'8 ottobre 1970 con sede in Napoli con il nome di Scmm - Societ\u00e0 costruzioni meccaniche meridionali SpA, fino al 29 dicembre dello stesso anno quando assunse la denominazione di Italtrafo, quando la holding Finmeccanica decide di conferirle gli asset (alcuni ereditati da Efim) di Officine per Costruzioni e Riparazioni Elettromeccanica Napoletana, Azionaria Laziale Costruzioni Elettromeccaniche, Costruzioni Elettromeccaniche (nuovo nome di Breda Elettromeccanica) e gli impianti di Genova e Milano di Ansaldo San Giorgio Compagnia Generale (gruppo Ansaldo-General Electric) dediti ai trasformatori elettrici.\nVenne fusa per incorporazione nella Ansaldo Trasporti nel 1980. \nAttivit\u00e0.\nIn Italtrafo confluirono le attivit\u00e0 elettromeccaniche acquisite dall'EFIM, di tutte le produzioni di trasformatori elettrici (costruzione, riparazione, acquisto e vendita). Produceva anche motori, apparecchi di misurazione, quadri elettrici, impianti di produzione, trasformazione e distribuzione di energia elettrica. Inoltre, era attiva anche nell'ambito della costruzione e riparazione dei materiali delle industrie meccaniche, metallurgiche ed elettriche.\nLa societ\u00e0 era anche una dei costruttori della Locomotiva FS E.656."}
{"id": "1306572", "revid": "767487", "url": "https://it.wikipedia.org/wiki?curid=1306572", "title": "Babe va in citt\u00e0", "text": "Babe va in citt\u00e0 (\"Babe: Pig in the City\") \u00e8 un film del 1998 diretto da George Miller, sequel del film del 1995 \"Babe, maialino coraggioso\".\nTrama.\nIl film riprende dagli eventi finali del primo film, dove Babe vince il premio e diventa un fenomeno in tutto il paese. La notizia giunge persino nelle altre nazioni che desiderano vedere in mostra il talento di Babe, inviando incontri di ogni tipo al padrone. Ma lui non \u00e8 interessato a tali cose, se non occuparsi della sua fattoria. Un giorno per\u00f2, per colpa di Babe, il fattore Hoggett resta gravemente ferito mentre riparava il pozzo. Nonostante gli sforzi della moglie Esme, la fattoria rischia di andare in bancarotta. Alla donna viene per\u00f2 l'idea di esporre Babe in una fiera che si trova lontano.\nDurante il viaggio per\u00f2, Esme e Babe, per via di un inconveniente, restano bloccati a \"Metropolis\", una vasta, ostile e caotica megalopoli. Riescono con fortuna a trovare asilo in un Hotel chiamato \"Pulcilandia\" gestito dalla Landlady, che ospita (in segreto) diversi animali. Lo zio di Landlady, Fugly Floom il clown, rapisce Babe e lo inserisce nella sua troupe di animali ammaestrati: una famigliola di scimpanz\u00e9 composta da Bob, Tesoro, il fratellino Tug e l'orango Thelonius. Durante uno spettacolo di beneficenza in un ospedale, Babe rovina lo sketch di Floom incendiando il palcoscenico per errore. Intanto Esme, non trovando Babe, si mette alla sua ricerca nella caotica Metropolis, finendo in prigione dopo uno scontro con una gang di motociclisti. Floom ha un malore e finisce al pronto soccorso assistito dalla nipote, che lascia incustoditi gli animali dell'hotel.\nAffamati per via dell'assenza della padrona, gli scimpanz\u00e9 escono per cercare cibo in un supermercato, decidendo di usare il piccolo Babe come esca per distrarre i cani da guardia, che si mettono ad inseguire il maialino. Un Bull Terrier chiamato Mordace insegue Babe ma finisce appeso sopra un canale, rischiando di annegare. Babe, con un gesto di compassione, salva il feroce inseguitore sotto gli occhi degli animali dell'Hotel e di un gruppo di cani randagi. Il maialino guadagna cos\u00ec il rispetto da parte degli animali, che danno asilo ai cani randagi e Tesoro d\u00e0 alla luce due gemellini. Ferdinand il papero, che stava freneticamente inseguendo Babe dalla fattoria a Metropolis, riesce finalmente a ritrovarlo all'hotel.\nPer via del baccano che gli animali stavano facendo durante il festeggiamento, i vicini del quartiere chiamano le forze dell'ordine che catturano e ingabbiano tutti gli animali dell'hotel per portarli in un istituto medico ed essere sottoposti ad esperimenti. Gli unici che si salvano sono Babe, Ferdinand e Rotella, un cagnolino disabile. Nel frattempo, Esme viene scarcerata dopo aver descritto correttamente gli avvenimenti accaduti al giudice e torna all'Hotel, che ritrova completamente sgombrato e con Landlady, malinconica per la morte dello zio e la scomparsa di tutti gli animali. Esme indossa il costume da clown del defunto zio di Landlady (siccome durante lo scontro coi motociclisti un secchio di colla si era rovesciato addosso a lei) e si confronta con i vicini, che rivelano la posizione degli animali. Babe e le due donne raggiungono l'istituto (dove \u00e8 in corso una serata di gala) e dopo una scatenata battaglia finale, Babe ed Esme salvano gli animali.\nNel finale, Landlady si trasferisce vicino alla fattoria Hoggett, dove ora vivono in pace gli animali dell'hotel (che \u00e8 stato venduto e divenuto una discoteca), mentre Babe e Arthur Hoggett riescono a riparare il pozzo permettendo di far scorrere l'acqua nella stalla. Il fattore si gira verso Babe e gli dice: \"Ti ringrazio, Pig\"."}
{"id": "1306573", "revid": "599013", "url": "https://it.wikipedia.org/wiki?curid=1306573", "title": "F\u00e1bio J\u00fanior", "text": "Carriera.\nInizia la sua carriera nelle giovanili del Democrata, trasferendosi poi in quelle del Cruzeiro. Qui fa anche l'esordio in prima squadra, dove gioca su buoni livelli e riesce a guadagnarsi l'interesse dei grandi club d'Europa: nel gennaio del 1999 se lo aggiudicano gli italiani della per 30 miliardi di lire, nonostante il tecnico capitolino Zeman preferisse Andrij \u0160ev\u010denko. Il brasiliano sbarca a Roma con la fama del \u00abnuovo Ronaldo\u00bb, ma chiarisce subito di avere caratteristiche ben diverse dal pi\u00f9 noto connazionale.\nDopo una stagione e mezza globalmente deludente in maglia giallorossa, l'attaccante torna in Brasile nelle file del club che lo aveva lanciato, il Cruzeiro. Negli anni successivi gioca anche con Palmeiras, nuovamente col Cruzeiro, poi con il Vit\u00f3ria Guimar\u00e3es e con l'Atl\u00e9tico Mineiro. Alla fine di questa esperienza tenta una nuova avventura all'estero firmando un contratto con i giapponesi del Kashima Antlers, dove segna un solo gol. Ritorna quindi per qualche mese all'Atl\u00e9tico Mineiro prima di trasferirsi negli Emirati Arabi Uniti, nelle file dell'Al-Wahda, dove resta per un anno.\nDopo la parentesi in Arabia il giocatore prova nuovamente ad affermarsi nel calcio europeo: ricomincia quindi dalla seconda divisione tedesca, nel , dove al primo anno gioca 15 partite e segna un gol. La squadra viene promosso e nella sua seconda stagione gioca 16 partite con 2 gol. Dopo questo biennio europeo cambia nuovamente squadra: nel 2007 si trasferisce in Israele, all'Hapoel Tel Aviv. Successivamente inizia una militanza in varie squadre brasiliane delle serie inferiore, stabilizzandosi nel 2010 all'Am\u00e9rica Mineiro di cui diventa capitano."}
{"id": "1306576", "revid": "1318658", "url": "https://it.wikipedia.org/wiki?curid=1306576", "title": "Al-'Ayn", "text": "al-\u02bfAyn (in arabo \u0627\u0644\u0639\u064a\u0646, in italiano \"la sorgente\"), scritto anche Al-Ain o Al Ain, \u00e8 la quarta citt\u00e0 degli Emirati Arabi Uniti per popolazione, con 496.205 abitanti secondo i dati del 2015. Si trova nell'emirato di Abu Dhabi, al confine con l'Oman. Le autostrade che collegano al-\u02bfAyn, Abu Dhabi e Dubai, formano un triangolo, con ciascuna delle citt\u00e0 a circa 150\u00a0km di distanza dalle altre.\nStoria.\nL'area, nota storicamente come l'oasi di Buraymi, \u00e8 stata abitata con continuit\u00e0 per oltre 4.000 anni e al-\u02bfAyn \u00e8 considerata il principale patrimonio culturale del paese, tanto che alcuni siti archeologici ed alcune oasi all'interno del perimetro cittadino dal 2011 sono inseriti nell'elenco dei Patrimoni dell'umanit\u00e0 dell'UNESCO (Siti culturali di Al Ain). \u00c8 il luogo di nascita dello sceicco Zayed bin Sultan Al Nahyan, il primo presidente degli Emirati Arabi Uniti. Ai nostri giorni il nome Buraymi si riferisce alla citt\u00e0 omanita, la cui area urbana \u00e8 adiacente a quella di al-\u02bfAyn.\nFino al 14 settembre del 2006 la citt\u00e0 godeva di frontiere aperte, che in quella data furono chiuse per decisione del governo, per regolare i flussi in entrata ed uscita dal paese.\nNell'area sono presenti molte sorgenti sotterranee di acqua, il che spiega perch\u00e9 sia stata abitata sin dall'antichit\u00e0. Tracce del suo passato rimangono anche oggi, come le corse di cammelli e l'allevamento. Anche il tradizionale sistema di irrigazione, \"falaj\", \u00e8 ancora in uso in alcune zone; questo sistema sfrutta canalizzazioni sotterranee che alla fine emergono alla superficie.\nTempi moderni.\nAl-\u02bfAyn ha la maggior percentuale di abitanti autoctoni del paese, anche se la maggior parte dei suoi residenti \u00e8 costituita da immigrati, in particolar modo dal subcontinente indiano. La presenza di occidentali \u00e8 meno avvertita rispetto ad Abu Dhabi e Dubai il che, almeno in parte, spiega il carattere pi\u00f9 arabo della citt\u00e0 rispetto alle pi\u00f9 cosmopolite vicine.\nAl-\u02bfAyn \u00e8 anche nota come la \"Citt\u00e0 Giardino\" del golfo Persico a causa dei molti parchi, viali alberati e verdi rotatorie. Lo stretto controllo operato sui nuovi insediamenti (palazzi con non pi\u00f9 di quattro piani) tende ad enfatizzare questa sua caratteristica.\nEconomia.\nTurismo.\nLa citt\u00e0 si sta sviluppando come destinazione turistica. Qui d'estate si registrano le temperature pi\u00f9 alte del paese, ma l'aria secca del deserto serve a mitigare l'umidit\u00e0 che proviene dal mare. Molti abitanti arabi di Abu Dhabi posseggono qui una casa per le vacanze, il che la rende una delle destinazioni preferite durante i fine settimana.\nTra le sue attrazioni degno di nota \u00e8 il Al-\u02bfAyn National Museum, alcuni forti oggi restaurati e Hili, un sito archeologico risalente all'et\u00e0 del bronzo. Il Jebel Hafit, con i suoi 1.340 metri di altezza, domina tutta l'area, e rappresenta una delle mete turistiche della citt\u00e0, per gli spettacolari tramonti che vi si possono vedere.\nTra le altre attrazioni si possono citare lo zoo cittadino, un parco divertimenti e altri numerosi parchi dove le famiglie amano prendere il fresco durante le notti estive.\nCommercio e industria.\nAl-\u02bfAyn \u00e8 un importante centro per i servizi, che sono forniti ad una vasta area circostante, Oman compreso. Qui si trovano due grandi centri commerciali, al-\u02bfAyn Mall e al-Jimi Mall, come anche i tradizionali suq. L'industria si sta sviluppando, anche se in scala minore; tra queste si possono citare il centro di imbottigliamento della Coca Cola e alcuni impianti di cementificazione.\nTra le infrastrutture pubbliche al-\u02bfAyn pu\u00f2 contare su un'universit\u00e0 - la United Arab Emirates University -, su un istituto di specializzazione nelle nuove tecnologie e su un aeroporto internazionale.\nTrasporti.\nAl-'Ayn \u00e8 collegata via aria con gli altri principali centri abitati emiratini e con destinazioni internazionali tramite l'Aeroporto Internazionale di al-'Ayn.\nSport.\nLa citt\u00e0 \u00e8 sede dell'Al-Ain Sports and Cultural Club, uno dei club calcistici pi\u00f9 titolati degli Emirati Arabi e d'Asia."}
{"id": "1306577", "revid": "640277", "url": "https://it.wikipedia.org/wiki?curid=1306577", "title": "Comunicazione pubblica della scienza", "text": " La comunicazione pubblica della scienza \u00e8 una definizione che indica tutte quelle attivit\u00e0 di divulgazione e trasmissione di contenuti scientifici rivolte al pubblico dei non esperti e destinate a una maggiore comprensione di concetti, principi e argomentazioni.\nGeneri.\nI generi della comunicazione pubblica della scienza si suddividono in diversi gruppi a seconda degli obiettivi comunicativi e dei destinatari dei messaggi:\nGli autori della comunicazione della scienza sono spesso le stesse istituzioni scientifiche (NASA, CERN, associazioni e societ\u00e0 scientifiche), ma anche i singoli addetti ai lavori (scienziati, ricercatori, giornalisti specializzati) e gli editori commerciali (radio, televisione, carta stampata, internet).\nStoria.\nNell'ottobre 2002 la rivista Science pubblicava un celebre articolo firmato da un nutrito gruppo di ricercatori inglesi, dal titolo \u201cFrom PUS to PEST\u201d (\u201cDalla Percezione Pubblica della Scienza al Pubblico Impegno in Scienza e Tecnologia\u201d). Questo articolo avrebbe rappresentato una tappa importante nel dibattito sulla comunicazione pubblica della scienza.\nIn questo breve intervento si denunciava la crisi del PUS, intesa come quella politica che avrebbe dovuto incentivare nel Regno Unito una migliore comunicazione e percezione pubblica della scienza. \nDa diversi anni si era avvertita l'esigenza di costruire un legame sociale differente e pi\u00f9 solido tra mondo scientifico e collettivit\u00e0 che, nel corso degli ultimi anni, una serie di avvenimenti - dalle bombe atomiche di Hiroshima e Nagasaki al disastro di \u010cernobyl' - aveva minato, incrinando profondamente la credibilit\u00e0 del mondo scientifico e la fiducia nella ricerca.\nPer il mondo di cultura anglosassone, il PUS rappresentava l'insieme delle attivit\u00e0 teoriche e pratiche che avrebbero dovuto sanare il gap che si era venuto a creare tra una societ\u00e0 sempre pi\u00f9 condizionata dall'introduzione di nuovi saperi scientifici e tecnologici da una parte, e, dall'altra, il mondo della ricerca, sempre pi\u00f9 isolato nel suo tentativo di spiegare il suo ruolo e i propri obiettivi. \nIl Regno Unito \u00e8 stato il paese che ha maggiormente creduto nella risposta a queste esigenze di alfabetizzazione scientifica e tecnologica attraverso l'introduzione di politiche di \u201cPublic Understanding of Science\u201d (PUS). \nNel 1985 venne infatti pubblicato dal Governo britannico il celebre Rapporto Bodmer, che istituiva il CoPus (Committee for the Public Understanding of Science), uno strumento di finanziamento per questo settore. Ma questi rimedi si dimostrarono alla lunga inefficaci se gi\u00e0 nel 2002 un gruppo di scienziati britannici dichiararono la crisi, se non il fallimento, di quel modello nel sopraccitato articolo di Science.\nNel loro intervento, gli estensori dell'articolo auspicavano il passaggio ad una nuova fase definita con il nome di \u201cPublic Engagement with Science and Technology\u201d (Pubblico Impegno in Scienza e Tecnologia, PEST), nella quale alla comunicazione pubblica di tipo tradizionale venisse sostituita una nuova modalit\u00e0 di dialogo tra scienziati e pubblico dei non esperti, che rendesse questi ultimi pi\u00f9 consapevoli e partecipi dei numerosi problemi sollevati dall'impatto delle nuove scoperte scientifiche e dalla diffusione di nuovi strumenti tecnologici.\nLa promozione della cultura scientifica e tecnologica da almeno vent'anni \u00e8 al centro del dibattito pubblico e coinvolge ormai, anche se con sfumature diverse, le scelte politiche ed economiche di tutti i paesi industrializzati.\nDalla difesa dell'ecosistema ai cambiamenti climatici, dalle fonti di energia alternative all'uso delle biotecnologie, dalla ricerca sulle cellule staminali all'utilizzo di innovative tecniche diagnostiche: questi sono solo alcuni degli argomenti che quotidianamente popolano le pagine dei giornali e che riguardano aspetti fondamentali della nostra vita come la salute, il futuro del pianeta e la morale individuale. \nLa Public Engagement with Science and Technology si propone come quella politica in grado di promuovere un dialogo pi\u00f9 paritetico tra i diversi attori che compongono i nuovi gruppi sociali, mettendo in gioco nuove modalit\u00e0 di formalizzazione del sapere scientifico pi\u00f9 alla portata del cosiddetto \u201cuomo della strada\u201d. \nAl di l\u00e0 delle formule e delle scelte terminologiche, la sfida dell'\u201calfabetizzazione scientifica e tecnologica\u201d rappresenta una delle frontiere pi\u00f9 significative per definire il nostro rapporto con la cosiddetta \u201csociet\u00e0 della conoscenza."}
{"id": "1306578", "revid": "17654", "url": "https://it.wikipedia.org/wiki?curid=1306578", "title": "Syrdarja", "text": ""}
{"id": "1306580", "revid": "770813", "url": "https://it.wikipedia.org/wiki?curid=1306580", "title": "Al-Quwwat al-Jawwiyya al-Jaza'iriyya", "text": "La al-Quwwat al-Jawwiyya al-Jaza'iriyya, (, spesso abbreviata in QJJ), \u00e8 l'attuale aeronautica militare dell'Algeria e parte integrante delle forze armate popolari nazionali algerine.\nStoria.\nLe origini.\nL'esistenza di una forza aerea algerina deve le sue informali origini alla costituzione dell'Arm\u00e9e de lib\u00e9ration nationale (ALN), in francese \"Esercito di liberazione nazionale\". Infatti, bench\u00e9 sia poco conosciuto, i piloti dell'ALN vennero addestrati su MiG-15 nel Medio Oriente, al fine di volare in soccorso dei propri compagni impegnati in territorio algerino. Questa minaccia venne presa molto seriamente dalle forze armate francesi, come indicato dal generale Hugues Silvestre de Sacy, comandante del Service historique (servizio storico) dell'arm\u00e9e de l'air in un suo articolo intitolato \u00ab \"Les barrages en Alg\u00e9rie, une vision a\u00e9rienne du bouclage des fronti\u00e8res\" \u00bb, in cui dichiar\u00f2:\nModernizzazione.\nDalla sua costituzione post indipendenza, nel 1957, la Forza Aerea algerina ha subito almeno tre fasi di modernizzazione. La prima va collocata nel periodo immediatamente successivo al primo conflitto in cui venne coinvolta (La Guerra delle sabbie con il Marocco del 1963) che segn\u00f2 l\u2019inizio di una diffusa partecipazione di velivoli algerini a diversi conflitti (Guerra dei sei giorni, Yom Kippur e Sahara Occidentale, quest\u2019ultima nuovamente contro il Marocco) fino al 1977, periodo durante il quale la quasi totalit\u00e0 dei propri velivoli era di provenienza sovietica, anche in virt\u00f9 di un rafforzamento dell\u2019accordo di cooperazione con l\u2019URSS voluto da Boumediene dopo il colpo di stato del 1965. La seconda fase collocabile tra il 1978 ed il 1996 vide l\u2019acquisizione di altri aerei di produzione sovietica (MiG-23, MiG-25, ll-76 ed elicotteri Mi-17 e Mi-24), ma anche i primi acquisti di velivoli occidentali non francesi (C-130, Beech 1900D e T-34 dagli USA, ed F27 olandesi, oltre agli L-39 dall\u2019allora Cecoslovacchia), che fino ad allora avevano rappresentato l'unica eccezione agli aerei sovietici e che in quel periodo videro un incremento soprattutto nel settore ad ala rotante, con l'acquisto di elicotteri SA-330 e AS-350, questi ultimi destinati alla Gendarmerie. La terza fase di modernizzazione part\u00ec nella seconda met\u00e0 degli anni \u201990, quando l\u2019Aeronautica realizz\u00f2 un piano di ammodernamento della propria flotta, unito ad una riorganizzazione della prppria struttura di comando, dei centri di formazione e logistici, nonch\u00e9 delle varie basi e dislocamento delle rispettive unit\u00e0. La diversificazione del procurement prosegu\u00ec e vennero stabilite solide partnership con Bielorussia ed Ucraina concernenti l\u2019addestramento del personale tecnico manutentivo, nonch\u00e9 l\u2019acquisto di alcuni velivoli (aerocisterne II-78, ricognitori MiG-25RB ed elicotteri Mi-24V dall\u2019Ucraina, e di bombardieri tattici Su-24MK, caccia MiG-29S ed intercettori MiG-25PDS dalla Bielorussia). Altra partnership importante nata nello stesso periodo (1997) \u00e8 stata quella con il Sudafrica e, in particolare, con l\u2019azienda Denel, con Ia quale venne firmato un accordo per la fornitura di droni da ricognizione Seeker ed un contratto con la ATE per l\u2019upgrade degli elicotteri Mi-24D. Tuttavia, Ia Russia continuava a rimanere il punto di riferimento per il procurement dei velivoli. Una grossa accelerazione, in tal senso, fu data dagli accordi firmati durante la visita algerina del Presidente Putin nel 2006, in base ai quali l\u2019Algeria avrebbe acquistato Un primo lotto di 28 caccia multiruolo Su-30MKA, di 34 MiG-29SMT e di 16 addestratori avanzati Yak-130, tutti velivoli che avrebbero ammodernato e rimpolpato la flotta algerina, ridottasi in seguito al ritiro degli obsoleti Su-7, Su-20, MiG-21, MiG-23 dei MiG-25 pi\u00f9 anziani, avvenuto tra il 1996 e il 2004. Altro pacchetto di acquisizioni russe degno di nota, quello concordato nel settembre del 2015 in occasione del Russia Arms Expo, che prevedeva l\u2019acquisto di un terzo lotto di 14 Su-30MKA. Ad esso si \u00e8 aggiunto, a gennaio 2016, un presunto ordine per 12 cacciabombardieri tattici Su-32 (versione export del Su-34) del valore di 430 milioni di euro, velivoli che secondo i piani alger\u00ecn\u00ec avrebbero affiancato e progressivamente sostituito i Su-24 con maggiori ore di volo alle spalle.\nComposizione e struttura attuale.\nIn seguito all\u2019ultima fase di modernizzazione conclusasi nel 2015/2016, al 2018 l\u2019Aeronautica Algerina \u00e8 costituita da 14.000 uomini e da circa 460 tra aerei da combattimento, addestramento, trasporto, elicotteri e velivoli a pilotaggio remoto in servizio effettivo. Esistono, inoltre, un centinaio di apparecchi risalenti agli anni 70/80 che, pur restando formalmente nel novero della flotta, non risultano operativi, venendo utilizzati principalmente come fonte di ricambi per i velivoli pi\u00f9 anziani che restano in servizio (MiG-25, Mi-8, Mi-2, Mi-24 e primi Su-24).\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "1306581", "revid": "1305772", "url": "https://it.wikipedia.org/wiki?curid=1306581", "title": "Madness", "text": ""}
{"id": "1306583", "revid": "17654", "url": "https://it.wikipedia.org/wiki?curid=1306583", "title": "Amudarja", "text": ""}
{"id": "1306587", "revid": "125308872", "url": "https://it.wikipedia.org/wiki?curid=1306587", "title": "Stazione di Firenze Campo di Marte", "text": "La stazione di Firenze Campo di Marte \u00e8 una stazione ferroviaria fiorentina posta nell'omonimo quartiere.\nLa stazione \u00e8 posta lungo le due ferrovie che collegano Firenze con Roma e pertanto vi transitano tutti i treni che collegano Firenze con il centro e il sud d'Italia. A sud si affaccia su via Mannelli e a nord su via del Campo d'Arrigo.\nStoria.\nIn questa zona di Firenze esistevano i binari della tranvia del Chianti, che correvano lungo l'attuale via Scipione Ammirato e terminavano alla scomparsa stazione di Porta alla Croce, all'imbocco del viale Giuseppe Mazzini. Verso il 1896 la tranvia venne smantellata e pi\u00f9 o meno contemporaneamente si cre\u00f2 il nuovo tracciato della linea Firenze-Roma attraverso Arezzo, con la realizzazione di una stazione ex-novo.\nLa nuova stazione di Campo di Marte, in stile eclettico, fu inaugurata appunto nel 1896, ma nel 1908 fu distrutta da un incendio. Una nuova stazione fu ricostruita poco dopo e poi ammodernata a pi\u00f9 riprese.\nCaratteristiche.\nLa stazione \u00e8 dotata di nove binari, collegati da un sottopassaggio (dotato di ascensori). \u00c8 presente anche un ponte sopraelevato (completamente ristrutturato dal novembre 2009), raggiungibile da ogni banchina tranne quella dei binari 6 e 7, che scavalca la stazione, collegando via Mannelli a viale Malta, le due strade a essa parallele. \u00c8 cos\u00ec possibile raggiungere facilmente la zona dello stadio, aspetto importante durante le partite di calcio che attirano grandi masse di tifosi che utilizzano il treno.\nTutte le banchine sono coperte da lunghe pensiline, interrotte al centro dal passaggio del ponte, ad eccezione della banchina dei binari 8-9, che \u00e8 coperta da una pensilina pi\u00f9 corta.\nLa stazione \u00e8 dotata di biglietteria, sala d'aspetto interna, bar, edicola, servizi igienici, interscambi con autobus urbani ed extraurbani.\nOltre al servizio viaggiatori, la stazione \u00e8 interessata da un importante flusso di treni merci, in binari esclusi dal servizio viaggiatori, ai quali si accede da via Campo d'Arrigo.\nLa stazione ha un traffico passeggeri giornaliero di 5291 unit\u00e0\nA Campo di Marte ha sede il dirigente centrale operativo (DCO) che controlla il traffico ferroviario sulla linea lenta Firenze - Orte nonch\u00e9 sulla linea Direttissima Firenze - Settebagni.\nStazione temporanea alta velocit\u00e0.\nA partire dal 13 dicembre 2009 la stazione di Campo di Marte , al posto della stazione di Santa Maria Novella, il ruolo di fermata nella citt\u00e0 di Firenze per i treni ad alta velocit\u00e0 Frecciarossa della allora nuova linea Torino-Roma, sia provenienti da sud che da nord, e per i treni Frecciargento provenienti da Roma con destinazioni Verona, Brescia e Bolzano. La stazione di Santa Maria Novella, infatti, \u00e8 una stazione di testa, ed impone ai treni che vi giungono le complesse operazioni di regresso, aumentando cos\u00ec i tempi di percorrenza complessiva. La stazione di Campo di Marte, invece, \u00e8 una stazione passante dove i treni, una volta imbarcati i passeggeri, possono proseguire senza dover invertire il senso di marcia.\nTuttavia, da dicembre 2010 tutti i treni Frecciarossa che fermavano a Campo di Marte sono tornati a Santa Maria Novella per la sosta nel capoluogo toscano.\nA dicembre 2009 sono finiti i lavori di adeguamento agli standard del servizio ferroviario metropolitano dei marciapiedi dei binari quattro/cinque e due/tre (dedicati al servizio Alta Velocit\u00e0). Con questi lavori, i marciapiedi hanno raggiunto un'altezza di 55 centimetri e permettono una pi\u00f9 agevole entrata ed uscita dai treni. Inoltre \u00e8 stata installata una nuova illuminazione a led e sono stati rinnovati i bagni.\nNel 2019 Trenitalia ha deciso di portare alla stazione di Santa Maria Novella anche i treni Frecciargento Roma-Verona/Vicenza/Bolzano e viceversa che fino ad allora avevano continuato a fermare a Campo di Marte, \nAl 2022, i treni ad alta velocit\u00e0 che servono la stazione sono solo i Frecciargento Genova-Roma e viceversa, con una coppia da/per l'aeroporto di Fiumicino.\nSono in corso i lavori per il tunnel che attraverser\u00e0 Firenze, che avr\u00e0 inizio proprio nell'area ferroviaria di Campo di Marte, dedicato ai treni Alta Velocit\u00e0. Il tunnel, una volta realizzato liberer\u00e0 i convogli a media e lunga percorrenza che oggi interferiscono con i treni regionali creando ritardi e lunghi tempi di percorrenza.\nServizi.\nLa stazione dispone di:\nMovimento.\nLa stazione \u00e8 servita dai regionali svolti da Trenitalia nell'ambito del contratto di servizio stipulato con la Regione Toscana.\nFermano inoltre collegamenti a lunga percorrenza svolti dalla stessa Trenitalia."}
{"id": "1306588", "revid": "984922", "url": "https://it.wikipedia.org/wiki?curid=1306588", "title": "Porto dell'Arenella", "text": "Il Porto dell'Arenella \u00e8 un porto turistico di Palermo.\nLocalizzazione.\nIl porto si trova alle falde di Monte Pellegrino nel quartiere Arenella, \u00e8 costruito su una piccola insenatura tra alte pareti rocciose, proprio a fianco del Porto del'Acquasanta a poca distanza dal Porto di Palermo.\nOrigini e configurazione attuale.\nIl porto si sviluppa principalmente in funzione della Tonnara Florio sorta nell'Ottocento che dava lavoro ai pescatori della borgata.\nAttualmente il porto riveste una doppia funzione di porto per pescatori e porto tutistico."}
{"id": "1306591", "revid": "17654", "url": "https://it.wikipedia.org/wiki?curid=1306591", "title": "Amudarya", "text": ""}
{"id": "1306593", "revid": "17654", "url": "https://it.wikipedia.org/wiki?curid=1306593", "title": "Amudar'ya", "text": ""}
{"id": "1306594", "revid": "767487", "url": "https://it.wikipedia.org/wiki?curid=1306594", "title": "Beloved (film 1998)", "text": "Beloved \u00e8 un film del 1998 diretto da Jonathan Demme.\nTratto dall'omonimo romanzo di Toni Morrison (vincitore del Premio Pulitzer e uscito in Italia col titolo \"Amatissima\"), \u00e8 ambientato subito dopo la fine della guerra di secessione americana e vede tra i protagonisti Thandie Newton, Danny Glover e Oprah Winfrey, questi ultimi due gi\u00e0 interpreti del film \"Il colore viola\" di Steven Spielberg del 1985.\nIl film tenta di raccontare il grave stato psicologico degli afroamericani, a seguito del lungo periodo di segregazione nel quale essi hanno subito soprusi d'ogni sorta: dalle violenze, alle impiccagioni, alla schiavit\u00f9 stessa. Questa condizione porter\u00e0 (dopo l'abolizione della schiavit\u00f9) Sethe a compiere gesti apparentemente inspiegabili, se non fosse che essa \u00e8 segnata dal suo passato di ex-schiava. In ci\u00f2 si pu\u00f2 trovare una chiave di lettura del suo personaggio e a tratti anche del personaggio di Paul D. Nel film entra anche una figura del passato, \"nonna Sue\", la quale viene evocata spesso nei ricordi degli altri personaggi. Sar\u00e0 proprio una visione di nonna Sue a dare a Denver la forza necessaria affinch\u00e9 riesca finalmente ad entrare nel mondo degli adulti. Ci\u00f2 la spinger\u00e0 a cercare un lavoro e questo segner\u00e0 il finale della storia.\nTrama.\nOhio, seconda met\u00e0 dell'800. La vita di un'ex schiava, Sethe, \u00e8 apparentemente normale, ma in realt\u00e0 nasconde dolorosi e inconfessabili segreti. Ella vive con la figlia Denver e a loro si uniranno dapprima Paul D e successivamente Beloved. Beloved \u00e8 una ragazza con enormi problemi psicologici il cui carattere \u00e8 figlio di un passato tormentato che tende a incastrarsi nel presente, in qualche modo continuando sempre a ritornare, sebbene Sethe tenti in tutti i modi di tenerlo lontano per proteggere da esso Denver.\nProduzione.\nRiprese.\nIl film \u00e8 stato girato in Pennsylvania e in Maryland.\nAccoglienza.\nNonostante il successo di critica e la notoriet\u00e0 del regista, il film fu un flop al botteghino statunitense; di conseguenza in Italia la pellicola fu snobbata sia dalla distribuzione cinematografica che da quella home video, uscendo direttamente in Pay TV, su TELE+."}
{"id": "1306595", "revid": "1935652", "url": "https://it.wikipedia.org/wiki?curid=1306595", "title": "Salvatore Rotolo", "text": "Biografia.\nLasciata la nat\u00eca Scanno, entra nel collegio salesiano del Sacro Cuore di Ges\u00f9 a Castro Pretorio il 15 settembre 1891 per sua espressa scelta.\nDal 1896 al 1898 \u00e8 chierico e fa il noviziato a Genzano di Roma, a quel tempo diretto da Luigi Versiglia.\nDopo la professione perpetua, il 1\u00ba ottobre 1898, prosegue gli studi teologici a Foligno ed a Roma dove viene ordinato sacerdote il 10 agosto 1905.\n\u00c8 direttore dell'Istituto Sacro Cuore di Roma, dal 1917 al 1926, ed a Torino-Oratorio dal 1926 al 1929.\nRientra a Roma quale direttore della Scuola Agraria al Mandrione, ma ben presto diviene chiaro che il suo rientro \u00e8 voluto per affidargli la realizzazione dell'Istituto Pio XI di cui \u00e8 direttore, dal 1929 al 1935, e successivamente della vicina Basilica di Santa Maria Ausiliatrice al Tuscolano, di cui \u00e8 il primo parroco dal 1932 alla sua nomina episcopale.\nPer interessamento diretto di Pio XI, il 5 ottobre 1937 viene eletto vescovo titolare di Nazianzo e nominato ausiliare del cardinale Enrico Gasparri, vescovo suburbicario di Velletri.\n\u00c8 proprio il cardinale Gasparri che lo consacra, il 31 ottobre successivo, nella sua chiesa parrocchiale, coadiuvato dal salesiano Ambrogio Felice Guerra, arcivescovo titolare di Verissa, e da Francesco Pascucci, vescovo titolare di Sion e segretario generale del Vicariato di Roma.\nNegli anni di permanenza a Velletri segue personalmente la costruzione della citt\u00e0 di Littoria (ora Latina) e di tutti i borghi della bonifica dell'Agro Pontino curando che l'assistenza spirituale dei coloni venga garantita, continua e costante.\nCi\u00f2 si rende possibile grazie all'intesa che ha con il Rettor Maggiore dei Salesiani di Don Bosco don Pietro Ricaldone ed all'impegno di numerosi confratelli salesiani che si trasferiscono in quelle terre bonificate.\nDurante i disastrosi bombardamenti che colpiscono la citt\u00e0 di Velletri, anche la Cattedrale di San Clemente subisce gravi danni con il seminario dove \u00e8 alloggiato e molte chiese vengono distrutte.\nLa citt\u00e0 viene sfollata e la popolazione trova ricovero nelle grotte circostanti o in capanne di fortuna costruite nelle vigne.\nRiparatosi in un primo momento nella cripta della cattedrale, successivamente si trasferisce a Norma, da dove inizia una peregrinazione continua per visitare la popolazione della diocesi ovunque si sia rifugiata; a tutti porta conforto e sostegno paterno, assistenza religiosa e aiuti condividendo disagi ed avversit\u00e0.\nIl 20 maggio 1946, con la morte del cardinale Enrico Gasparri, viene interrotto anche il suo impegno per la diocesi di Velletri, mentre sta iniziando un arduo lavoro per contribuire anche alla ricostruzione materiale della citt\u00e0, in quanto il nuovo titolare, il cardinale Clemente Micara, nominato il 13 giugno di quell'anno, non lo riconferma quale ausiliare.\nRientrato a Roma, Pio XII lo pone a capo della Commissione Pontificia per gli aiuti ai profughi.\nVisita tutti i campi dei rifugiati internazionali e quelli di concentramento sparsi in ogni parte d'Italia, diventando il messaggero del papa.\nNel mese di aprile del 1948 lo stesso pontefice lo nomina prelato nullius di Altamura e Acquaviva delle Fonti e, successivamente, il 29 agosto del 1955, anche assistente al Soglio Pontificio.\nNel 1962, per ragioni di salute, rassegna le dimissioni da Ordinario, e va a risiedere presso l'Istituto Salesiano di Gaeta.\nPartecipa a tutte le sessioni del Concilio Vaticano II.\nNel 1966 torna a risiedere nell'Istituto Pio XI di Roma, accanto alla Basilica di Santa Maria Ausiliatrice, all'interno della quale \u00e8 sepolto, dopo le solenni esequie presiedute dal cardinale Luigi Traglia nella stessa Basilica.\nGenealogia episcopale.\nLa genealogia episcopale \u00e8:"}
{"id": "1306596", "revid": "339392", "url": "https://it.wikipedia.org/wiki?curid=1306596", "title": "Firenze Campo di Marte", "text": ""}
{"id": "1306599", "revid": "767487", "url": "https://it.wikipedia.org/wiki?curid=1306599", "title": "Bulworth - Il senatore", "text": "Bulworth - Il senatore (\"Bulworth\") \u00e8 un film del 1998 diretto da Warren Beatty.\nTrama.\nDurante la campagna delle elezioni primarie della California, il presidente degli Stati Uniti Bill Clinton ha fatto una corsa senza avversari nel Partito Democratico: Bob Dole si \u00e8 assicurato la candidatura per i Repubblicani. Il senatore in carica Jay Bulworth sta tenendo a freno un possibile rivale.\nBulworth non mangia e non dorme da diversi giorni. Soffre di un forte esaurimento nervoso. Architetta quindi il proprio suicidio ingaggiando un killer su commissione che lo dovr\u00e0 eliminare nel corso del fine settimana di chiusura della campagna elettorale. L'uccisione avverr\u00e0 quando si sar\u00e0 garantita una forte copertura assicurativa da destinare alla figlia.\nMa il progetto produce due inaspettati esiti: da una parte il senatore pu\u00f2 permettersi di parlare senza peli sulla lingua; dall'altra incontra Nina, una bellissima attivista politica afroamericana.\nTrovata una nuova ragione di vivere, ora Bulworth deve tentare in ogni modo di \"annullare il suo contratto\". Quello che Bulworth non pu\u00f2 ancora sapere \u00e8 che il killer assoldato dal committente \u00e8 in realt\u00e0 Nina, a cui servivano diecimila dollari per saldare un debito del fratello.\nL'uomo a cui il fratello di Nina deve dei soldi, L.D., aiuta un gruppo di ragazzini del suo quartiere che spacciano droga per lui. Bulworth si rifugia a casa di Nina e con un abbigliamento \"metropolitano\" preso in prestito da uno dei fratelli di Nina, va in strada e difende i ragazzi di L.D.\nTornato agli studio televisivi per il dibattito con il suo concorrente scopre che l'uomo che lo perseguitava \u00e8 in realt\u00e0 un giornalista e dopo una delle sue orazioni rappate di pochi minuti su un canale televisivo nazionale si rifugia a casa di Nina dove scopre che lei avrebbe dovuto ucciderlo. L.D. smette di perseguitare il fratello convertendo il suo debito in lavoro.\nDopo aver dormito per tre giorni a casa di Nina ricompare alla vigilia delle elezioni e scopre che \u00e8 stato votato da moltissimi, contro ogni previsione. Nella folla di giornalisti che nel frattempo avevano circondato la casa in cui si trovava, Bulworth bacia Nina e viene poi ucciso con un colpo d'arma da fuoco al cuore."}
{"id": "1306600", "revid": "287204", "url": "https://it.wikipedia.org/wiki?curid=1306600", "title": "Museo archeologico al teatro romano", "text": "Il museo archeologico al teatro romano \u00e8 un grande complesso museale che sorge nel quartiere di Veronetta a Verona, in prossimit\u00e0 dell'ansa del fiume Adige; esso \u00e8 composto da palazzo Fontana, che funge da ingresso all'ampia area, dal sito archeologico del teatro romano di Verona e dal museo vero e proprio, situato nel quattrocentesco convento dei Gesuati.\nStoria.\nLe collezioni archeologiche che sarebbero poi entrare a far parte del materiale a disposizione del museo archeologico al teatro romano, erano precedentemente depositate, almeno dal 1857, presso il museo civico che si trovava all'interno di palazzo Pompei, edificio opera dell'architetto rinascimentale-manierista Michele Sanmicheli e ubicato in prossimit\u00e0 di porta Vittoria.\nI primi reperti archeologici provenivano da collezioni private che furono donate al Comune di Verona nel corso degli anni, ma in particolare nell'Ottocento, da importanti famiglie veronesi. Particolarmente preziose furono quindi le donazioni che andarono a formare il primo catalogo, opera di Giovanni Fontana, il cui lascito comprese molti elementi decorativi e statue provenienti dall'area del teatro, di Giacomo Verit\u00e0, la cui collezione comprendeva urne etrusche, statue in bronzo, lucerne e vasi greci, e le donazioni di numerose epigrafi da parte di Girolamo Orti Manara e Antonio Smania.\nSuccessivamente il Comune si prodig\u00f2 nell'acquisto di diverse altre collezioni, tra cui quella di Jacopo Muselli, di cui facevano parte oggetti in vetro, terracotta e bronzo, quella dell'archeologo Bernardino Biondelli, comprendente vasi etruschi, e la collezioni di vasi in ceramica della famiglia Lazise-Gazzola, mentre Carlo Alessandri, nel 1895, don\u00f2 la sua ampia collezione di statue, vasi, statuette in bronzo e oggetti in vetro. A queste collezioni si aggiunsero poi altri reperti rinvenuti nel corso di scavi archeologici effettuati in citt\u00e0 e nella provincia di Verona.\nFinalmente nel 1904 il Comune acquist\u00f2, dagli eredi di Andrea Monga, tutta l'area su cui insisteva il sito archeologico del teatro, compresi gli edifici che vi sorgevano e le collezioni archeologiche di epigrafi ed elementi decorativi e architettonici provenienti dagli scavi effettuati nella stessa area. Il museo archeologico venne cos\u00ec istituito nel 1924 e trov\u00f2 sede nel quattrocentesco convento dei Gesuati, un complesso che domina dall'alto l'area del teatro romano e che venne soppresso per mezzo di un decreto napoleonico nel 1805.\nDopo l'allestimento museale realizzato durante gli anni trenta del Novecento, il museo non fu pi\u00f9 oggetto di importanti cantieri per numerosi anni. Solo negli anni settanta vi furono alcuni interventi di restauro, ma pi\u00f9 importanti lavori di consolidamento delle strutture e il rinnovamento dell'allestimento museale furono eseguiti solo tra il 2013 e il 2016, quando il museo fu cos\u00ec riaperto al pubblico con un'aggiornata veste museografica.\nDescrizione.\nL'ingresso all'area archeologica e al museo avviene attraverso palazzo Fontana, un edificio rinascimentale che ha inglobato cospicui resti dell'edificio scenico dell'antico teatro romano di Verona, ancora oggi facilmente osservabili e distinguibili. L'edificio, cos\u00ec chiamato dal nome della famiglia che vi abit\u00f2 nel Settecento e che condusse gli scavi archeologici del teatro, presenta al piano terreno la biglietteria e una sala introduttiva al sito archeologico, mentre ai piani superiori si trovano alcune aule didattiche per attivit\u00e0 di laboratorio, destinati in particolare all'uso delle scolaresche.\nUsciti dal palazzo si pu\u00f2 accedere e visitare il complesso del teatro e, risalendo le gradinate della \"cavea\" si pu\u00f2 giungere alla sede vera e propria del museo, situato all'interno del convento dei Gesuati. Questo era un complesso che si distribuiva in pi\u00f9 piani lungo un vasto ambiente a terrazza, scavato nella collina gi\u00e0 in epoca romana: di esso sopravvivono ancora molti elementi monumentali, come la chiesa di San Girolamo, il chiostro minore, il refettorio e le celle dei religiosi."}
{"id": "1306602", "revid": "2034231", "url": "https://it.wikipedia.org/wiki?curid=1306602", "title": "Bulworth", "text": ""}
{"id": "1306603", "revid": "466539", "url": "https://it.wikipedia.org/wiki?curid=1306603", "title": "Trapper", "text": "I trappeur erano dei cacciatori ed esploratori che percorrevano le montagne del nord America, specialmente le Montagne Rocciose, nella seconda met\u00e0 del XVIII secolo e nella prima del XIX. Il lemma, di lingua inglese, \u00e8 riferito a coloro che svolgevano l'attivit\u00e0 di caccia ad animali selvatici ponendo trappole (\"animal trapping\") per catturarli.\nEtimologia.\nIl lemma inglese \"trapper\", corrispondente al francese \"trappeur\", indica, genericamente, \"[colui che] utilizza la trappola\" allo scopo di catturare un animale.&lt;br&gt;\nNegli Stati Uniti d'America, il termine \u00e8 stato sostituito da \"\"mountain man\" o \"frontiersman\"\" (\"uomo delle montagne\" o \"uomo di frontiera\"). In Italia la denominazione \"trapper\"/\"trappeur\" ha avuto diffusione in particolare dagli anni sessanta in conseguenza del successo editoriale del fumetto \"Il grande Blek,\" che narra le avventure - a sfondo patriottico - di questi cacciatori presenti sulle montagne e nelle citt\u00e0 costiere dell'America nord-orientale ai confini con il Canada durante la guerra d'indipendenza.\nStoria.\nLa principale attivit\u00e0 di sostentamento dei \"trappeur\" era la cattura di tassi, opossum o castori mediante trappole, per non rovinarne le pregiate pellicce, che vendevano al ritorno nelle citt\u00e0, durante il periodo invernale. Vestivano abitualmente indumenti confezionati con pelli di daino, la medesima usata per cucire abiti dai nativi americani. Inoltre indossavano un copricapo in pelliccia ornato con la lunga coda dell'animale catturato. Furono tra i primi esploratori del \"selvaggio west\" e servirono spesso come guide per gli ufficiali dell'esercito durante le guerre indiane e nella guerra di secessione.\nTra i \"trappeur\" pi\u00f9 conosciuti - oltre ai celebri Kit Carson e David Crockett - si ricordano Jim Bridger, scopritore del Gran Lago Salato, Mangiafegato Johnson, che ha ispirato il film \"Corvo rosso non avrai il mio scalpo\", Hugh Glass, interpretato da Leonardo DiCaprio nel film del 2015 \"Revenant - Redivivo\", Charley Reynolds che fu scout di George A. Custer e Osborne Russell, poi divenuto membro del governo provvisorio dell'Oregon, che raccont\u00f2 le sue avventure nel libro \"Journal of a Trapper\". Non va dimenticato neppure lo scrittore francese Gustave Aimard che tratt\u00f2 il tema di questi esploratori.\nEquipaggiamento.\nL'equipaggiamento ed il vestiario dei \"trappeur\" era un miscuglio di elementi europei ed amerindi.&lt;br&gt;\nVestivano abitualmente indumenti (giubbe, pantaloni e mocassini) confezionati con pelli di daino, come gli indiani, ed indossavano un copricapo in pelliccia ornato con la lunga coda dell'animale catturato (celeberrimo il procione di David Crockett). L'arma da fuoco abituale dei \"trappeur\" era il \"longrifle\" sviluppato dagli immigrati tedeschi nel Nordamerica, mentre per la lotta corpo-a-corpo e per le attivit\u00e0 connesse alla caccia ricorrevano a coltelli da caccia e accette tipo \"tomahawk\" molto simili, nei modelli prodotti in Nuova Francia, all'antica francisca germanica."}
{"id": "1306605", "revid": "158310", "url": "https://it.wikipedia.org/wiki?curid=1306605", "title": "Esafluoropropene", "text": ""}
{"id": "1306608", "revid": "8596", "url": "https://it.wikipedia.org/wiki?curid=1306608", "title": "Little voice - \u00e8 nata una stella", "text": ""}
{"id": "1306611", "revid": "29244", "url": "https://it.wikipedia.org/wiki?curid=1306611", "title": "Sparus chromis", "text": ""}
{"id": "1306612", "revid": "1776051", "url": "https://it.wikipedia.org/wiki?curid=1306612", "title": "Agostino Favaroni", "text": "Biografia.\nFu priore generale degli Agostiniani tra il 1419 e il 1431.\nPapa Eugenio IV lo elesse arcivescovo di Nazareth in Barletta nel 1431, dove rimase fino al 1443, anno in cui mor\u00ec.\nFu amministratore apostolico della diocesi di Cesena.\nSono note alcune sue opere teologiche:\nAlcuni suoi testi furono tacciati di eresia e sottoposti al giudizio delle autorit\u00e0 ecclesiastiche, come avvenne nel Concilio di Basilea-Ferrara (1431-1437). Alcune tesi di Favaroni sono esplicitamente condannate nel suddetto Concilio alla sessione XXII (15 ottobre 1435)."}
{"id": "1306614", "revid": "29244", "url": "https://it.wikipedia.org/wiki?curid=1306614", "title": "Heliastes chromis", "text": ""}
{"id": "1306615", "revid": "8596", "url": "https://it.wikipedia.org/wiki?curid=1306615", "title": "Little Voice \u00e8 nata una stella", "text": ""}
{"id": "1306616", "revid": "122385550", "url": "https://it.wikipedia.org/wiki?curid=1306616", "title": "Perfluoropropene", "text": "Il perfluoropropene (esafluoropropene, HFP in sigla inglese) \u00e8 un'olefina perfluorurata usata come co-monomero nella produzione di elastomeri fluorurati. Insieme al tetrafluoroetilene \u00e8 uno dei principali intermedi per la produzione di composti fluorurati.\nSintesi.\nIl perfluoropropene si ottiene industrialmente dalla pirolisi atmosferica a 900 \u00b0C del tetrafluoroetilene.\nDurante il processo di pirolisi si formano anche tracce di perfluoroisobutene \nIl meccanismo di reazione passa attraverso la formazione di difluorocarbene il quale attacca il tetrafluoroetilene per dare il perfluorociclopropano.\nIl perfluorociclopropano pu\u00f2 riarrangiarsi a dare perfluoropropene \nIl perfluoropropene a sua volta pu\u00f2 addizionare il difluorocarbene per dare il perfluoro-metil-ciclopropano\nil quale si riarrangia a formare il perfluoro-2-metilpropene \nUsi.\nIl perfluoropropene viene utilizzato come "}
{"id": "1306617", "revid": "29244", "url": "https://it.wikipedia.org/wiki?curid=1306617", "title": "Chromis castanea", "text": ""}
{"id": "1306618", "revid": "29244", "url": "https://it.wikipedia.org/wiki?curid=1306618", "title": "Chromis mediteranea", "text": ""}
{"id": "1306621", "revid": "177966", "url": "https://it.wikipedia.org/wiki?curid=1306621", "title": "Palazzo Emilei Forti", "text": "Palazzo Emilei Forti \u00e8 un palazzo storico situato nel centro storico della citt\u00e0 di Verona nato dall'unione fra il Palazzo medioevale di Ezzelino da Romano ed il Palazzo rinascimentale \"Emilei-Forti\".\nPer molto tempo ha ospitato la Galleria d'arte moderna Palazzo Forti, ora invece \u00e8 sede del museo AMO, dedicato all'opera lirica.\nIl Palazzo medioevale di Ezzelino III da Romano.\nIl nucleo centrale di Palazzo Emilei-Forti \u00e8 formato da un palazzo medioevale del XIII secolo che fu la principale residenza del condottiero e tiranno di Verona Ezzelino III da Romano. Questo edificio si presentava in origine con una facciata in mattoni a vista caratterizzata da un portico con grandi arcate, da finestre bifore e dalla merlatura ghibellina. Nel Cinquecento fu inglobato nell'edificio rinascimentale \"Emilei-Forti\" e il suo aspetto originario \u00e8 stato recuperato e restaurato solo di recente con il grande restauro realizzato dal maestro dell'architettura contemporanea Libero Cecchini. Attualmente il Palazzo di Ezzelino ospita parte dei locali espositivi della Galleria. All'interno dell'edificio medioevale si hanno la \"Biblioteca della Galleria\" (piano 2\u00b0), la nuova scala elicoidale e l'ascensore a torre vetrato (opere d'arte dell'architetto Libero Cecchini), la \"sala rosa\" e la \"sala delle Orge\" (piano 1\u00b0) ed il grande porticato medioevale del cortile centrale (piano terra) restaurato nel dopoguerra.\nIl palazzo rinascimentale e settecentesco \"Emilei-Forti\".\nDopo la morte del tiranno di Verona Ezzelino da Romano (1259) il palazzo ebbe alcune demolizioni e ristrutturazioni, ma fu solo nel Quattrocento che la famiglia Emilei lo trasform\u00f2 sistematicamente in una residenza signorile di prestigio, con locali di rappresentanza, saloni nobiliari, biblioteca, appartamenti, giardini, scuderia, servizi. Un secondo intervento fu eseguito nel Seicento su progetto dell'architetto \"Vincenzo Pellesia\".\nFu tuttavia il terzo intervento eseguito nel Settecento dall'architetto \"Ignazio Pellegrini\" a dare all'edificio signorile \"Palazzo Emilei-Forti\" l'aspetto attuale. L'architetto Pellegrini, su commissione della famiglia Emilei cre\u00f2 una grande facciata neoclassica sull'attuale via Forti, che presenta elementi stilistici propri del periodo illuministico (finestre con timpano, balaustra, doppi colonnati dorici, con arconi di ingresso, bassorilievi e fregi). All'interno dell'edificio fu realizzato un androne di ingresso al cortile porticato centrale ed scalone monumentale per salire al piano nobile, arricchito da ornati e sculture allegoriche neoclassiche. Al piano primo (piano nobile) sono presenti i principali saloni di rappresentanza del palazzo signorile, all'interno dei quali vengono allestite le principali rassegne artistiche della Galleria d'Arte Moderna. Ulteriori spazi espositivi sono presenti al piano terra ed al piano terzo.\nTestimonianze napoleoniche.\nA fine Settecento Napoleone Bonaparte fu ospitato nelle sale di rappresentanza del \"Palazzo Emilei-Forti\". Nel 1796 le truppe francesi capeggiate da Napoleone entrarono pacificamente nella citt\u00e0 di Verona (argine destro, l'argine sinistro di Verona fu occupato dagli austriaci), allora governata dalla Serenissima Repubblica di Venezia, dove restarono sino al 1814.\nNapoleone fu ospitato dal proprietario dell'edificio Francesco Emilei, al tempo provveditore di Verona della Repubblica Veneta. Dentro l'edificio sono presenti le stanze dell'appartamento e gli uffici dove risedette Napoleone. \u00c8 presente anche uno specchio che Napoleone ruppe con il pugno, quando i suoi generali gli riferirono cattive notizie sulle battaglie in corso nel Veneto occupato dagli Austriaci.\nNell'anno successivo 1797 si ebbe poi a Verona una rivolta popolare contro Napoleone ed i Francesi. A partire dal luned\u00ec di Pasqua ci furono combattimenti in citt\u00e0, ma i soldati francesi domarono nel sangue la rivolta. Alla fine delle rappresaglie furono fucilati diversi nobili, sospettati di aver fomentato la rivolta, fra cui lo stesso proprietario dell'edificio Francesco Emilei, che nell'anno precedente aveva gentilmente ospitato il tirannico imperatore Napoleone Bonaparte. La citt\u00e0 di Verona conserva dell'imperatore francese un pessimo ricordo, anche per le numerose requisizioni e spoliazioni di opere d'arte compiute dai francesi nelle chiese e palazzi storici veronesi e per la prestigiosa scuola di ingegneria militare di Castelvecchio che Napoleone fece smantellare a fine Settecento.\nDopo il Periodo Napoleonico il Palazzo Emilei-Forti ospit\u00f2 poi la guarnigione austriaca, che ripet\u00e9 alcuni episodi di controllo poliziesco contro il sentimento di libert\u00e0 ed autonomia dei nobili e del popolo veronese.\nA seguito di questi tristi episodi di vile rappresaglia straniera dei francesi e degli austriaci, inizi\u00f2 a diffondersi anche a Verona il sentimento patriottico risorgimentale, di ispirazione liberale.\nTestimonianze del naturalista Achille Forti.\nNel 1854 la polizia austriaca arrest\u00f2 il proprietario dell'edificio Pietro Emilei che fu costretto a Vendere l'edificio alla famiglia Forti. Dal 1853 al 1937 il palazzo fu residenza della familia Forti, ed in particolare l'ultimo proprietario Achille Forti fece eseguire molti lavori ed abbellimenti artistici.\nIl palazzo oltre alla sua residenza ospit\u00f2 numerose collezioni di scienze naturali e di opere d'arte. Achille Forti, di origine ebrea, fu uno scienziato naturalista, ed alla sua morte don\u00f2, per volont\u00e0 testamentaria, tutto il proprio patrimonio immobiliare e scientifico alla citt\u00e0 di Verona."}
{"id": "1306623", "revid": "125195540", "url": "https://it.wikipedia.org/wiki?curid=1306623", "title": "Personaggi di Jurassic Park", "text": "La seguente \u00e8 una lista dei personaggi dei romanzi \"Jurassic Park\" e \"Il mondo perduto\" scritti da Michael Crichton. Sono inoltre presenti dettagli sul ruolo dei personaggi negli adattamenti cinematografici \"Jurassic Park\" e \"Il mondo perduto - Jurassic Park\" di Steven Spielberg, \"Jurassic Park III\" di Joe Johnston, \"Jurassic World\" di Colin Trevorrow, \"Jurassic World - Il regno distrutto\" di Juan Antonio Bayona e \"Jurassic World - Il dominio\" di Colin Trevorrow.\nPersonaggi principali.\nAlan Grant.\nCompare in: \"Jurassic Park (libro, film e LEGO videogioco)\", \"Jurassic Park III (film, libro e LEGO videogioco)\", \"Jurassic World Evolution (videogioco)\", \"Jurassic World Evolution 2 (videogioco)\" e \"Il dominio (film)\".\nIl protagonista della storia nel primo e terzo film. Paleontologo di San Francisco, nel film collabora con Ellie Sattler che, nel libro, \u00e8 la sua studentessa universitaria.\nEllie Sattler.\nCompare in: \"Jurassic Park (libro, film e LEGO videogioco)\", \"Jurassic Park III (film, libro e LEGO videogioco)\", \"Jurassic World Evolution (videogioco)\" e \"Il dominio (film)\". \u00c8 interpretata da Laura Dern con la voce italiana di Isabella Pasanisi.\nEllie Sattler \u00e8 una giovane dottoressa nata nel 1965, che studia sotto il dottor Alan Grant, laureata in paleobotanica e proveniente dal Montana. Accompagna il dottor Grant alla visita di Jurassic Park; anche se ne \u00e8 inizialmente entusiasta, si accorge poi che hanno posizionato delle piante velenose nei pressi di aree visitatori come una piscina, e si arrabbia per la poca attenzione dedicata alla riproduzione di piante preistoriche (fatto citato anche nel film, ma che non suscita la sua rabbia). Mentre il resto del gruppo visita il parco a bordo della Land Cruiser, si ferma con il dottor Harding, veterinario del parco, a diagnosticare la malattia di uno stegosauro malato (nel film un triceratopo). Dopo l\u2019attacco del tirannosauro, si prende cura di Ian Malcom, gravemente ferito, sempre assieme al dottor Harding. Durante l\u2019assalto dei velociraptor al Centro Visitatori, si offre come esca per distrarre i dinosauri. Nonostante sopravviva agli eventi del romanzo, non ha alcun ruolo nel sequel; viene solo nominato che si \u00e8 sposata con un fisico di Berkeley e che fa lezioni riguardanti i pollini preistorici.\nNel film Ellie ha un ruolo pi\u00f9 importante rispetto al romanzo: difatti si occupa della maggior parte delle azioni di Donald Gennaro che, nel film,ha un ruolo molto pi\u00f9 secondario. Nel film va lei con Muldoon nel bunker per riattivare i sistemi del parco. Inoltre \u00e8 anche una paleontologa e ha una relazione con Alan Grant, suo collega e pi\u00f9 giovane rispetto alla versione del romanzo. Oltretutto \u00e8 lei a far capire a Hammond come l'intero progetto del Jurassic Park \u00e8 irrealizzabile perch\u00e9 richiederebbe di riuscire a controllare un ecosistema di cui si conosce troppo poco. Spielberg lo ha fatto non solo per aggiungere tensione al film, ma anche perch\u00e9 sentiva che il personaggio non avesse abbastanza attenzione nel libro.\nSattler ha un ruolo minore nel film \"Jurassic Park III\". Il suo rapporto con Grant si \u00e8 concluso dopo il primo film, ma i due sono rimasti comunque buoni amici. \u00c8 sposata con un avvocato e ha due figli piccoli. In seguito, Alan la chiama per chiederle aiuto dopo essere stato nuovamente bloccato su Isla Sorna, e lei manda la Marina Americana per trarlo in salvo con i suoi compagni.\nIan Malcolm.\nCompare in: \"Jurassic Park (libro, film e LEGO videogioco)\", \"Il mondo perduto (libro, film e LEGO videogioco)\", \"Jurassic Park III (citazione)\", \"Jurassic World (immagine in un libro)\", \"Il regno distrutto (film e libro)\", \"Jurassic World Evolution (videogioco)\", \"Jurassic World Evolution 2 (videogioco)\" e \"Il dominio (film)\".\nIl dottor Ian Malcolm \u00e8 uno dei personaggi principali del primo capitolo della saga, mentre nel secondo capitolo \u00e8 lui stesso il protagonista assoluto; \u00e8 un bizzarro matematico e docente universitario specializzato nello studio della teoria del caos e si riferisce a se stesso come un \"\"caosologo\".\nSarah Harding.\nCompare in: \"Il mondo perduto (libro, film e LEGO videogioco)\" e \"Jurassic World Evolution (videogioco)\". Nel film \u00e8 interpretata da Julianne Moore e, nella versione italiana, \u00e8 doppiata da Pinella Dragani.\nEtologa, studia le iene in Africa. Si tratta della figlia del dottor Jerry Harding. Assistette Ian Malcolm dopo l'incidente del Jurassic Park ed i due furono sul punto di sposarsi, prima che lei tornasse alle proprie ricerche in Africa. Si reca su Isla Sorna sulla stessa barca che accompagnata Lew Dodgson, della Byosin, che, ormai in prossimit\u00e0 della riva, la fa cadere in acqua. Riesce per\u00f2 a raggiungere la riva a nuoto e, dopo aver girato per l'isola alla ricerca di Malcolm e Levine, viene trovata da questi ultimi. Quando i Tirannosauri distruggono il camper \u00e8 lei a salvare la vita di Malcolm che, ferito alla gamba, fatica a muoversi.\nOwen Grady.\nCompare in: \"Jurassic World (film, libro e LEGO videogioco)\", \"LEGO Jurassic World: L'evasione di Indominus Rex ()\", \"Il regno distrutto (film e libro)\", \"Jurassic World Alive (videogioco)\", \"Jurassic World Evolution (videogioco)\", \"Jurassic World Evolution 2 (videogioco)\" e \"Il dominio (film)\". \u00c8 interpretato da Chris Pratt e doppiato in italiano da Andrea Mete.\n\u00c8 il protagonista della trilogia di film \"Jurassic World\" assieme a Claire Dearing. Owen Grady, svolge ricerche comportamentali sui Velociraptor al \"Jurassic World\", e fa parte della squadra chiamata \"Raptor Squad\".\nViene chiamato dalla Ingen per studiare i Raptor, divenendone per loro la figura umana di riferimento, in quanto ha fatto con questi animali l'imprinting fin dalla loro nascita. Per gran parte del film ha un rapporto conflittuale con Claire Dearing, la manager e capo della sicurezza di Isla Nublar, della quale \u00e8 innamorato (sentimento che sembra essere ricambiato dalla Dearing, che lo bacer\u00e0 dopo averlo salvato da uno pteranodonte). Rimane sconvolto dall'Indominus Rex, appurando che l'animale, essendo cresciuto in cattivit\u00e0 e senza contatti con altri dinosauri, abbia sviluppato un carattere sociopatico che lo porta ad uccidere per puro divertimento (l'I-Rex stermina interi branchi di erbivori senza poi mangiarli). Accetter\u00e0 di dare la caccia all'Indominus utilizzando i raptor, senza sapere che il predatore possiede anche i geni dei velociraptor e quindi, grazie ad essi, riesce a divenire il nuovo alfa e ad aizzare i raptor contro Owen stesso e la squadra, sterminando la maggior parte degli uomini. Nel finale Owen riesce a ristabilire l'imprinting con Blue e gli altri raptor superstiti, che quindi combattono insieme a lui contro l'Indominus. Riesce a salvarsi e ad andarsene dal Jurassic World.\nTorner\u00e0 sull'isola nel quinto film, convinto da Claire, per salvare i dinosauri dall'eruzione, e soprattutto per salvare Blue. Quando riesce a trovare la velociraptor per\u00f2 scopre che Ken Weathey e i suoi mercenari lo hanno ingannato: essi narcotizzano sia lui che Blue, ferendo mortalmente la raptor. Owen riesce per un pelo a salvarsi dalla lava durante l'eruzione, per poi ricongiungersi con Claire e Franklin. I tre scappano dai dinosauri in fuga e cercano di entrare in una girosfera, ma Owen a causa della lotta tra un carnotaurus e un sinoceratops non riesce a salire in tempo. Quando sta per essere divorato dal predatore, arriva il Tyrannosaurus, che uccide il carnotaurus ma per sbaglio mette in moto la girosfera, che finisce in mare. Owen salva Claire e Franklin prima che questi anneghino, in seguito i tre riescono a entrare di nascosto nella nave di Weathey piena di dinosauri catturati e a ricongiungersi con Zia. Sono proprio lui e Claire a prelevare il sangue dal Tyrannosaurus, rischiando di essere uccisi dal predatore, per permettere A Zia di curare Blue dalla ferita. La sera, lui e Claire, separatisi da Zia e Franklin, vengono imprigionati nei sotterranei della tenuta di Lockwood da Mills e Weatlhey. Owen per\u00f2 riesce a liberare uno stygimoloch e fugge insieme a Maisie e Claire, scatenando l'erbivoro tra gli acquirenti di Mills e rovinando l'asta. Dopo una rocambolesca fuga dell'indoraptor, Owen irrompe nella camera della povera Maisie, salvandola appena in tempo ma venendo messo all'angolo dal mostro. A salvarli arriva Blue, che attacca l'indoraptor permettendo a Owen e Maisie di scappare. Poco dopo, intrappolato su un tetto di vetro dall'ibrido, Owen viene di nuovo salvato da Blue, che assieme all'indoraptor precipita dal tetto, salvandosi mentre l'ibrido muore infilzato sulle corna del teschio del triceratops. Durante la fuga dei dinosauri dalla villa, Owen scambia un ultimo sguardo con Blue prima che lei tutta nella foresta. Owen, Claire e Maisie vanno a vivere insieme.\nClaire Dearing.\nCompare in: \"Jurassic World (film, libro e LEGO videogioco)\", \"LEGO Jurassic World: L'evasione di Indominus Rex ()\", \"Il regno distrutto (film e libro)\", \"Jurassic World Alive (videogioco)\", \"Jurassic World Evolution (videogioco)\", \"The Evolution of Claire (libro)\", \"Jurassic World Evolution 2 (videogioco)\" e \"Il dominio (film)\". \u00c8 interpretata da Bryce Dallas Howard e, nella versione italiana, \u00e8 doppiata da Federica De Bortoli.\n\u00c8 la protagonista femminile della trilogia di film \"Jurassic World\"\" assieme a Chris Pratt.\nResponsabile della sicurezza e manager del Jurassic World, \u00e8 una giovane e bellissima donna dai capelli rossi, sorella di Karen Mitchell e zia materna di Gray e Zach. Nel film si dimostra sempre occupata e dedita agli affari e al marketing del parco, minimizzando la sua empatia e il suo lato dolce. Quando parte alla ricerca dei nipoti, si unisce a Owen Grady (con il quale ha inizialmente parecchie divergenze, ma verso cui sembra provare attrazione. Durante l'attacco degli pteranodonti salva Owen da uno di essi, per poi baciarlo subito dopo), capisce di aver fatto terribili sbagli e si impegna per risolvere il problema del feroce e astuto Indominus-Rex (che semina distruzione dopo esser fuggito dal recinto). Nello scontro finale libera la T-Rex (comparsa nel primo film) e riesce ad aizzarla contro l'Indominus. Riesce a sopravvivere e a lasciare il Jurassic World.\nClaire ora \u00e8 la fondatrice del Dinosaur Protection Group, dove lavora insieme a Franklin e Zia. Dopo aver pianificato una spedizione di salvataggio insieme a Eli Mills, torna sull'isola insieme a Owen, Franklin e Zia per salvare i dinosauri dall'eruzione del vulcano, risvegliatosi recentemente. Qui resta insieme a Franklin in un edificio di controllo per monitorare Blue, ma i due vengono attaccati da un baryonyx, riuscendo per\u00f2 a scappare. Nella fuga di massa dei dinosauri, Claire e Franklin si rifugiano nella girosfera ma finiscono in mare, rischiando do annegare ma venendo salvati da Owen. Sulla nave, Claire e Owen devono recuperare del sangue dal Tyrannosaurus per iniettarlo nel corpo di Blue e salvarla. Claire e Owen riescono a prendere il sangue, salvandosi per un pelo dal predatore. Nella tenuta di Lockwood, Owen e Claire riescono a evadere dalla loro prigione grazie a uno stigymoloch. Una volta liberi trovano Maisie Lockwood, che li informa dell'asta \u00e8 della creazione dell'indoraptor. Alla fine del film \u00e8 Claire a salvare momentaneamente Maisie e Owen dall'indoraptor, facendo saltare l'ibrido sul tetto di vetro ingannandolo con un laser(in realt\u00e0 questo fa solo prendere tempo a Owen perch\u00e9 l'indoraptor riesce a risalire sul tetto, sar\u00e0 Blue a causare la morte dell'ibrido facendolo cadere dal tetto sulle corna del teschio di triceratops). Dopo la morte dell'indoraptor e la fuga dei dinosauri, Claire e Owen si rimettono insieme e adottano Maisie.\nPersonaggi secondari.\nJohn Hammond.\nCompare in: \"Jurassic Park (libro, film e LEGO videogioco)\", \"Il mondo perduto (film e LEGO videogioco)\", \"Jurassic Park III (citazione)\", \"Jurassic World (citazione e statua)\" e \"Jurassic World Evolution (videogioco)\".\nJohn Hammond \u00e8 l'uomo d'affari che ha ideato Jurassic Park e il fondatore della societ\u00e0 InGen. Nel romanzo \"Jurassic Park\" \u00e8 descritto come un personaggio eccentrico, interessato solamente ai profitti e ai dinosauri. Alla fine del libro dichiara di essere intenzionato a ricreare il parco pensando di poter correggere gli errori commessi fin l\u00ec e addossando le colpe unicamente allo staff (non solo a Nedry) mostrando di non aver imparato nulla dalla terrificante esperienza. Tuttavia mentre passeggia per il parco, apparentemente rimesso in sicurezza, viene spaventato dal ruggito del Tirannosauro (in realt\u00e0 trattasi del nipote che per scherzo ne imita il verso al microfono del parco) e nel tentare la fuga nella foresta cade rompendosi una gamba. Malgrado tenti di rialzarsi e gridi aiuto nessuno lo sente e viene infine attaccato e sbranato dai Procompagnatus. Verr\u00e0 menzionato brevemente nel secondo episodio. Crichton lo ha descritto come \"il lato oscuro di Walt Disney\".\nLa sua controparte cinematografica, invece, \u00e8 molto pi\u00f9 simpatica e bonaria, desideroso sinceramente di voler fare del bene con il suo parco; alla fine del film sopravvive (imparando anche i suoi errori) e compare ancora all'inizio e alla fine del secondo film. In \"Jurassic World\" viene solo menzionato, in quanto ormai \u00e8 defunto; tuttavia, il suo parco \u00e8 finalmente diventato realt\u00e0. Nel successivo film si scoprir\u00e0 la sua collaborazione con Benjamin Lockwood,con il quale estrasse il primo DNA dalle zanzare intrappolate nell'ambra. Il rapporto di amicizia e collaborazione fra i due si ruppe quando dopo un incidente d'auto e la conseguente morte della figlia di Lockwood, quest'ultimo la fece clonare spacciandola per la nipote; Hammond infatti era contrario alla clonazione umana.\nNick Van Owen.\nCompare in: \"Il mondo perduto (libro, film e LEGO videogioco)\" e \"Jurassic World Evolution (videogioco)\". \u00c8 interpretato da Vince Vaughn e doppiato in italiano da Vittorio De Angelis.\nPaul Kirby.\nCompare in: \"Jurassic Park III (film, libro e LEGO videogioco)\" e \"Jurassic World Evolution (videogioco)\". \u00c8 interpretato da William H. Macy e, nella versione italiana, \u00e8 doppiato da Antonio Sanna.\nPadre di Eric ed ex marito di Amanda, convince Alan Grant ad accompagnarli sull'isola fingendo un viaggio di ricerca. In realt\u00e0 lui e la moglie intendono atterrare sul sito per cercare loro figlio, scomparso recentemente proprio in quella zona. Dimostra grande coraggio nell'affrontare lo Spinosauro, rischiando di morire. Salvo per miracolo, riesce a lasciare l'isola insieme ai superstiti del gruppo.\nAmanda Kirby.\nCompare in: \"Jurassic Park III (film, libro e LEGO videogioco)\" e \"Jurassic World Evolution (videogioco)\". \u00c8 interpretata da T\u00e9a Leoni e, nella versione italiana, \u00e8 doppiata da Eleonora De Angelis.\nMadre di Eric ed ex moglie di Paul, viaggia sull'isola insieme al marito e al gruppo per ritrovare il figlio scomparso insieme al fidanzato Ben. Premurosa ma combattiva, avr\u00e0 un faccia a faccia con un branco di raptor, dal quel riuscir\u00e0 a salvarsi insieme agli altri superstiti. Lascia l'isola insieme ai superstiti del gruppo.\nBilly Brennan.\nCompare in: \"Jurassic Park III (film, libro e LEGO videogioco)\" e \"Jurassic World Evolution (videogioco)\". \u00c8 interpretato da Alessandro Nivola e, nella versione italiana, \u00e8 doppiato da Fabrizio Manfredi.\nGiovane assistente di Alan Grant, lo convince ad accettare il viaggio sull'isola, attirato dalla prospettiva dei finanziamenti offerti dai coniugi Kirby. Ruber\u00e0 delle uova di raptor, pensando di poterle rivendere ma per questo lui e il gruppo si ritroveranno alle costole un intero branco. Scoperto e aspramente rimproverato dal professore, verr\u00e0 gravemente ferito da uno stormo di Pteranodonti per salvare la vita di Eric ma riuscir\u00e0 miracolosamente a sopravvivere.\nBarry Semb\u00e8ne.\nCompare in: \"Jurassic World (film, libro e LEGO videogioco)\", \"Jurassic World Evolution (videogioco)\" e \"Il dominio (film)\". \u00c8 interpretato da Omar Sy e, nella versione italiana, \u00e8 doppiato da Simone Mori.\nBarry Semb\u00e8ne \u00e8 il migliore amico di Owen, si prende cura dei Velociraptor quando Owen finisce l'addestramento con loro, e fa parte della squadra chiamata i \"Raptor Squad\".\nBenjamin Lockwood.\nCompare in: \"Il regno distrutto (film e libro)\" e \"Jurassic World Evolution (videogioco)\". \u00c8 interpretato da James Cromwell e doppiato in italiano da Dario Penne.\nQuando John Hammond fond\u00f2 la InGen, l'azienda che clona i dinosauri dall'antico DNA, Benjamin Lockwood era il suo partner. Lockwood perse la figlia Maisie in un incidente d'auto e, vista la sua mancanza, la clon\u00f2, spacciandola per la sua dolce nipotina. Hammond, contrario alla clonazione umana, si allontan\u00f2 da Lockwood e i due non tornarono pi\u00f9 soci.\nLockwood vive in una tenuta lontana dal resto della citt\u00e0. La sua tenuta \u00e8 piena di scheletri e modellini di dinosauri, esposti su mobili oppure dietro ad alcune vetrine, che sono messi dentro alla biblioteca. La tenuta ha circa tre piani e ha tantissime camere. Nei sotterranei ci sono pure un laboratorio e delle gabbie, che servivano alla InGen per creare i dinosauri e metterli al sicuro.\nLockwood vive nella tenuta con il suo assistente Eli Mills, la figlia clonata Maisie e la cameriera Iris. Lockwood si fida tanto di Mills che gli ha rivelato che Maisie \u00e8 un clone. Lockwood viene sempre visto in sedia a rotelle e, quando \u00e8 nel suo letto, con la flebo.\nLockwood non ha mai rivelato a Maisie che lei \u00e8 un clone e non ha avuto pi\u00f9 contatti con la InGen, ma ha espresso il suo parere riguardo all'incidente del Jurassic World. Tre anni dopo l'incidente, a casa Lockwood si presenta Claire Dearing, ex-responsabile del Jurassic World ed ora un'attivista che vuole salvare i dinosauri dall'imminente eruzione vulcanica ad Isla Nublar.\nLockwood \u00e8 favorevole al salvataggio dei dinosauri, ma \u00e8 incosciente del fatto che Mills \u00e8 d'accordo con alcuni mercenari per catturare i dinosauri e metterli all'asta. Dopo la cattura dei dinosauri, Maisie scopre che Mills vuole vendere i dinosauri, cos\u00ec lo rivela a Lockwood.\nLockwood chiama subito in sua presenza Mills e lo costringe a telefonare alla polizia e dichiararsi colpevole. Mills, non intento a mandare a monte l'asta, soffoca con un cuscino Lockwood. Dopo, Mills fa credere ad Iris e a Maisie che Lockwood sia morto di vecchiaia.\nFranklin Webb.\nCompare in: \"Il regno distrutto (film e libro)\", \"Jurassic World Evolution (videogioco)\" e \"Il dominio (film)\". \u00c8 interpretato da Justice Smith e doppiato in italiano da Alex Polidori.\nFranklin Webb \u00e8 un giovane membro del Dinosaur Protection Group, dove lavora come tecnico in quanto esperto di computer (era stato convinto dal padre a lavorare l\u00ec perch\u00e9 avrebbe \"imparato a comunicare\"). Arriva su Isla Nublar con Claire, Zia, Owen e i mercenari, riesce a far ripartire la corrente elettrica per riuscire a localizzare i dinosauri con il computer e rimane nella struttura insieme a Claire. Qui durante l'eruzione vulcanica lui e Claire vengono attaccati da un baryonyx, riuscendo a salvarsi e a ricongiungersi con Owen. Nella tenuta di Lockwood \u00e8 proprio Franklin a narcotizzare Wu e a liberare Zia, per poi fuggire con lei dal laboratorio distrutto dalle esplosioni. Lui e Zia si ricongiungono con Owen, Claire e Maisie alla fine del film.\nZia Rodriguez.\nCompare in: \"Il regno distrutto (film e libro)\", \"Jurassic World Evolution (videogioco)\" e \"Il dominio (film)\". \u00c8 interpretata da Daniella Pineda e doppiata in italiano da Gaia Bolognesi.\nZia Rodriguez fa parte del Dinosaur Protection Group. Come Franklin lavorava a Jurassic World, dove faceva la paleoveterinaria. Su Isla Nublar si unisce a Owen nella ricerca di Blue, dimostrando un grande coraggio nell'affrontare Ken Weatlhey dopo che egli spara a Owen narcotizzandolo. Viene catturata dai mercenari e portata sulla nave da carico, dove assieme a Owen, Claire e Franklin cerca di salvare Blue, riuscendo a estrarre dal fianco della raptor il proiettile che l'aveva ferita dopo aver trasfuso nel suo corpo il sangue del t-rex. Nel laboratorio della tenuta di Lockwood Zia rivela a Henry Wu di aver compiuto una trasfusione dal Tyrannosaurus poco prima che il genetista venga narcotizzato da Franklin . I due ragazzi poi liberano Blue, che uccide i soldati e fa fuoriuscire del gas infiammabile da dei serbatoi, facendo esplodere il laboratorio. Sia Blue che Zia e Franklin si salvano. Alla fine del film lei e Franklin si ricongiungono a Owen, Claire e Maisie.\nBambini e ragazzi.\nTimothy Murphy.\nCompare in: \"Jurassic Park (libro, film e LEGO videogioco)\", \"Il mondo perduto (film)\" e \"Jurassic World Evolution (videogioco)\". Nel film \u00e8 interpretato da Joseph Mazzello con la voce italiana di George Castiglia.\nTimothy \"Tim\" Murphy \u00e8 il fratello maggiore di Lex Murphy e nipote di John Hammond. \nViene descritto come un ragazzo di circa undici anni, dotato di grande interesse per i dinosauri e il computer. Ha un rapporto molto complicato con i suoi familiari, specialmente il padre che non comprende i suoi hobby e favorisce Lex in quanto a quest\u2019ultima piacciono gli sport all\u2019aria aperta. La stessa sorella, condividendo i pensieri del padre, passa gran parte del libro a prendere in giro Tim, soprattutto per la sua passione per i dinosauri. Il ruolo del ragazzo \u00e8 fondamentale in diverse occasioni, come scoprire che i dinosauri stanno per lasciare il continente e prevenire il rischio. Inoltre \u00e8 colui che riattiva la corrente nel parco. La sua esperienza nei dinosauri \u00e8 simile a quella del dottor Alan Grant e molto superiore a quella di Henry Wu. Proprio con il dottor Grant stringe un forte legame di amicizia nel tempo che trascorrono al parco.\nNel film di Spielberg, Tim subisce diverse modifiche: diventa lui il fratello minore di Lex; inoltre parte del suo carattere del romanzo, come la passione per i computer, vengono dati alla sorella, pertanto i due vanno molto pi\u00f9 d\u2019accordo rispetto al libro. La modifica di et\u00e0 \u00e8 stata fatta per permettere a Steven Spielberg di lavorare con il giovane attore Joseph Mazzello, e per rendere Lex un personaggio pi\u00f9 forte.\nAlexis Murphy.\nCompare in: \"Jurassic Park (libro, film e LEGO videogioco)\", \"Il mondo perduto (film)\" e \"Jurassic World Evolution (videogioco)\". \u00c8 interpretata da Ariana Richards con la voce di Valeria De Flaviis.\nAlexis \"Lex\" Murphy \u00e8 la sorella minore di Tim Murphy e nipote di John Hammond.\nNel romanzo \u00e8 descritta come una bambina di sette-otto anni, bionda e amante degli sport, soprattutto il baseball, difatti porta con se\u2019 quasi sempre un berretto e un guantone da baseball. Ha un carattere lamentoso, egoista e infantile, e ha un rapporto molto difficile con il fratello maggiore Tim, poich\u00e9 quest\u2019ultimo, contrariamente a lei, ama trascorrere il tempo al chiuso e sui computer. La ragazzina, per le sue passioni, \u00e8 anche la favorita del padre, con cui il fratello non ha un bel rapporto. A Jurassic Park non si interessa ai dinosauri, e passa gran parte del libro a discutere con Tim, sia prendendolo in giro per i suoi interessi, sia ricordandogli quello che il padre pensa di lui. I suoi comportamenti spesso mettono in pericolo se\u2019 stessa e gli altri, ma nel romanzo non mostra segni di una particolare maturazione.\nNel film di Spielberg, il personaggio subisce diverse modifiche: \u00e8 lei la sorella maggiore di Tim, tra i 12 e 14 anni, e ha anche una personalit\u00e0 diversa, simile a quella del fratello nel romanzo. I suoi rapporti con Tim sono decisamente migliori, ed \u00e8 lei l\u2019esperta di computer che riporta energia al parco. Come il personaggio di Ellie Sattler, \u00e8 stato rafforzato per aggiungere ruoli femminili forti al film.\nKelly Curtis Malcolm.\nCompare in: \"Il mondo perduto (libro, film e LEGO videogioco)\" e \"Jurassic World Evolution (videogioco)\". Nel film \u00e8 interpretata da un'attrice debuttante, Vanessa Lee Chester.\nKelly Curtis Malcolm \u00e8 la migliore della sua classe, a parte R.B. \"Arby\" Benton. Assieme lavorano per il professor Levine. Un giorno fuori da scuola, incontrano Ed James il quale in seguito capisce che i due stanno lavorando a un progetto per il dottor Levine. Viaggia di nascosto verso Isla Sorna e l\u00ec incontra il suo idolo personale, Sarah Harding, che le insegna a maneggiare un fucile.\nNel film la ragazza \u00e8 di colore e dimostra un'intelligenza particolare per una giovane della sua et\u00e0, ad esempio quando esprime rimorso per aver disobbedito al padre e averlo seguito di nascosto su Isla Sorna quando invece avrebbe dovuto ascoltarlo e rimanere a casa. \u00c8 anche un'eccellente ginnasta, grazie a cui riesce a salvare il padre dall'attacco di un velociraptor.\nEric Kirby.\nCompare in: \"Jurassic Park III (film, libro e LEGO videogioco)\" e \"Jurassic World Evolution (videogioco)\". \u00c8 interpretato da Trevor Morgan e, nella versione italiana, \u00e8 doppiato da Giulio Renzi Ricci.\nFiglio di Paul e Amanda, scompare sull'isola all'inizio della storia. Salva Alan Grant dall'attacco di un branco di raptor e si scopre che era riuscito a sopravvivere per otto settimane sull'isola costruendosi un rifugio con grande abilit\u00e0, coraggio, astuzia e intelligenza. \nSalva Alan dai velociraptor e lo conduce nel suo rifugio, poi i due si ricongiungono con i loro compagni. Dopo essere scappati dallo spinosaurus, i cinque giungono in una voliera dove Eric viene rapito da uno pteranodon, ma viene salvato da Billy. Lascia l'isola insieme ai superstiti del gruppo.\nGray Mitchell.\nCompare in: \"Jurassic World (film, libro e LEGO videogioco)\" e \"Jurassic World Evolution (videogioco)\". \u00c8 interpretato da Ty Simpkins e doppiato in italiano da Gabriele Caprio.\nGray Mitchell \u00e8 il fratello minore di Zach, grande appassionato di dinosauri si dirige insieme al fratello Zach al Jurassic World, ospitati dalla Zia Claire Dearing, responsabile delle operazioni del parco di Jurassic World. Lui e Zach, non rispettando l'evacuazione del parco, nella foresta vengono assaliti dall'indominus rex, che distrugge la girosfera e li insegue, battendo in ritirata solo dopo che i due ragazzi saltano da una cascata.\n\u00c8 proprio Gray a dare a Claire l'idea di liberare il Tyrannosaurus per uccidere l'indominus rex, affermando che \"ci servono pi\u00f9 denti\". Dopo la morte dell'indominus rex fugge dal parco insieme a Owen, Claire e suo fratello Zach.\nZach Mitchell.\nCompare in: \"Jurassic World (film, libro e LEGO videogioco)\" e \"Jurassic World Evolution (videogioco)\". \u00c8 interpretato da Nick Robinson e doppiato in italiano da Mirko Cannella.\nZachary \"Zach\" Mitchell \u00e8 il fratello maggiore di Gray, un ragazzo adolescente viene spedito a Jurassic World, con il fratello pi\u00f9 giovane, Gray dalla Zia Claire Dearing responsabile delle operazioni del parco di Jurassic World, Tuttavia, l'ultima attrazione del parco, un ibrido genetico chiamato Indominus rex causer\u00e0 morte \u00e8 distruzione all'interno del parco, Zach insieme a suo fratello Gray sopravvive al disastro di Isla Nublar del 2015.\nMaisie Lockwood.\nCompare in: \"Il regno distrutto (film e libro)\", \"Jurassic World Evolution (videogioco)\" e \"Il dominio (film)\". \u00c8 interpretata da Isabella Sermon e doppiata in italiano da Sara Tesei.\nMaisie Lockwood \u00e8 una dolce ragazzina di circa dieci anni, che vive nella tenuta insieme a Benjamin Lockwood, Eli Mills e la sua badante Iris. In realt\u00e0 Maisie non \u00e8 la vera nipote di Lockwood: questi, per riavere indietro la sua figlia morta, ne cre\u00f2 un clone, Maisie appunto. Ci\u00f2 separ\u00f2 Lockwood da Hammond. La cosa le sar\u00e0 rivelata proprio da Mills, dopo la morte di Lockwood.\nMaisie \u00e8 la prima a scoprire che Mills si \u00e8 alleato con Henry Wu e Gunnar Eversol per vendere i dinosauri salvati dall'isola: cerca di dirlo a Lockwood, ma non viene ascoltata. \u00c8 anche la prima a scoprire l'esistenza dell'Indoraptor, Mills infatti per non correre rischi la chiude in camera sua. Lei riesce a fuggire e scopre che Lockwood \u00e8 morto, ma non sa che \u00e8 stato proprio Mills a ucciderlo. Insieme a Owen e Claire fugge dell'indoraptor, che per\u00f2 riesce a isolarla nella sua camera e sta per ucciderla: a salvarla intervengono prima Owen e poi Blue; sar\u00e0 proprio quest'ultima a causare la morte dell'ibrido, facendolo precipitare da un tetto di vetro sulle corna di un teschio del triceratops. Quando i dinosauri intrappolati nei piani di contenimento rischiano di essere sterminati dal gas, \u00e8 proprio Maisie a salvarli, aprendo i cancelli dello scantinato e facendoli fuggire via, liberando i dinosauri per il mondo e affermando: \"Ho dovuto farlo: sono vivi, come me\". Infine Maisie viene adottata dai protagonisti Owen e Claire, e i tre vanno a vivere felicemente insieme.\nAntagonisti.\nLewis Dodgson.\nCompare in: \"Jurassic Park (libro e film)\", \"Il mondo perduto (libro)\", \"Jurassic World Evolution (videogioco)\" e \"Il dominio (film)\". \u00c8 interpretato da Cameron Thor e Campbell Scott ed \u00e8 doppiato da Simone Mori.\nNel primo film lo si vede corrompere Dennis Nedry prima della partenza di quest'ultimo verso l'isola. Lo stesso avviene nel libro. Nel secondo libro \u00e8 l'antagonista principale e interpreta il ruolo che nel film invece \u00e8 di Ludlow. Insieme a Howard King e George Baselton si reca su Isla Sorna per recuperare delle uova di dinosauro e venderle. Il suo piano per\u00f2 va in fumo quando lui e i suoi scagnozzi vengono attaccati dai Tyrannosaurus Rex, che uccidono Baselton e intrappolano lui e King, in fuga su una jeep, su un'altura. Dogson si salva lanciandosi nel vuoto (anche King riuscir\u00e0 a sopravvivere, ma pi\u00f9 avanti nel libro verr\u00e0 ucciso dai velociraptor). Alla fine del libro, dopo uno scontro con Sarah Harding, viene spinto proprio da Sarah tra le fauci del Tyrannosaurus che li aveva attaccati. Il T-Rex getta Dogson in pasto ai suoi piccoli, che lo divorano. Dodgson si dimostra come l'unico personaggio dalla sua pura malvagit\u00e0 (solo nella versione del romanzo).\nHenry Wu.\nCompare in: \"Jurassic Park (libro, film e LEGO videogioco)\", \"Jurassic World (film, libro e LEGO videogioco)\", \"LEGO Jurassic World: L'evasione di Indominus Rex ()\", \"Il regno distrutto (film e libro)\", \"Jurassic World Evolution (videogioco)\", \"The Evolution of Claire (libro)\", \"Jurassic World Evolution 2 (videogioco)\" e \"Il dominio (film)\". \u00c8 interpretato da BD Wong, nella versione italiana del film ha la voce di Loris Loddi.\nHenry Wu \u00e8 un giovane e brillante genetista che vive in California. Deciso a intraprendere la carriera di ricercatore, consegue un dottorato, ma John Hammond, direttore della InGen, lo assume per clonare dinosauri a Isla Nublar, dove intende creare un parco di divertimenti unico al mondo.\nWu, deciso a diventare famoso nel mondo scientifico, accetta la generosa offerta, e clona quindici specie di dinosauri e di piante arcaiche, ricreando il mondo giurassico, anche se con numerose alterazioni genetiche, come la dipendenza degli animali dall'amminoacido chiamato lisina.\nQuando il parco sta per aprire, esprime i propri dubbi sugli animali che ha creato, sostenendo che siano troppo aggressivi e dannosi per i visitatori, ma Hammond non concorda con lui.\nQuando i dinosauri riescono a evadere a seguito di un sabotaggio compiuto da Dennis Nedry, nell'agosto del 1989, il dottor Wu viene attaccato e ucciso da un Velociraptor verso la fine del libro. Il dottore cerca di salvare la giovane Ellie Sattler, rimasta fuori dal laboratorio, dall'imminente attacco dei raptor tenendogli aperta la porta per farla rientrare. Purtroppo per lui la sua azione, unita all'imprudenza della ragazza che ignora i suoi avvertimenti e non rientra nel laboratorio in tempo, gli costa la vita. Un raptor infatti riesce a scalare la recinzione e a saltare gi\u00f9 dal tetto aggredendo e sbranando il genetista. \nNel primo film Wu appare solamente nella scena del laboratorio genetico come da personaggio minore, dove spiega le caratteristiche dei dinosauri creati dal suo staff, e a differenza del romanzo sopravvive incolume, avendo lasciato l'isola con il resto del personale prima dell'incidente. Nel romanzo inoltre il ruolo di Wu \u00e8 molto partecipe e importante rispetto alla comparsata del film.\nHenry Wu ritorner\u00e0 nuovamente come antagonista terziario nel film \"Jurassic World\", quarto capitolo della saga di Jurassic Park, in cui il proprietario del parco, Simon Masrani, gli intima di porre un freno al suo operato avendo visto le conseguenze della creazione dell'Indominus rex. Alla fine riesce a lasciare l'isola in elicottero con l'aiuto di Hoskins portando via con s\u00e9 gli embrioni di dinosauro.\nNel quinto film (sempre da antagonista terziario del film), fa recuperare il DNA dell'Indominus Rex per realizzare il nuovo ibrido Indoraptor, di cui sar\u00e0 contrario alla vendita al mercato nero perch\u00e9 solo un prototipo non ancora perfezionato. Viene messo in salvo dai mercenari di Mills dopo aver perso i sensi nel suo laboratorio a causa di un tranquillante sparatogli da Franklin Webb mentre quest'ultimo liberava dalla gabbia il velociraptor Blue assieme a Zia Rodriguez. Anche questa volta gli embrioni di dinosauro vengono prelevati dai suoi assistenti garantendogli il proseguimento delle ricerche.\nHenry Wu ricomparir\u00e0 come antagonista secondario nel film \"Jurassic World - Il dominio\", sesto e ultimo film della serie.\nDennis Nedry.\nCompare in: \"Jurassic Park (libro, film e LEGO videogioco)\", \"Jurassic Park: The Game ()\" e \"Jurassic World Evolution (videogioco)\". \u00c8 interpretato da Wayne Knight e doppiato da Vittorio Stagni.\nDennis Nedry \u00e8 un brillante tecnico di computer di Cambridge, esperto di comunicazioni telematiche, l'antagonista secondario del primo film.\nViene assunto dalla InGen per curare i sistemi informatici e comunicativi del \"Jurassic Park\" su Isla Nublar, di propriet\u00e0 di John Hammond, con cui entra subito in contrasto per motivi finanziari.\nNel romanzo il personaggio viene approfondito sotto un'altra luce: contrariamente al film, nel quale viene mostrato semplicemente come un uomo meschino, frustrato e disonesto, il libro spiega che il suo tradimento \u00e8 nato anche dal fatto che Hammond lo costrinse illegalmente, tramite ricatti e diffamazioni verso altre aziende per le quali Nedry voleva lavorare, a programmare ulteriori software, molto complicati, senza compenso alcuno. Da qui in poi, Nedry nutrir\u00e0 un odio profondo verso il vecchio imprenditore, e un implacabile desiderio di vendetta.\nNel 1989 viene corrotto da Lewis Dodgson, importante funzionario della \"Biosyn\", che intende servirsi di lui per rubare i campioni genetici dei dinosauri alla InGen.\nNedry studia un piano molto ingegnoso per consegnare gli embrioni di tutte e quindici le specie senza essere scoperto. Sfrutta un margine di alcuni minuti e disattiva la corrente dell'intero parco.\nMa la sua disonest\u00e0 non rester\u00e0 affatto impunita: mentre si dirige al molo per consegnare i campioni rubati, sbaglia strada e viene cos\u00ec attaccato da un dinosauro, un esemplare adulto di Dilophosaurus, dal quale viene orribilmente accecato, sventrato e divorato. Nel libro il suo corpo viene ritrovato da alcuni dei protagonisti, che recuperano anche il contenitore con gli embrioni, al contrario del film.\nIl sabotaggio che ha eseguito coster\u00e0 molto caro, portando alla morte molti degli addetti al \"Jurassic Park\".\nNel film Nedry disattiva tutti i sistemi per poter passare indisturbato tra i recinti. Quando la sua auto si bloccher\u00e1 di fronte alla strada per il molo lui avr\u00e0 un incontro con un cucciolo di Dilophosauro. Dopo essere stato accecato e aver perso il contenitore con gli embrioni, caduto a terra e coperto dal fango, verr\u00e0 divorato dal dinosauro che lo attaccher\u00e0 dentro la macchina.\nLa sua storia continua con le vicende trattate in \"\" con Nima Cruz, una spia assunta dalla \"Biosyn\" per recuperare gli embrioni. Nel videogioco Nima ritrover\u00e0 il cadavere di Dennis Nedry poco tempo dopo la sua morte, a causa del Dilophosaurus. La spia riuscir\u00e0 anche a recuperare il contenitore con gli embrioni caduto sotto nel fango, durante la scena del film.\nPeter Ludlow.\nCompare in: \"Il mondo perduto (film e LEGO videogioco)\" e \"Jurassic World Evolution (videogioco)\". \u00c8 interpretato da Arliss Howard e doppiato da Dario Penne.\nPeter Ludlow \u00e8 il nipote di John Hammond, l'antagonista principale del secondo film. In una scena eliminata del secondo Jurassic Park, faceva vedere le spese per le perdite delle persone o dello smaltimento delle strutture sulle isole e si fece nominare amministratore della InGen. Finanzi\u00f2 e partecipo' alla spedizione della sua squadra, guidata da a parte lui, Tembo, Stark e Ajay. Fu ucciso dal cucciolo del Tyrannosaurus rex all'interno della stiva della nave che aveva portato il T-Rex adulto in America, dopo essere stato bloccato e ferito dall'esemplare adulto.\nNel romanzo l'antagonista principale era Lewis Dodgson, e moriva in un modo praticamente analogo, con la differenza che veniva sbranato sull'isola e non sulla barca. Trascinato dall'esemplare adulto di T-Rex all'interno della tana, Dodgson veniva ucciso dai tre cuccioli (nel film il cucciolo \u00e8 uno solo).\nDieter Stark.\nCompare in: \"Il mondo perduto (film e LEGO videogioco)\" e \"Jurassic World Evolution (videogioco)\". \u00c8 interpretato da Peter Stormare e doppiato da Nino Prester.\n\u00c8 uno dei pi\u00f9 importanti uomini della spedizione della InGen, e a volte il capo principale, Roland Tembo, gli d\u00e0 il comando, finch\u00e9 i dinosauri non scappano. \u00c8 l'antagonista secondario del secondo film. Fu il primo degli uomini di Ludlow a morire, aggredito e smembrato dai compsognathus su un ruscello dopo essersi perso. (Nel primo libro \u00e8 John Hammond a morire in un modo assai simile)\nI suoi resti furono trovati da alcuni uomini della InGen, capitanati da Roland Tembo. Quando, al loro ritorno, Ian Malcolm chiede se l'avessero trovato, Roland risponde ironicamente \"solo le parti che non sono piaciute\".\nVic Hoskins.\nCompare in: \"Jurassic World (film, libro e LEGO videogioco)\", \"LEGO Jurassic World: L'evasione di Indominus Rex ()\" e \"Jurassic World Evolution (videogioco)\". \u00c8 interpretato da Vincent D'Onofrio e, nella versione italiana, \u00e8 doppiato da Enzo Avolio.\nVic Hoskins \u00e8 l'antagonista secondario del quarto film. Nel corso del film si scopre che ha intenzione di far riprodurre dei dinosauri geneticamente modificati (compreso l'Indominus-Rex) per farne delle armi biologiche, in modo da poter vincere guerre future sfruttando le caratteristiche degli ibridi, arrivando a corrompere il dottor Wu e celare le sue macchinazioni e i suoi propositi. Alla fine la disonest\u00e0 di Hoskins non rimane impunita; il velociraptor Delta (passata momentaneamente dalla parte dell'Indominus) lo trova nel laboratorio del centro turistico e l'uomo, nel vano tentativo di legare con l'animale, viene sbranato in presenza di Owen, Claire, Zach e Gray, che avevano scoperto i suoi assurdi piani.\nEli Mills.\nCompare in: \"Il regno distrutto (film e libro)\" e \"Jurassic World Evolution (videogioco)\". \u00c8 interpretato da Rafe Spall e doppiato in italiano da Alessandro Quarta.\nEli Mills \u00e8 l'antagonista principale del quinto film, e vive nella tenuta Lockwood ed \u00e8 assistente di Benjamin Lockwood. Si scopre aver incontrato anni prima Claire Dearing. Mills \u00e8 cosciente che Maisie \u00e8 un clone.\nKen Weatlhey.\nCompare in: \"Il regno distrutto (film e libro)\" e \"Jurassic World Evolution (videogioco)\". \u00c8 interpretato da Ted Levine e doppiato in italiano da Massimo Corvo.\n\u00c9 il capo dei mercenari assunti da Eli Mills per catturare i dinosauri. Verr\u00e0 ucciso dall'Indoraptor.\nGunnar Eversoll.\nCompare in: \"Il regno distrutto (film e libro)\". \u00c8 interpretato da Toby Jones e doppiato in italiano da Mino Caprio.\nUn battitore alleato di Mills che dirige l'asta dei dinosauri. Verr\u00e0 ucciso dall'Indoraptor.\nAltri personaggi.\nRobert Muldoon.\nCompare in: \"Jurassic Park (libro)\", \"Jurassic Park (film)\". \u00c8 interpretato da Bob Peck e doppiato da Michele Gammino.\nRobert Muldoon \u00e8 il guardiacaccia di Jurassic Park. Descritto nel romanzo come un uomo corpulento di cinquant'anni, con profondi occhi blu e baffi grigio acciaio, \u00e8 un ex cacciatore professionista che ha lavorato con Hammond in uno dei suoi precedenti parchi in Kenya. Ha esperienza di lavoro con pericolosi predatori e (a differenza della maggior parte degli altri personaggi) il suo atteggiamento nei confronti dei dinosauri \u00e8 realistico e poco romantico. Crede che i Velociraptor dovrebbero essere eliminati, descrivendoli come intelligenti e potenzialmente pericolosi. Lo ricorda ad Hammond quando si rendono conto che non hanno modo di fermare il T. rex fuggito. Muldoon trascorre la maggior parte del romanzo girando per il parco, bevendo whisky e cercando di ristabilire l'ordine. Successivamente viene attaccato da un branco di Velociraptor, ma sopravvive incuneandosi in un tubo. Riesce a ucciderne alcuni e alla fine fugge dall'isola con gli altri sopravvissuti. \nNel film, all'inizio, quando un lavoratore viene attaccato da un Velociraptor che il personale del parco sta trasportando, Muldoon d\u00e0 l'ordine di ucciderlo. Osserva che i Raptor hanno testato la recinzione perimetrale in luoghi diversi, sondando un'apertura, e commenta che gli animali \"mostrano un'intelligenza estrema. Anche un'intelligenza per la risoluzione dei problemi\". Rimane nella sala di controllo con Hammond e Arnold, commentando i numerosi fallimenti di sicurezza e protezione del parco. Dopo l'interruzione di corrente, guida Ellie al sito di fuga del tirannosauro dove salvano Malcolm. Nella giungla durante un tentativo di ripristinare l'alimentazione, Muldoon si prepara a sparare a un Velociraptor in lontananza. Invece, un secondo Raptor gli tende un'imboscata laterale mentre \u00e8 concentrato sul primo Raptor. Muldoon commenta \"Ragazza intelligente\" mentre scopre la trappola e viene ucciso dal secondo Raptor.\nMartin \"Marty\" Guitierrez.\nCompare in: \"Jurassic Park (libro)\", \"Il mondo perduto (libro)\"\nRicercatore statunitense residente da tempo in Costa Rica, dove lavora come Biologo presso la riserva di Cabo Blanco, Martin appare solamente nei due romanzi. In \"Jurassic Park\", dopo aver visitato una bambina vittima dell'aggressione da parte di uno \"strano lucertolone\", rinviene parte del cadavere dell'animale e lo invia all'Istituto Malattie Tropicali di New York (verr\u00e0 poi identificato via fax dal dott. Grant, confermando che si tratta di un dinosauro). L'animale si scoprir\u00e0 in seguito essere un Procompsognatus, fuggito da Isla Nublar durante uno scalo di una nave rifornimenti.\nGerry Harding.\nCompare in: \"Jurassic Park (libro e film)\", \"Jurassic Park: The Game ()\" e \"Jurassic World Evolution (videogioco)\".\nIl dottor Harding era un veterinario per animali sulla cinquantina di anni, con i baffi grigi e occhi castani. Ha una figlia, Sarah Harding, fidanzata e poi moglie di Ian Malcolm.\nHarding fu chiamato da John Hammond per essere il veterinario del Jurassic Park. Entusiasta per l'idea di scrivere il primo libro su come curare i dinosauri, Harding accetta. Nel romanzo lo si incontra per la prima volta intento a curare uno Stegosaurus (nel film un Triceratops), ammalato per aver mangiato delle foglie di piante velenose.\nIn seguito, dopo la fuga dei dinosauri, tenta in tutti i modi di salvare la vita di Malcom, ferito dal Tyrannosaurus rex. Infine riesce a fuggire dall'isola insieme ai pochi superstiti riportando sultanto una lieve ferita al braccio causata dal morso di un Raptor.\nNel film \u00e8 una figura del tutto marginale: viene interpretato da Gerald R. Molen, ed \u00e8 doppiato da Maurizio Reti. \u00c8 invece uno dei protagonisti del videogioco \"\" dove tenta di lasciare Isla Nublar con la figlia Jess.\nJuanito Rostagno.\nCompare in: \"Jurassic Park (film)\". \u00c8 interpretato da Miguel Sandoval \u00e8 doppiato da Eugenio Marinelli.\n\u00c8 il proprietario della miniera \"Mano de Dios \" in Repubblica Dominicana, da cui Hammond prende le zanzare fossilizzate. Nel libro viene descritto come un trentenne intelligente, arguto e in abiti da lavoro.\nChristina \"Tina\" Bowman.\nCompare in: \"Jurassic Park (libro)\", \"Il mondo perduto (film)\". Nel film \u00e8 interpretata da Camilla Belle e doppiata da Veronica Puccio\nUnica figlia della famiglia Bowman. In uno dei primi capitoli, venne morsa il 14 luglio da un procompsognathus. Stava scrivendo la lista degli animali visti nelle vacanze a Cablo Blanco.\nRoland Tembo.\nCompare in: \"Il mondo perduto (film e LEGO videogioco)\" e \"Jurassic World Evolution (videogioco)\". \u00c8 interpretato da Pete Postlethwaite e doppiato da Saverio Moriones.\n\u00c8 un cacciatore, compagno di caccia di Ajay Shidu, che venne convocato dal compagno per lavorare per Ludlow.\n\u00c8 uno dei principali comandanti della ricerca per cattura i dinosauri. Ha un ruolo molto importante quando salva gli uomini mandati da John Hammond. Ricerca, insieme a Carter, Dieter Stark e Ajay Shidu, i T-Rex. Ha accettato l'incarico non per denaro, che ha rifiutato, bens\u00ec per la soddisfazione personale di abbattere un tirannosauro maschio adulto, poich\u00e9, avendo gi\u00e0 cacciato e ucciso ogni altro grande predatore vivente, ha deciso di cimentarsi nella sfida pi\u00f9 ardua affrontando il pi\u00f9 grande predatore preistorico. Malgrado appaia cinico e arrogante, non sottovaluta minimamente i pericoli dell'isola e non \u00e8 una cattiva persona, dimostrando preoccupazione per i membri della spedizione.\nVicino ad una cascata, riesce ad anestetizzare un tirannosauro, mentre gli altri vengono uccisi dai velociraptor in una prateria. Quando i pochi sopravvissuti tornarono, il suo amico Ajay non c'era. Mentre Ludlow gioisce e lo ringrazia per la cattura, Tembo risponde \"Ajay non ce l'ha fatta\", dimostrando di non provare alcuna soddisfazione per la propria impresa sapendo che il suo amico \u00e8 morto. Ludlow gli offre lavoro per sdebitarsi, ma Tembo afferma di volersi ritirare dalla caccia, affermando di aver visto troppe persone morire per questo scopo.\nEddie Carr.\nCompare in: \"Il mondo perduto\" (romanzo e film). \u00c8 interpretato da Richard Schiff e doppiato da Luca Biagini.\nEddie Carr \u00e8 l'esperto di attrezzature da campo del gruppo composto da Ian, Nick, Sarah e Kelly. Viene aggiunto alla squadra perch\u00e9 i veicoli che ha progettato non sono stati testati sul campo. Eddie \u00e8 spaventato da Isla Sorna e non vuole altro che recuperare Richard Levine e lasciare l'isola il prima possibile. Ha una relazione leggermente antagonista con Ian Malcolm, a cui non piace il fatto che il mondo di Carr sia cos\u00ec fortemente influenzato da un'elettronica inaffidabile. Alla fine viene ucciso da un branco di Raptor mentre li combatte con un tubo di ferro. Nel film, mentre cerca di salvare Ian, Sarah e Nick, viene mangiato dai due T-rex adulti prima che spingano i trailer gi\u00f9 dalla scogliera. Nel film, la sua relazione con Malcolm \u00e8 apparentemente positiva, poich\u00e9 Malcolm lo lascia a prendersi cura di sua figlia. Quando viene mangiato, Malcolm chiede a Roland Tembo che gli venga dato rispetto per aver cercato di salvarli.\nNel romanzo \u00e8 descritto come un venticinquenne compatto e forte che preferisce la citt\u00e0. Nel film ha i capelli neri, \u00e8 calvo e ha almeno quarant'anni rispetto alla descrizione del romanzo.\nJeff Rositter.\nCompare in: \"Il mondo perduto (libro)\"\nCapo della Byosin. Nel secondo romanzo compare in uno dei primi capitoli, insieme a Dodgson, dicendogli che non vuole sborsare pi\u00f9 soldi per rubare gli embrioni alla InGen o per finanziare le sue attivit\u00e0 illegali per l'azienda.\nAjay Shidu.\nCompare in: \"Il mondo perduto (film e LEGO videogioco)\". \u00c8 interpretato da Harvey Jason e doppiato da Manlio De Angelis (1)\nAjay \u00e8 il compagno di caccia di Roland Tembo.\nShidu lo convinse a partecipare come assistente di Peter Ludlow, capo della Ingen. Ajay non fu un suo pari, ma era importante pi\u00f9 o meno come un altro assistente di Ludlow, Stark.\nSempre insieme a Tembo, cattur\u00f2 il piccolo di T-rex, mettendo in moto una serie di eventi che porteranno all'uccisione di uno della squadra di Hammond, Eddie\nCarr, da parte dei due tirannosauri adulti.\nFu l'ultimo a morire del team InGen, ucciso dai Velociraptor nell'erba alta.\nRobert Burke.\nCompare in: \"Il mondo perduto (film)\". \u00c8 interpretato da Thomas Duffy \u00e8 doppiato da Maurizio Reti.\nPaleontologo che and\u00f2 con la InGen nel sito B, come una specie di guida. Fu divorato dal tirannosauro in una cascata, quando un serpente gli si infil\u00f2 nella maglia. Le sue battute di descrizione sui dinosauri sono simili a quelle di Richard Levine.\nCarter.\nCompare in: \"Il mondo perduto (film)\". \u00c8 interpretato da Thomas Rosales.\n\u00c8 l'assistente di Dieter Stark. Fu lui a dare l'allarme, quando si accorse che era sparito e fu anche la causa dello smarrimento di Stark, che lo aveva avvisato del suo incamminarsi in perlustrazione non avvedendosi delle cuffie nelle orecchie del collega. Che quindi non pot\u00e9 udire le sue grida, una volta perso nella foresta. Fu anche quello che svegli\u00f2 gli altri in pieno attacco dei tirannosauri alla tenda di Sarah e Kelly, causando cos\u00ec la sua morte ovvero calpestato tre volte dal t-rex.\nGeorge Baselton.\nCompare in: \"Il mondo perduto (libro)\"\nProfessore, reclutato da Dodgson per andare ad Isla Sorna. Fu il primo del gruppo di Dodgson a morire, ucciso dal T-rex mentre tentava di rubarne le uova; i suoi resti furono una scarpa con pezzi di calzino.\nArby Benton.\nCompare in: \"Il mondo perduto (libro)\".\nNel film questo personaggio non \u00e8 sostituito da nessuno, contrariamente a molti altri.\nUndicenne, frequenta la terza media per un avanzamento. \u00c8 il miglior amico di Kelly Curtis e ambedue vengono presi in giro dalle ragazze della scuola. Il professor Richard Levine, temporaneamente loro maestro, promise loro di portarli alcuni giorni in escursione per testare le apparecchiature che voleva portare ad Isla Sorna ma in seguito alla partenza improvvisa che Doc Thorne e Ian Malcolm dovettero effettuare per salvare lo stesso Levine fu deciso di lasciarli a casa. Kelly decise allora di partire di nascosto con loro ma fu Benton a ideare i dettagli del piano. Sull'isola, fu quasi ucciso dai raptor, che trascinarono la gabbia in cui si era rinchiuso. Riusc\u00ec ad uscire dall'isola insieme a molti altri uomini, Curtis compresa. Secondo molta gente, il suo vero nome \u00e8 R. B. Benton.\nDiego.\nCompare in: \"Il mondo perduto (libro)\".\n\u00c8 l'assistente di Levine; comparve solo nel capitolo \"Il mondo perduto\" in cui trov\u00f2 sterco di dinosauro e venne ucciso da un carnotauro.\nJack \"Doc\" Thorne.\nCompare in: \"Il mondo perduto (libro)\".\nIngegnere Meccanico, in precedenza professore d'Ingegneria.\nAiuta Richard Levine a preparare la spedizione in Costa Rica su Isla Sorna e prende parte alla spedizione quando la missione diventa di salvataggio.\nNel libro, tenta di nascondere la morte di Howard King, assistente di Dodgson, ai bambini, inutilmente.\nPoche ore dopo, partecipa al salvataggio di Sarah Harding e Ian Malcolm, quando questi sono in pericolo quando la loro roulotte/laboratorio viene attaccata da due T-Rex e viene spinta verso un burrone. La spedizione era in principio dotata solo di auto elettriche, ci\u00f2 nonostante Thorne ritrova la Jeep di Dodgson (a benzina) e la usa per salvare i due.\nIn seguito, insieme a Levine si lancia all'inseguimento dei raptor che hanno intrappolato Arby in una gabbia (egli stesso vi si \u00e8 rinchiuso per sfuggire ai dinosauri) per salvarlo.\nIl suo giovane assistente Eddie Carr, muore ucciso da un branco di raptor nel finale. A differenza di questi, Thorne riesce a lasciare l'isola vivo.\nNel film Thorne non compare, al contrario di Eddie Carr che \u00e8 l'esperto ingegnere della spedizione ed \u00e8 pi\u00f9 vecchio rispetto al libro. Eddie muore per salvare Ian e Sarah dall'attacco dei due tirannosauri, i quali proprio come nel libro spingono la roulotte gi\u00f9 dal burrone. Eddie riesce ad arrivare in tempo per bloccarne la caduta utilizzando la macchina e l'argano, tentando poi di riportarla sulla scogliera. Non vi riuscir\u00e0 per il ritorno dei due T-Rex, attirati dal rombo del motore dell'auto ma dimostrer\u00e0 un coraggio incredibile di fronte a morte certa, continuando a cercare di riportare su la roulette malgrado la presenza minacciosa dei due dinosauri. I quali distruggeranno la macchina, trascinandolo fuori e spezzandolo in due.\nUdesky.\nCompare in: \"Jurassic Park III (film, libro e LEGO videogioco)\" e \"Jurassic World Evolution (videogioco)\". \u00c8 interpretato da Michael Jeter e, nella versione italiana, \u00e8 doppiato da Nino Prester.\nMercenario assunto dai coniugi Kirby, sottovaluta molto la pericolosit\u00e0 dell'isola e dei suoi abitanti. Dei tre mercenari \u00e8 l'unico a salvarsi dall'incontro con lo Spinosauro e a mettersi in viaggio con il gruppo per un breve tratto. \u00c8 l'ultimo del gruppo a morire, ucciso da un branco di Velociraptor. \nM. B. Nash.\nCompare in: \"Jurassic Park III (film, libro e LEGO videogioco)\" e \"Jurassic World Evolution (videogioco)\". \u00c8 interpretato da Bruce A. Young e, nella versione italiana, \u00e8 doppiato da Francesco Pannofino.\nMercenario assunto dai coniugi Kirby, ha il ruolo di pilota dell'aereo che porta il gruppo sull'isola. Tenta di fuggire non appena avvistano lo Spinosauro ma non riesce a causa del dinosauro stesso che fa schiantare l'aeroplano. Viene divorato subito dopo dallo Spinosauro che lo trascina fuori dai rottami dell'aereo. \nCooper.\nCompare in: \"Jurassic Park III (film, libro e LEGO videogioco)\". \u00c8 interpretato da John Diehl e, nella versione italiana, \u00e8 doppiato da Mauro Magliozzi.\nMercenario assunto dai coniugi Kirby, sottovaluta molto la pericolosit\u00e0 dell'isola e dei suoi abitanti e dimostra una notevole arroganza dichiarando di sperare di incrociare un tirannosauro. Poco prima dell'arrivo stordisce Alan Grant con un colpo alle spalle quando questi cerca disperatamente di dissuadere i coniugi Kirby ad atterrare sull'isola. Si avventura nella foresta subito dopo l'atterraggio, mentre i colleghi iniziando a delimitare il perimetro con una recinzione, finendo per incrociare il terribile Spinosauro. Lo si sente urlare e sparare mentre Udesky e Nash scappano via terrorizzati e risalgono immediatamente sull'aereo cercando di scappare. Poco prima del decollo si vede Cooper arrivare in mezzo alla pista urlando aiuto e pregandoli di fermarsi e farlo salire a bordo. Viene divorato subito dopo dallo Spinosauro.\nBen Hildebrand.\nCompare in: \"Jurassic Park III (film, libro e LEGO videogioco)\" e \"Jurassic World Evolution (videogioco)\". \u00c8 interpretato da Mark Harelik e, nella versione italiana, \u00e8 doppiato da Sergio Di Stefano.\nFidanzato di Amanda, compare all'inizio del film insieme a Eric mentre i due fanno parapendio proprio nei pressi del sito proibito. Precipita insieme al bambino sull'isola, rimanendo incastrato con il paracadute su un albero. I suoi ultimi momenti di vita vengono ripresi dalla videocamera che portava con se, in cui si vede Eric che si sgancia dal paracadute. Il suo corpo viene ritrovato ancora appeso al paracadute sull'albero, probabilmente divorato da qualche predatore.\nLowery Cruthers.\nCompare in: \"Jurassic World (film, libro e LEGO videogioco)\", \"LEGO Jurassic World: L'evasione di Indominus Rex ()\", \"Jurassic World Evolution (videogioco)\" e \"Il dominio (film)\". \u00c8 interpretato da Jake Johnson e doppiato in italiano da Edoardo Stoppacciaro.\nLowery Cruthers \u00e8 un dipendente di Jurassic World e ha lavorato nella sala di controllo insieme a Vivian. Quando l'Indominus rex del parco sfugg\u00ec dal suo paddock nell'incidente di Isla Nublar del 2015, rimase nella sala di controllo. Vide la divisione Security di InGen prendere in custodia la sala di controllo e chiedendo a tutti di partire, ma rimase in caso di qualcuno avesse bisogno di qualcosa. Alla fine, dopo un iniziale shock, acconsent\u00ec alla richiesta di Claire Dearing di aprire il paddock del Tyrannosaurus rex, portando quest'ultimo ad attaccare il T-Rex. Una volta sconfitto l'Indominus, Lowery chiuse tutti i sistemi e fu evacuato nella terraferma. Personaggio pessimista e allo stesso tempo sarcastico, appassionato di dinosauri, nel film possiede dei libri di Ian Malcom &amp; Alan Grant, e ha anche una maglietta originale del primo parco ovvero il Jurassic Park.\nVivian Krill.\nCompare in: \"Jurassic World (film, libro e LEGO videogioco)\", \"LEGO Jurassic World: L'evasione di Indominus Rex ()\" e \"Jurassic World Evolution (videogioco)\". \u00c8 interpretata da Lauren Lapkus e doppiata in italiano da Chiara Gioncardi.\nVivian Krill stava lavorando nella sala di controllo del Jurassic World prima e in parte attraverso l'incidente. Ha sorvegliato il parco insieme a Lowery ed era in buone condizioni con lui. Quando Claire Dearing le chiese perch\u00e9 le pianure occidentali erano chiuse, Vivian le disse che era un altro Pachycephalosaurus che era fuggito e, quando espresse fastidio per il fallimento delle recinzioni invisibili per la seconda volta quel mese, ha spiegato che i dinosauri hanno mandato in cortocircuito i loro impianti quando si scontrano con le teste. Parlava poi con Lowery Cruthers quando furono chiamati da Claire, che chiedeva le coordinate correnti dell'indominus rex. \nEntrambi furono storditi, confusi e orripilati per vedere che ella era ancora nel recinto e che c'erano persone all'interno. Vivian freneticamente li avvert\u00ec di fuggire, ma il suo avvertimento \u00e8 arrivato troppo tardi e ascolt\u00f2 inorridita mentre l'Indominus uccideva un operaio e abbatteva le porte del paddock. Ha tentato di avvisare l'intero parco circa un dinosauro fuggito, ma \u00e8 stato fermato da Simon Masrani , che credeva che l'Asset Containment Unit potesse tranquillamente contenere la sua minaccia. La A.C.U. si \u00e8 rivelata inefficace e la maggioranza \u00e8 stata massacrata dalla creatura. Durante la sfuriata di Owen Grady , Vivian ha scambiato uno sguardo significativo con Lowery prima di mettere in guardia il parco. Pi\u00f9 tardi \u00e8 andata con Masrani mentre si preparava a pilotare il suo elicottero personale , dotato di un M134, per affrontare la creatura, nonostante le sue proteste preoccupate. Dopo aver assistito alla morte di Masrani quando il suo elicottero \u00e8 stato attaccato dagli Pteranodon , ha segnalato l'inagibilit\u00e0 della voliera mentre piangeva,in shock. Dopo che Vic Hoskins prese il controllo, lei e il resto del personale sono stati evacuati, ad eccezione di Lowery che ha scelto di rimanere indietro, Quando tent\u00f2 di baciarla, gli disse casualmente che aveva un ragazzo, ma gli diede un abbraccio prima di partire.\nSimon Masrani.\nCompare in: \"Jurassic World (film, libro e LEGO videogioco)\", \"LEGO Jurassic World: L'evasione di Indominus Rex ()\", \"Jurassic World Evolution (videogioco)\" e \"The Evolution of Claire (libro)\". \u00c8 interpretato da Irrfan Khan e doppiato in italiano da Angelo Maggi.\nSimon Masrani \u00e8 stato il fondatore della Masrani Global Corporation e fondatore di due delle sue aziende Jurassic World e Masrani Global, la quale nel 1998 ha acquisito con successo InGen. Simon Masrani ha deciso di utilizzare la societ\u00e0 che aveva acquisito per soddisfare il sogno di John Hammond, cio\u00e8 aprire un parco sui dinosauro funzionante aperto al pubblico. Dopo aver discusso la sua idea con membri di alto rango della sua azienda e con il viscido dottor Henry Wu di InGen ha messo in moto il suo piano, la sua azienda ha ottenuto un accesso limitato a Isla Sorna e Isla Nublar, che ha permesso la costruzione del suo parco. Ha fondato la Timack Constuction nel 2002 per aiutare la societ\u00e0 Axis Boulder Engineering nella pianificazione, nella preparazione e nell'attivazione della costruzione del parco che doveva essere chiamato Jurassic World. La costruzione \u00e8 durata fino al 2004 con un totale di 1,2 miliardi di dollari spesi per cemento e materiali da costruzione. Durante la costruzione di Jurassic World, Simon ha nominato Vic Hoskins per reinventare la Divisione Sicurezza di InGen. Vic \u00e8 stato scelto a causa del modo professionale di lui e del suo team gestito un'operazione nel 2001 che coinvolge tre Pteranodon di Isla Sorna in Canada dopo che sono stati liberati accidentalmente alla fine di un incidente che si \u00e8 verificato l'anno precedente. InGen Security ha anche difeso i lavoratori delle costruzioni di Isla Nublar dalla sua fauna selvatica e attualmente proteggono il Jurassic World sin dalla sua apertura.\nIl Jurassic World ha inaugurato ufficialmente nel 2005 e ha avuto 98.120 visitatori nel suo primo mese di attivit\u00e0, dimostrando di essere stata un'impresa di grande successo. Simon ha visitato il suo Jurassic World settimane prima dell'apertura del recinto dell'Indominus Rex. L\u00ec ha detto a Claire Dearing di offrire all'istruttore dei Velociraptor, Owen Grady, un lavoro per verificare eventuali difetti di sicurezza nel recinto dell'I-Rex, Quando l'Indominus Rex scapp\u00f2, lui, Lowery e Vivian erano tra gli addetti di InGen che guardavano dall'interno della sala di controllo del parco. Ordin\u00f2 a Lowery di chiudere la porta alla recinzione dell'Indominus Rex, ma lei e Lowery rifiutarono, perch\u00e9 Owen era ancora nel recinto. Masrani in un primo tempo rifiut\u00f2 di far abbattere l'Indominus Rex, credendo che la A.C.U. potesse recuperare il dinosauro senza causare il panico. Presto la decisione si dimostr\u00f2 sbagliata poich\u00e9 l'Indominus Rex uccise le squadre guidate da Katashi Hamada e Austin dopo essersi staccato il localizzatore per ingannare i soldati. Masrani affront\u00f2 con rabbia il dottor Henry Wu sui tratti che l'animale aveva e, scoprendo le numerose modifiche aggiunte senza il suo consenso, lo inform\u00f2 che il suo lavoro aveva commesso crimini contro la natura e che il parco sarebbe stato sequestrato dal consiglio di amministrazione della societ\u00e0.\nMasrani partecip\u00f2 con due soldati ACU alla missione di abbattimento dell'Indominus Rex e lo segu\u00ec attraverso il parco. Tuttavia, questi fugg\u00ec nella Voliera di Jurassic World e spavent\u00f2 gli Pterosauri, costringendoli a lasciare la recinzione. Gli animali attaccarono l'elicottero, uccidendo il co-pilota e il mitragliatore e danneggiando gravemente l'elicottero. Masrani ha tentato di riconquistare il controllo, ma l'elicottero era semidistrutto e si \u00e8 schiantato attraverso la voliera, per poi esplodere all'impatto col terreno, causando la morte di Masrani.\nScott &amp; Karen Mitchell.\nCompaiono in: \"Jurassic World (film, libro e LEGO videogioco)\", \"Jurassic World Evolution (videogioco)\" e \"The Evolution of Claire (libro)\". Sono interpretati da Andy Buckley e Judy Greer.\nSono i rispettivi genitori di Zack &amp; Gray, Karen ha un rapporto molto stretto con sua sorella Claire. Il loro rapporto, rovinatosi negli anni, si ricucir\u00e0 alla fine del film.\nZara Young.\nCompare in: \"Jurassic World (film, libro e LEGO videogioco)\" e \"Jurassic World Evolution (videogioco)\". \u00c8 interpretata da Katie McGrath e doppiata in italiano da Eleonora De Angelis.\nZara ha iniziato a lavorare nel Jurassic World nel 2010, dove \u00e8 diventata l'assistente personale di Claire Dearing. A un certo punto, comincia una relazione con un uomo chiamato Alec.\nZara \u00e8 incaricata di prendersi cura dei nipoti di Claire, Zach e Gray, mentre visitano il Jurassic World, occupandosene appena i due arrivano sull'isola, anche se non \u00e8 molto entusiasta. Accompagna i ragazzi al Centro Innovazioni ed \u00e8 con loro durante il giro del parco. Mentre sono allo Zoo dei Cuccioli, Zara \u00e8 distratta perch\u00e9 parla al telefono riguardo ai dettagli delle sue nozze con Alec. Zach e Gray approfittano di questo e la lasciano da sola per esplorare il parco da soli. Poi l'Indominus Rex si libera e mette il parco in una situazione di emergenza. Claire telefona a Zara, che informa che i ragazzi \"erano scappati\". Alla fine Claire reincontra i ragazzi in Main Street, poco prima che gli abitanti del Jurassic World vengono attaccati dagli Pteranodonti e dalle altre creature del Parco. Zara viene afferrata da un Pteranodonte, Durante l'attacco, Zara viene presa e portata in aria, poi precipita nel lago del Parco dove insieme allo Pteranodonte viene divorata dal Mosasaurus.\nIris Carroll.\nCompare in: \"Il regno distrutto (film e libro)\" e \"Jurassic World Evolution (videogioco)\". \u00c8 interpretata da Geraldine Chaplin e doppiata in italiano da Melina Martello.\nIris Carroll \u00e8 la governante della tenuta e si occupa di Lockwood e di Maisie, in cui \u00e8 molto affezionata alla bambina dolcissima. Dopo la morte di Lockwood, Iris viene mandata via da Mills, non sapendo che \u00e8 proprio lui l'assassino di Lockwood. Iris afferma di aver cresciuto sia Maisie che sua madre (in realt\u00e0 la Maisie originale prima che morisse e venisse clonata)."}
{"id": "1306624", "revid": "599013", "url": "https://it.wikipedia.org/wiki?curid=1306624", "title": "Hfp", "text": ""}
{"id": "1306625", "revid": "729019", "url": "https://it.wikipedia.org/wiki?curid=1306625", "title": "Museo canonicale", "text": "Il Museo Canonicale \u00e8 allestito presso il complesso architettonico della Cattedrale di Verona e vi si pu\u00f2 accedere da piazza Duomo. In esso si trovano collezioni di materiali archeologici provenienti dai preesistenti edifici romani e basiliche paleocristiane, arredi sacri e pregevoli sculture e dipinti databili dal XII al XIX secolo.\nStoria.\nLa raccolta di oggetti che costituiscono il museo canonicale \u00e8 per la maggior parte provenienti dalle donazioni dei Canonici, di privati e da alcuni ambienti del complesso della Cattedrale, oltre che dagli scavi archeologici effettuati nell'area degli edifici canonicali. Le prime testimonianze di donazioni e del costituirsi della raccolta si hanno a partire dal XVII secolo; particolarmente importante fu, in quel periodo, il lascito testamentario del canonico Stefano Trentossi, che nel 1673 lasci\u00f2 la propria collezione di 62 dipinti ai Canonici, che avrebbero adornato la sagrestia del duomo. Con il tempo la quadreria della sagrestia crebbe di volume fino a che, nel 1820, venne per la maggior parte trasferita nel salone della biblioteca capitolare e, nel 1856, nell'aula delle riunioni dei Canonici, dove rimase fino alla seconda guerra mondiale.\nNel secondo dopoguerra la collezione venne trasferita nella restaurata sede della Capitolare, dove furono spostati anche alcuni dipinti che si trovavano nella chiesa di Sant'Elena e del materiale archeologico proveniente dagli scavi che si effettuarono nel chiostro dei Canonici e in Sant'Elena tra XIX e XX secolo, dove furono tra l'altro scoperti i resti delle prime chiese paleocristiane di Verona, tuttora visibili grazie alla musealizzazione di alcune delle aree scavate.\nNegli anni settanta del Novecento si tennero le prime esposizioni temporanee degli oggetti che nel corso dei secoli avevano arricchito le collezioni dei Canonici, ma solo al termine del restauro degli ambienti al piano terra della biblioteca capitolare, accessibili sia da piazza Duomo che dal chiostro canonicale, venne realizzata la sistemazione definitiva di una settantina di dipinti e sculture tra i pi\u00f9 pregevoli della collezione: il 12 aprile 1988 venne cos\u00ec inaugurato il museo canonicale.\nUn ulteriore ampliamento dello spazio espositivo si ebbe poi nel 2000, grazie al restauro di ulteriori ambienti che permisero l'esposizione, non solo dei pezzi pi\u00f9 interessanti dei dipinti e delle sculture, ma anche le collezioni di materiali archeologici e di arredi sacri che fino a quel momento non erano rimasti accessibili.\nDescrizione.\nNel museo sono presenti numerose opere significative per la storia dell'arte veronese, suddivise in diverse sale: la visita inizia dalla sala del Romanico, dove si trova una pregevole scultura del XII secolo, prosegue con quella del Trecento, del Rinascimento, dove sono due quadri di Antonio Badile provenienti dalla chiesa di Sant'Elena, quindi si prosegue con le sale del Trentossi, del Seicento, del Settecento, per giungere alla sala delle Grottesche, dove si trovano globi terrestri e celesti realizzati nel 1728 dal matematico Johann Gabriel Doppelmayer, infine si oltrepassano le sale delle Aquile e quella dell'Allegoria romanica per terminare la visita nei suggestivi ambienti sotterranei, risalenti al XV secolo, ove sono collocati i reperti archeologici.\nTra le altre opere esposte si ricordano alcune opere del XV e XVI secolo: due tavole di Francesco Benaglio, due \"Madonne col Bambino\" di Liberale, la grande \"pala Maffei\" di Michele da Verona, due tavole di Giovanni Caroto, una di Nicol\u00f2 Giolfino, alcune tavole di Jacopo da Montagnana, la \"Madonna col Bambino\" di Francesco Morone, una pala d'altare e cinque cinque frammenti di affresco di Paolo Farinati. Tra le opere del XVII e XVIII secolo, invece, si citano le tele di Claudio Ridolfi, di Felice Cignaroli, di Agostino Ugolini, Alessandro Longhi e soprattutto il \"Ritratto di Scipione Maffei\" di Fra Galgario, forse il pi\u00f9 interessante ritratto settecentesco conservato a Verona."}
{"id": "1306629", "revid": "339392", "url": "https://it.wikipedia.org/wiki?curid=1306629", "title": "Die Dreigroschenoper", "text": ""}
{"id": "1306638", "revid": "11959", "url": "https://it.wikipedia.org/wiki?curid=1306638", "title": "Forza Aerea Algerina", "text": ""}
{"id": "1306642", "revid": "115533", "url": "https://it.wikipedia.org/wiki?curid=1306642", "title": "Aeronautica militare algerina", "text": ""}
{"id": "1306644", "revid": "11959", "url": "https://it.wikipedia.org/wiki?curid=1306644", "title": "Algerian Air Force", "text": ""}
{"id": "1306645", "revid": "647919", "url": "https://it.wikipedia.org/wiki?curid=1306645", "title": "Il Giudizio Universale (Beato Angelico)", "text": ""}
{"id": "1306649", "revid": "123312766", "url": "https://it.wikipedia.org/wiki?curid=1306649", "title": "Spironolattone", "text": "Lo spironolattone \u00e8 un composto steroideo sintetico con struttura analoga a quella dell'aldosterone e del progesterone. Una caratteristica della sua struttura molecolare \u00e8 un gruppo tioacetico (tiosolforico) posto in posizione 7\u03b1, che provoca durante l'uso topico della molecola un forte e sgradevole odore sulfureo.\nFarmacocinetica.\nLo spironolattone dopo somministrazione per via orale \u00e8 assorbito in modo rapido (tmax 1-2 ore). Presenta un metabolismo epatico di primo passaggio. \u00c8 metabolizzato a 7\u03b1-tio-spironolattone, canrenone e canrenoato, 7\u03b1-tiometil-spironolattone e 6\u03b2-idrossi-7\u03b1-tiometil-spironolattone. I suoi metaboliti raggiungono dopo circa 2-4 ore la concentrazione massima. La biodisponibilit\u00e0 assoluta del metabolita canrenone, in seguito a somministrazione orale di spironolattone, \u00e8 del 25% della dose somministrata. Alcuni metaboliti possiedono anche attivit\u00e0 mineralcorticoide.\nAi dosaggi terapeutici di spironolattone vi \u00e8 una correlazione all'incirca lineare tra la dose di spironolattone e le concentrazioni plasmatiche del metabolita canrenone.\nL'emivita plasmatica di spironolattone \u00e8 di 1,5 ore; quella di canrenone varia da 9 a 24 ore. Sia spironolattone sia canrenone si legano alle proteine plasmatiche per circa il 90%.\nLo spironolattone viene eliminato rapidamente principalmente per via renale ed in misura minore per via biliare; i suoi metaboliti vengono eliminati pi\u00f9 lentamente.\nL'assorbimento di spironolattone \u00e8 aumentato dalla presenza di cibo (aumento delle concentrazioni plasmatiche del farmaco immodificato e dei metaboliti di circa il 50-100%).\nSpironolattone ed i suoi metaboliti attraversano la barriera placentare.\nMeccanismo d'azione.\nLo spironolattone \u00e8 un antagonista specifico dell'aldosterone, l'ormone secreto dalla corticale surrenale in seguito allo stimolo indotto dall'angiotensina; agisce a livello del tubulo distale renale, bloccando gli effetti normalmente indotti dai mineralcorticoidi, cio\u00e8 l'aumento del riassorbimento del sodio e del cloro e l\u2019aumento dell\u2019escrezione del potassio.\nUso farmaceutico.\nAppartiene alla categoria dei diuretici risparmiatori di potassio.\nLe indicazioni sono:\nLa forma farmaceutica \u00e8 la compressa rivestita da 100\u00a0mg e la capsula rigida da 25\u00a0mg.\nViene utilizzato \"off-label\" (cio\u00e8 con indicazione non riconosciuta dalle autorit\u00e0 regolatorie) come farmaco per combattere l'alopecia androgenetica, per uso topico nell\u2018uomo e per uso orale o topico nella donna, poich\u00e9 evita che i recettori dei follicoli piliferi leghino con le molecole del diidrotestosterone (DHT). L'effetto cessa con la sospensione della somministrazione e nell'uomo pu\u00f2 provocare effetti femminilizzanti.\nSempre \"off-label\" viene utilizzato nell'acne severa, resistente al trattamento soprattutto in donne con dimostrato iperandrogenismo.\nLo spironolattone viene anche associato ad altri farmaci ormonali, biguanidi e topici nella Sindrome dell'ovaio policistico, con irsutismo, acne e alopecia androgenetica (l'uso \u00e8 sempre \"off-label\").\nControindicazioni ed effetti collaterali.\nLo spironolattone \u00e8 controindicato in pazienti con iperkaliemia, iponatriemia, ipovolemia o disidratazione; pu\u00f2 infatti peggiorare queste condizioni. Lo spironolattone \u00e8 controindicato durante la gravidanza e nelle donne durante l'allattamento.\nParticolare attenzione deve essere riposta nei pazienti con ridotta funzionalit\u00e0 renale (per via di un aumento del rischio di iperkaliemia).\nLa terapia con Aldactone richiede regolari controlli dei livelli sierici di sodio, potassio, creatinina e glucosio, soprattutto in pazienti con ridotta funzionalit\u00e0 renale e clearance della creatinina inferiore a 60 mL/min per 1,73 m2 di superficie corporea e in pazienti che assumono altri farmaci che possono portare ad aumento della kaliemia.\nIl farmaco deve essere associato con prudenza ad altre molecole, come gli ACE-inibitori e i sartani, per il pericolo di iperkaliemia e peggioramento della funzione renale.\nLa molecola dello spironolattone presenta somiglianza chimica con gli ormoni sessuali, per questo pu\u00f2 causare mastodinia (dolore delle ghiandole mammarie) e ginecomastia (ingrossamento delle ghiandole mammarie nell'uomo). Occasionalmente nella donna pu\u00f2 causare irregolarit\u00e0 mestruale e nell'uomo diminuzione della potenza sessuale."}
{"id": "1306651", "revid": "64860", "url": "https://it.wikipedia.org/wiki?curid=1306651", "title": "Giovanni Andrea Serrao", "text": "Biografia.\nGiovanni Andrea Serrao nacque a Castel Monardo da don Bruno, dei baroni Serrao del Vescovo, patrizi di Filadelfia e da donna Giuditta Feroce, uno fra sette fratelli. Studi\u00f2 dapprima a Castel Monardo, poi nel seminario di Mileto e, dopo, con il fratello Elia a Roma per completarvi gli studi. Si trasfer\u00ec, poi, a Napoli, dove strinse amicizia con Antonio Genovesi, Domenico Cirillo, Mario Pagano e Domenico Forges Davanzati.\nTra il 1758 e il 1788 abbracci\u00f2 la dottrina giansenista (condannata come eretica dalla Chiesa nel 1641) e scrisse diverse opere in latino, in cui sosteneva la concezione democratica dello Stato ed avversava la Curia Romana.\nDopo un anno di dure polemiche, venne nominato vescovo di Potenza il 18 luglio 1783; mentre era a Roma in attesa di prendere possesso della diocesi, gli giunse notizia del terremoto del 28 marzo 1783, che aveva distrutto, oltre ad altri centri della Calabria, il suo paese natale. Egli, seppur fisicamente debilitato da una caduta, esort\u00f2 i concittadini ad abbandonare il vecchio sito del paese ormai distrutto e a fondare la nuova dimora sul sito denominato \"piano della Gorna\". Elabor\u00f2 la pianta della nuova citt\u00e0, abbozzata dal fratello Francescantonio e dispose che nella piazza centrale si erigesse, a spese della sua famiglia, il Pubblico Sedile, suggerendo per la costruenda citt\u00e0 il nome di Filadelfia ed ottenendo per essa re Ferdinando IV il titolo di citt\u00e0. La nuova citt\u00e0 di Filadelfia si segnala per l'impostazione architettonica improntata alla simbologia democratica delle logge massoniche del tempo\u02d0 ad esempio, la chiesa di S. Maria del Carmine ha l'ingresso principale situato sul retro delle piazza centrale, a voler significare la non ingerenza del potere ecclesiastico nella vita sociale e civile.\nPrese parte attiva alla Repubblica Napoletana del 1799, auspicando l'erezione dell'albero della libert\u00e0 nella sua sede vescovile, Potenza, dove venne assassinato il 24 febbraio 1799 da cittadini realisti ed antifrancesi vicini al cardinale Ruffo che, tagliatogli il capo, lo infissero su un alto palo (volendo evidentemente schernire la sua erezione degli \"alberi della libert\u00e0\" nella citt\u00e0) e lo portarono in corteo per le vie della stessa.\nGenealogia episcopale.\nLa genealogia episcopale \u00e8:"}
{"id": "1306652", "revid": "6923", "url": "https://it.wikipedia.org/wiki?curid=1306652", "title": "Mercedes C107", "text": ""}
{"id": "1306655", "revid": "287204", "url": "https://it.wikipedia.org/wiki?curid=1306655", "title": "Campionato americano femminile di pallacanestro 2007", "text": "Il 9\u00ba Campionato americano femminile di pallacanestro FIBA (noto anche come FIBA Americas Championship for Women 2007) si \u00e8 svolto dal 26 al 30 settembre 2007 a Valdivia, in Cile.\nI Campionati americani femminili di pallacanestro sono una manifestazione biennale tra le squadre nazionali organizzato dalla FIBA Americas. La vincitrice otteneva di diritto la qualificazione alle Olimpiadi di Pechino 2008. Inoltre le squadre classificatesi tra il secondo e il quarto posto partecipavano al Torneo di Qualificazione Olimpica.\nGironi di qualificazione.\nLe prime due classificate dei due gironi accedono alle semifinali. La terza e la quarta classificata invece accedono alle semifinali per il quinto posto."}
{"id": "1306656", "revid": "1543377", "url": "https://it.wikipedia.org/wiki?curid=1306656", "title": "Josepha Hendrina Stenmanns", "text": "Il 1\u00ba giugno 2007 papa Benedetto XVI ha autorizzato la promulgazione del decreto riguardante un miracolo attribuito alla sua intercessione, autorizzandone la beatificazione."}
{"id": "1306657", "revid": "70349", "url": "https://it.wikipedia.org/wiki?curid=1306657", "title": "Mil Mi-35", "text": ""}
{"id": "1306658", "revid": "2200884", "url": "https://it.wikipedia.org/wiki?curid=1306658", "title": "Kalanchoe daigremontiana", "text": "Kalanchoe daigremontiana \u00e8 una pianta succulenta appartenente alla famiglia delle Crassulaceae, endemica del sud-est del Madagascar, dove cresce sulle pendici del monte Androhibolava.\nDescrizione.\n\u00c8 una pianta molto robusta, con un portamento eretto, fusto semplice o poco ramificato, alto fino ad un metro. Le foglie, lunghe fino a 20 centimetri, leggermente dentate ai margini, presentano la pagina superiore verde lucente o bronzata, mentre quella inferiore verde grigiastra maculata irregolarmente di verde scuro, marrone. Sui bordi delle foglie tra un dente e l'altro, nascono dei propaguli avventizi che cadendo al suolo danno origine a nuove piantine che radicano immediatamente. I fiori, grigio-porpora, tubolari e lunghi fino a 2 centimetri, fioriscono verso la fine dell'inverno nelle piante adulte.\nPropagazione.\nQuesta pianta si riproduce formando tante piccole plantule di forma elicoidale, sul bordo di ciascuna delle foglie carnose e triangolari; quando queste plantule cadono radicano efficacemente anche su ridotte porzioni di terriccio.\nColtivazione.\nQuesta \"Kalanchoe\" \u00e8 facilissima da coltivare, possibilmente alla piena luce del sole su un substrato fertile ma ben drenato. Deve essere annaffiata abbondantemente nella stagione di crescita, ovvero primavera-estate, mentre durante l'autunno e l'inverno la pianta \u00e8 da lasciare quasi asciutta. Le piante troppo vecchie tendono a spogliarsi delle foglie alla base, ed \u00e8 bene che siano rinnovate periodicamente estirpandole. Per la sua collocazione climatica, la \"Kalanchoe daigremontiana\" non \u00e8 particolarmente resistente al freddo, ed \u00e8 quindi consigliato tenerla ad una temperatura non inferiore a 10 gradi. Si \u00e8 comunque verificato che la pianta sopporta tranquillamente temperature anche inferiori, intorno ai 5\u00a0\u00b0C, se non irrigata e mantenuta in condizioni di non eccessiva umidit\u00e0 atmosferica. Essendo pianta brevidiurna, come molte specie tropicali, coltivata in appartamento fiorisce solo se viene posta in un ambiente in cui non risente dell'illuminazione artificiale."}
{"id": "1306659", "revid": "97701", "url": "https://it.wikipedia.org/wiki?curid=1306659", "title": "Omicidio di Antonio Annarumma", "text": ""}
{"id": "1306664", "revid": "106908", "url": "https://it.wikipedia.org/wiki?curid=1306664", "title": "Duren", "text": ""}
{"id": "1306665", "revid": "36426", "url": "https://it.wikipedia.org/wiki?curid=1306665", "title": "La Trasfigurazione (Beato Angelico)", "text": ""}
{"id": "1306667", "revid": "1305772", "url": "https://it.wikipedia.org/wiki?curid=1306667", "title": "Juvara", "text": "\u00c8 assai raro, come lo sono le varianti \"Juvarra\", \"Iuvara\" e \"Iuvarra\". "}
{"id": "1306668", "revid": "70349", "url": "https://it.wikipedia.org/wiki?curid=1306668", "title": "Eurocopter Ecureuil", "text": ""}
{"id": "1306669", "revid": "1718925", "url": "https://it.wikipedia.org/wiki?curid=1306669", "title": "Omicidio di Sergio Ramelli", "text": "L'omicidio di Sergio Ramelli venne commesso a Milano nel 1975 nella cornice degli anni di piombo. La vittima fu uno studente milanese di 19 anni militante del Fronte della Giovent\u00f9, aggredito il 13 marzo da un gruppo di militanti dell\u2019estrema sinistra extraparlamentare legati ad Avanguardia operaia formato da: Marco Costa, Giuseppe Ferrari Bravo, Claudio Colosio, Antonio Belpiede, Brunella Colombelli, Franco Castelli, Claudio Scazza e Luigi Montinari. Il giovane, a causa dei traumi riportati, mor\u00ec il 29 aprile, oltre un mese e mezzo dopo l\u2019aggressione. I responsabili furono identificati dieci anni dopo l'accaduto e riconosciuti colpevoli di omicidio volontario al termine dei tre gradi di giudizio del processo, durato da 1987 al 1990.\nStoria.\nL'omicidio.\nNei primi mesi del 1975 l'ITIS \u00abEttore Molinari\u00bb di Milano, presso il quale Ramelli studiava chimica industriale, era teatro di accesi scontri politici tra studenti estremisti di destra e di sinistra, situazione comune a molte scuole superiori e universit\u00e0 italiane. L'edificio, risalente ai primi anni sessanta, non permetteva un adeguato controllo dell'ordine pubblico interno e per questo si era guadagnato la reputazione di luogo a rischio.\nLe posizioni politiche di Sergio Ramelli, fiduciario del Fronte della Giovent\u00f9, erano ben note nell'istituto in quanto da lui stesso pi\u00f9 volte professate in pubblico e gli procurarono due aggressioni in un breve lasso di tempo che lo spinsero, nel febbraio 1975, a lasciare il \u201cMolinari\u201d per proseguire l'anno scolastico in un istituto privato. Secondo quanto reso noto in seguito da sua madre, Sergio in un tema scolastico aveva espresso posizioni di condanna delle Brigate Rosse, aggiungendovi una nota di biasimo verso il mondo politico per il mancato cordoglio istituzionale di fronte alla morte di due militanti del MSI, Giuseppe Mazzola e Graziano Giralucci, uccisi durante l'assalto alla sede del MSI di Padova avvenuto l'anno precedente (17 giugno 1974). Il tema, dopo essere stato sottratto al professore, fu affisso in una bacheca scolastica e usato come \u201ccapo d'accusa\u201d in una sorta di \u201cprocesso politico\u201d scolastico, istituito contro Ramelli da studenti che lo accusavano di essere fascista.\nIl 13 marzo 1975 Ramelli stava ritornando a casa, in via Amadeo a Milano; parcheggiato il suo motorino poco distante, in via Paladini, si incammin\u00f2 verso casa. All'altezza del civico 15 di via Paladini, fu assalito da un gruppo di extraparlamentari comunisti di Avanguardia operaia armati di chiavi inglesi, e con queste colpito pi\u00f9 volte al capo; a seguito dei colpi perse i sensi e fu lasciato esangue al suolo. La testimonianza resa da Marco Costa durante il processo fu la seguente:\nA sua volta Giuseppe Ferrari Bravo rese la seguente testimonianza:\nPochi minuti dopo l'aggressione, un commesso vide il corpo coperto di sangue e allert\u00f2 la portinaia del palazzo di via Amadeo, dove il giovane abitava. La portinaia, riconosciutolo, avvert\u00ec la polizia e i soccorsi medici; un'ambulanza lo port\u00f2 all'Ospedale Maggiore, precisamente all'ex padiglione \u00abBeretta\u00bb specializzato in neurochirurgia, dove il ragazzo fu sottoposto a un intervento chirurgico della durata di circa cinque ore, nel tentativo di ridurre i danni causati dai colpi inferti alla calotta cranica. Il decorso post-operatorio fu caratterizzato da periodi di coma alternati ad altri di lucidit\u00e0; le complicazioni cerebrali comunque indotte dall'aggressione lasciavano i sanitari dubbiosi sul recupero delle piene funzionalit\u00e0 fisiche.\nNel corso dell'assemblea consiliare al Comune che fece seguito all'aggressione, l'allora sindaco Aldo Aniasi dovette fronteggiare una turbolenta seduta nel corso della quale, a fronte della condanna istituzionale dell'aggressione e alle risentite stigmatizzazioni dell'accaduto dei partiti di destra, vi fu, tra il pubblico presente, chi applaud\u00ec alla notizia del fatto e rivolse fischi al rappresentante del MSI Tomaso Staiti di Cuddia delle Chiuse che aveva in quel momento la parola. All'applauso presero parte anche diversi consiglieri comunali di sinistra. \nMentre Ramelli era ancora in coma, a Milano seguirono altre aggressioni a esponenti della destra. Il 16 aprile un gruppo di estremisti di sinistra assal\u00ec tre giovani del FUAN che stavano effettuando un volantinaggio. Antonio Braggion, iscritto anche ad Avanguardia Nazionale, spar\u00f2 contro gli aggressori dalla vettura in cui si era rifugiato, uccidendo lo studente Claudio Varalli. Il 17 aprile fu aggredito l'avvocato Cesare Biglia, allora consigliere provinciale del MSI, che per questo sub\u00ec un delicato intervento chirurgico. La moglie, che era con lui, fu ferita a una gamba.\nIl 18 aprile il sindacalista della CISNAL Francesco Moratti, ex combattente della RSI e invalido di guerra, fu anch'egli ricoverato in ospedale dopo essere stato picchiato e lasciato in terra mentre i locali in cui si trovava venivano dati alle fiamme. Anche il cameriere Rodolfo Mersi, il panettiere Rinaldo Guffanti e il giovane liberale Pietro Pizzorno furono ricoverati in ospedale, al reparto craniolesi, dopo aver subito aggressioni con chiavi inglesi.\nIl 28 aprile, un giorno prima che Ramelli morisse, un gruppetto staccatosi da un corteo della sinistra si rec\u00f2 presso la casa della famiglia Ramelli, dove lasci\u00f2 scritte sui muri e affisse un manifesto nel quale si minacciava il fratello Luigi Ramelli di morte se non fosse sparito entro 48 ore.\nSubito dopo aver saputo che Ramelli era in coma, alcuni membri del commando \u2013 tra cui Montinari, principale pentito al processo \u2013 smisero la militanza. Altri invece, l'anno seguente, Il 31 marzo 1976 avrebbero assaltato il bar Porto di Classe, ritenuto un abituale ritrovo della destra. Per l'occasione al servizio d'ordine di Avanguardia Operaia si aggregarono anche i Comitati antifascisti. Il locale fu devastato e incendiato, tutte le vetrine infrante e feriti sette avventori, tre dei quali furono ridotti in gravi condizioni: uno di loro rest\u00f2 invalido per tutta la vita. All'assalto parteciparono anche Marco Costa e Giuseppe Ferrari Bravo.\nRamelli mor\u00ec il 29 aprile 1975, quarantasette giorni dopo l'aggressione. I funerali ebbero luogo nella Chiesa dei Santi Nereo e Achilleo; Il feretro giunse in chiesa quasi di soppiatto poich\u00e9 le autorit\u00e0 locali avevano vietato il corteo funebre e gli estremisti di sinistra avevano minacciato di usare chiavi inglesi contro eventuali partecipanti. Il Presidente della Repubblica Giovanni Leone invi\u00f2 una corona di fiori e alle esequie presenzi\u00f2 l'allora segretario del MSI Giorgio Almirante. Nel corso della celebrazione quattro militanti di destra furono denunciati per apologia del fascismo in ragione di saluti romani rivolti al feretro e a cerimonia conclusa circa trenta giovani, inneggiando alla figura del Duce, cercarono di raggiungere una vicina sede del PCI, ma furono dispersi dalla polizia. A seguito degli scontri con le forze dell'ordine, altri tre militanti furono incriminati per manifestazione sediziosa e apologia del fascismo.\nNel frattempo, dalle finestre delle aule della facolt\u00e0 di Medicina che davano su piazzale Gorini, alcuni giovani con i volti coperti da fazzoletti rossi avevano fotografato i partecipanti al funerale: molte delle foto scattate quel giorno sarebbero poi state ritrovate nel cosiddetto \"covo di viale Bligny\". Ramelli fu inumato nella tomba di famiglia presso il Cimitero maggiore di Lodi.\nLe indagini.\nLa pista studentesca.\nLe deposizioni dei testimoni, Ernesto De Martini, che aveva inseguito alcuni membri del gruppo per qualche centinaio di metri, e una donna anziana che aveva assistito alla scena, portarono a dedurre che l'aggressione fosse stata compiuta da due persone, di cui una con una sciarpa bianca, entrambe sui 18-20 anni, col sostegno di un gruppo pi\u00f9 numeroso (8 o 10 persone). Il commando aveva agito a piedi ed era fuggito verso via Venezian, in Citt\u00e0 Studi. Le prime indagini portarono a ipotizzare che gli esecutori dell'azione fossero studenti dell'Istituto Molinari, che la mattina prima avevano tenuto una manifestazione politica al provveditorato di Milano.\nFurono fermati una decina di giovani, e furono identificati tre studenti che avevano frequentato la stessa classe di Ramelli prima che quest'ultimo si trasferisse in un altro istituto scolastico. I tre studenti furono sospettati perch\u00e9 non erano rientrati dopo la manifestazione. Come s'\u00e8 detto, Ramelli aveva avuto problemi per la sua militanza, fino a essere stato \"condannato\" da un'assemblea studentesca, e, all'atto della rinuncia agli studi presso l'istituto, anche verso i genitori vi era stato un atto d'intolleranza da parte di alcuni studenti. Nel quartiere, era noto come fascista.\nRicerche nei gruppi della sinistra extraparlamentare.\nLa questura, dopo alcuni accertamenti, ritenne gli studenti del Molinari estranei ai fatti e continu\u00f2 le indagini nell'ambito dei gruppi dell'estrema sinistra attivi nel quartiere di Citt\u00e0 Studi, una zona in cui Ramelli era stato visto effettuare affissioni abusive di manifesti del Fronte della Giovent\u00f9. Inoltre, il commando era stato seguito fino alla zona dove probabilmente il gruppo aveva un sostegno o una base. Le indagini negli ambienti della sinistra pi\u00f9 estrema portarono a una debole pista, che indicava negli assassini dei membri del \"collettivo del Casoretto\", una piccola e poco rilevante organizzazione locale legata a Lotta Continua.\nDurante un colloquio informativo con gli inquirenti il 3 novembre 1982, il militante di destra Walter Sordi (gi\u00e0 noto alle forze dell'ordine per altri fatti) afferm\u00f2 che l'omicidio di Ramelli era stato considerato riconducibile al gruppo di sinistra noto col nome di Collettivo \"Casoretto\". Pertanto un commando dei NAR guidato da Gilberto Cavallini aveva deciso di ucciderne il capo, Andrea Bellini. Secondo le testimonianze di Sordi, il commando dei NAR era effettivamente giunto a Milano, ma il progetto non era stato portato a termine per mancanza di tempo. Altre testimonianze, di persone vicine al collettivo Casoretto, riconducono invece la mancata vendetta del NAR sul Bellini al fatto che la vittima designata si present\u00f2 con estremo ritardo sul luogo dell'agguato.\nSordi non port\u00f2 prove a sostegno della colpevolezza del \"collettivo Casoretto\" e la pista fu subito abbandonata. Gi\u00e0 dalle prime indagini emerse come vi fosse dell'antagonismo tra gli informatori della polizia e i membri del collettivo, e la pista fu classificata come un vago tentativo di depistaggio. Alcuni membri del collettivo tuttavia sostennero la tesi fornendo informazioni imprecise o false. Anche l'alibi del principale indiziato del gruppo, Francesco Grasso, apparve agli inquirenti come un alibi di comodo per coprire qualcuno. Due giovani, i fratelli Bellini, furono interrogati, ma non convinsero i giudici e finirono in seguito col rifugiarsi in Bulgaria. Solo anni dopo, durante l'interrogatorio a Mario Ferrandi e Ciro Paparo, militanti di gruppi armati transitati per il \"Casoretto\", emerse un'ulteriore pista che indicava come mandante la formazione di Avanguardia Operaia. I due non escludevano vi potessero essere uomini interni al collettivo, ma sostenevano che la matrice ideologica fosse legata ad Avanguardia Operaia. La tesi fu confermata da colloqui con altri esponenti di movimenti minori.\nIl covo di viale Bligny.\nLe indagini rimasero quiescenti finch\u00e9 non vennero prese in carico dai giudici istruttori Maurizio Grigo e Guido Salvini. Intanto, il giudice Guido Viola istru\u00ec alcune indagini per appurare le responsabilit\u00e0 di Avanguardia Operaia in altri fatti di violenza. Nel dicembre 1985, durante le indagini che avevano fatto seguito alle confessioni di tre pentiti legati alla colonna bergamasca di Prima Linea, gli inquirenti rinvennero in un appartamento di viale Bligny uno schedario contenente dati di oltre 10.000 persone considerate militanti neofascisti, di organizzazioni rivali o comunque in qualche modo potenziali obiettivi di attentati. In particolare si ritrovano molte fotografie delle persone presenti al funerale di Sergio Ramelli, corredate da schede personali sugli amici dello stesso e indicazioni circa il bar Porto di Classe.\nOltre alle schede complete di descrizioni, abitudini, relazioni e contatti, furono rinvenute 5.000 fotografie. Insieme a questo materiale, vi erano numerosi documenti relativi alla creazione delle Brigate Rosse nel 1977-1978, e materiale per l'addestramento militare. Lo schedario, nato nei primi anni settanta a opera di Avanguardia Operaia e poi passato ad altre organizzazioni tra cui Democrazia Proletaria, era in possesso di due militanti della sinistra extraparlamentare, Marco Costa e Giuseppe Ferrari Bravo al quale l'appartamento era intestato. \nI pentiti bergamaschi e i primi arresti.\nIntanto stavano emergendo le deposizioni dei pentiti di Prima Linea Sergio Martinelli, Michele Viscardi e Maurizio Lombino. Martinelli, in carcere coi due, aveva saputo da Lombino che l'omicidio di Ramelli era stato voluto da militanti di Avanguardia Operaia e che una ragazza conosciuta da Lombino e all'epoca studentessa a Milano vi era coinvolta; rilasci\u00f2 in merito una deposizione a met\u00e0 del 1985. Viscardi conferm\u00f2 la deposizione e ricord\u00f2 che la ragazza, nota solo col nome di \"Brunella\", risiedeva in Svizzera.\nLombino infine conferm\u00f2 di aver saputo del fatto direttamente da esponenti del movimento e di averne avuto un'ulteriore prova dalle parole di una studentessa di biologia con cui aveva una relazione all'epoca dei fatti. Lombino conferm\u00f2 il nome, ma non diede un cognome. La donna fu infine identificata in Brunella Colombelli la quale, dopo la laurea, era andata a lavorare come ricercatrice universitaria a Ginevra; tuttavia, a met\u00e0 del 1985, la donna si trovava in Nicaragua per le ferie estive, il che ne rendeva impossibile il fermo e l'interrogatorio.\nLe indagini proseguirono all'interno del gruppo che costituiva le file di Avanguardia Operaia nel 1975: un esponente del movimento, Francesco Cremonese, conferm\u00f2 la struttura dell'organizzazione, che nell'Universit\u00e0 degli Studi di Milano vedeva come capi: Giovanni \"Gioele\" Di Domenico per la facolt\u00e0 di agraria, Roberto Grassi a fisica e Marco Costa a medicina, tutti sottoposti a Giuseppe Ferrari Bravo che teneva le redini dell'organizzazione. Il Cremonese afferm\u00f2 che la squadra di agraria era la pi\u00f9 attiva, ma che Ramelli era stato aggredito da un nucleo di studenti di medicina per ordine dei capi delle altre sezioni che volevano incoraggiare una maggiore partecipazione del gruppo di quella facolt\u00e0, appena ristrutturato e ingrandito.\nApprofittando di un rientro dalla Svizzera della Colombelli, Grigo e Salvini ne disposero il fermo il 14 settembre 1985: dopo un primo interrogatorio, la donna fu accusata di favoreggiamento e falsa testimonianza e trattenuta in Italia; in un secondo momento, afferm\u00f2 di aver assistito a una conversazione riguardante il pestaggio del giovane ma di non avervi partecipato. Il 16 settembre, dopo una serie di sue deposizioni, diversi ex-militanti di Avanguardia Operaia furono arrestati.\nIl processo.\nGli imputati.\nIl 16 marzo 1987 prese avvio il processo per gli accusati del crimine:\nIl gruppo era una parte del servizio d'ordine di Avanguardia Operaia nella facolt\u00e0 milanese di medicina. Alcuni degli imputati vennero processati anche per altri tentati omicidi e violenze.\nSecondo la ricostruzione operata dagli inquirenti, i due aggressori sarebbero stati Marco Costa e Giuseppe Ferrari Bravo, che avrebbero colpito il giovane con chiavi inglesi. I due all'epoca appartenevano ad un ristretto gruppo noto come \"gli idraulici\" proprio per via dei pesanti utensili usati per le aggressioni. Di Domenico sarebbe stato il mandante e il pianificatore dell'azione, mentre Colombelli avrebbe avuto il ruolo di sorvegliante della vittima. Castelli, Colosio e Montinari avrebbero dovuto sorvegliare la zona e dare l'allarme in caso di pericolo. Gli altri avrebbero avuto ruoli variabili nella preparazione dell'azione e in altre violenze.Le accuse comprendevano omicidio volontario, tentato omicidio, sequestro di persona, associazione sovversiva, danneggiamento. In tutto, per il caso di Ramelli, per la faccenda di via Bligny e per l'assalto al bar Porto di Classe, vennero imputate 25 persone. Il ruolo di avvocato per la famiglia della vittima fu sostenuto da Ignazio La Russa, avvocato ed esponente di destra e all'epoca segretario provinciale missino. Durante il processo, svoltosi regolarmente nonostante alcuni rinvii per questioni di salute del presidente della Corte d'Assise Antonino Cusmano e per disguidi tecnici, Democrazia Proletaria istitu\u00ec un piccolo presidio presso Piazza Fontana, raccogliendo circa cento persone, mentre i vertici del partito presenziavano al processo.\nNel 1987 il MSI organizz\u00f2 un corteo di circa 500 partecipanti conclusosi sotto casa di Ramelli, nel corso del quale, secondo il quotidiano comunista L'Unit\u00e0, vi furono intimidazioni e gesti provocatori che attirarono l'attenzione della stampa e di rappresentanti politici. Agli imputati, vista la loro posizione, fu concesso di recarsi in tribunale con mezzi propri e senza scorta delle forze dell'ordine, e di uscire per lavorare durante i giorni di arresti domiciliari.\nL'atipicit\u00e0 degli imputati suscit\u00f2 molto interesse per la stampa tanto che, per consentire a tutti i giornalisti di presenziare, ad alcuni venne concesso di seguire il processo dall'interno di una delle celle presenti nell'aula. Belpiede, Ferrari Bravo e Di Domenico si dichiararono estranei ai fatti, mentre Brunella Colombelli ammise di aver fatto parte della struttura del movimento ma afferm\u00f2 di non essere stata a conoscenza n\u00e9 dei piani dell'omicidio n\u00e9 della sua organizzazione. Castelli, Montinari, Colosio, Scazza e Cavallari invece, pentiti, confessarono l'operato scrivendo alla madre del giovane, chiedendo il perdono e offrendo e depositando presso un notaio un risarcimento di 200 milioni di lire, che la donna rifiut\u00f2.\nAl processo gli aggressori dichiararono che intendevano causare a Ramelli, scelto a caso tra i militanti della zona, ferite lievi con qualche giorno di prognosi, ma che la situazione era sfuggita di mano, il che contrasta con il fatto che il ragazzo fu colpito ripetutamente al cranio con chiavi inglesi Hazet da 36 mm del peso di 3,5\u00a0kg l'una. Gli imputati affermarono inoltre che a portarli a Ramelli era stata la sua notoriet\u00e0 quale simpatizzante di destra e che a richiedere espressamente l'azione era stato Roberto Grassi, responsabile del servizio d'ordine della colonna di Avanguardia Operaia legata a Citt\u00e0 Studi e morto suicida nel 1981. Degli aderenti ad Avanguardia Operaia scelti per comporre il commando, alcuni nemmeno conoscevano la vittima designata.\nLe condanne.\nIl 16 maggio 1987 la II Corte d'assise di Milano assolse Di Domenico per insufficienza di prove e dichiar\u00f2 Cavallari estraneo ai fatti. Tutti gli altri imputati furono ritenuti colpevoli di omicidio preterintenzionale in quanto venne di fatto riconosciuta l'accettazione del rischio di uccidere insito nell'atto di violenza, ma non la volontariet\u00e0 dell'atto. Marco Costa ricevette 15 anni e 6 mesi di reclusione; Giuseppe Ferrari Bravo 15, entrambi per aver materialmente colpito Ramelli. Claudio Colosio ricevette 15 anni; Antonio Belpiede 13 anni; Brunella Colombelli 12 anni per aver indicato al commando di Avanguardia Operaia il luogo e l'ora in cui colpire; Franco Castelli, Claudio Scazza e Luigi Montinari 11 anni.\nPer le schedature ritrovate nel covo di viale Bligny e per l'assalto al bar di largo Porto di Classe avvenuto pochi giorni dopo, Ferrari Bravo e Di Domenico ricevettero rispettivamente ancora 11 e 10 anni. La condanna non soddisfece il Pubblico Ministero, che contest\u00f2 il rigetto del ben pi\u00f9 grave omicidio volontario in favore dell'omicidio preterintenzionale e deposit\u00f2 ricorso.Il 2 marzo 1989 la II sezione della Corte d'assise d'appello presieduta da Renato Cavazzoni accolse le richieste del pubblico ministero ma, bench\u00e9 l'accusa fosse mutata in omicidio volontario, riconobbe l'attenuante del concorso anomalo, che ridusse sensibilmente le pene: Costa pass\u00f2 da 15 anni a 11 e 4 mesi; Ferrari Bravo da 15 a 10 e 10 mesi; 7 anni e 9 mesi a Colosio invece che 15; 7 anni invece di 13 a Belpiede; 6 anni e 3 mesi a Castelli, Colombelli, Montinari e Scazza in luogo degli 11-12 iniziali.\nInsoddisfatta, la parte civile ricorse in Cassazione per ottenere il riconoscimento della premeditazione e il conseguente aggravio delle pene. Il 23 gennaio 1990 la I sezione della Corte di Cassazione presieduta da Corrado Carnevale rigett\u00f2 la richiesta e i ricorsi della difesa confermando le sentenze di secondo grado.\nCosta e Ferrari Bravo tornarono in carcere, anche per via delle condanne aggiuntive, mentre gli altri imputati poterono usufruire di un condono e di pene alternative per via della loro condizione sociale e della loro ridotta pericolosit\u00e0.\nAlcuni degli allora studenti di medicina condannati hanno successivamente fatto carriera sino a ricoprire prestigiosi incarichi ospedalieri.\nLa ricorrenza della morte di Ramelli \u00e8 occasione di manifestazioni commemorative da parte di gruppi di estrema destra e neofascisti sul luogo dell'omicidio. Il 29 aprile 1976, nello stesso giorno in cui era prevista una commemorazione organizzata dal MSI per ricordare Ramelli, un commando dei Comitati Comunisti Rivoluzionari uccise Enrico Pedenovi, consigliere provinciale milanese dell'MSI. "}
{"id": "1306670", "revid": "36426", "url": "https://it.wikipedia.org/wiki?curid=1306670", "title": "La Primavera (Botticelli)", "text": ""}
{"id": "1306672", "revid": "339392", "url": "https://it.wikipedia.org/wiki?curid=1306672", "title": "Il passaggio del Mar Rosso", "text": ""}
{"id": "1306675", "revid": "6923", "url": "https://it.wikipedia.org/wiki?curid=1306675", "title": "Mercedes Classe A", "text": ""}
{"id": "1306680", "revid": "339392", "url": "https://it.wikipedia.org/wiki?curid=1306680", "title": "La scelta di Ercole", "text": ""}
{"id": "1306682", "revid": "1305772", "url": "https://it.wikipedia.org/wiki?curid=1306682", "title": "Il trionfo di Bacco e Arianna", "text": ""}
{"id": "1306684", "revid": "339392", "url": "https://it.wikipedia.org/wiki?curid=1306684", "title": "La camera di San Paolo", "text": ""}
{"id": "1306686", "revid": "339392", "url": "https://it.wikipedia.org/wiki?curid=1306686", "title": "La Sibilla delfica", "text": ""}
{"id": "1306688", "revid": "1305772", "url": "https://it.wikipedia.org/wiki?curid=1306688", "title": "Teflon AF", "text": "Il Teflon AF \u00e8 un marchio registrato di titolarit\u00e0 della societ\u00e0 E.I. Du Pont De Nemours and Company per il copolimero di sua titolarit\u00e0 ottenuto da tetrafluoroetilene e 4,5-difluoro-2,2-bis(trifluorometil)-1,3-diossolo. Tra le sue propriet\u00e0 salienti spiccano i valori estremamente bassi di costante dielettrica e indice di rifrazione."}
{"id": "1306689", "revid": "12290", "url": "https://it.wikipedia.org/wiki?curid=1306689", "title": "La battaglia di Anghiari", "text": ""}
{"id": "1306691", "revid": "36426", "url": "https://it.wikipedia.org/wiki?curid=1306691", "title": "La dama con l'ermellino", "text": ""}
{"id": "1306695", "revid": "1444886", "url": "https://it.wikipedia.org/wiki?curid=1306695", "title": "Elettrodo ad antimonio", "text": "L'elettrodo ad antimonio \u00e8 un elettrodo utilizzato per la misura potenziometrica del pH.\n\u00c8 composto di una barretta di antimonio ricoperta da un sottile strato di ossido (Sb2O3), quest'ultimo \u00e8 caratterizzato da una reattivit\u00e0 redox:\nQuesti equilibri dipendono solo dal pH in quanto gli altri prodotti sono solidi e quindi per convenzione hanno attivit\u00e0 unitaria, mentre per considerare unitaria l'attivit\u00e0 dell'acqua occorre avere soluzioni diluite.\nIl potenziale di elettrodo \u00e8 dato quindi da:\nformula_1\nDall'ultimo passaggio si nota come E sia proporzionale al pH e quindi come questo elettrodo possa essere utilizzato per la misura dell'attivit\u00e0 idrogenionica.\nLo spessore di ossido viene tenuto costante mediante spazzolatura e al contempo l'elettrodo rimane puro (libero da incrostazioni e sporcizia), anche in condizioni difficoltose. Le sonde in antimonio impiegano gli elettrodi in antimonio anulare, mantenuti attivi e puliti con una spazzola in corindone. L'elettrodo viene immerso nel serbatoio di riserva elettrolita che funge anche da ponte salino; il diaframma \u00e8 piatto con un'ampia superficie.\nUn sensore per la temperatura permette la termocompensazione della misura.\nUtilizzi.\nLa misura del pH con elettrodi in antimonio, viene effettuata con uno specifico analizzatore. \u00c8 utilizzata in tutti quei processi in cui gli elettrodi a vetro di un normale piaccametro non sono utilizzabili:"}
{"id": "1306696", "revid": "767487", "url": "https://it.wikipedia.org/wiki?curid=1306696", "title": "I ladri", "text": "I ladri \u00e8 un film del 1959, diretto dal regista Lucio Fulci; \u00e8 l'ultimo film in cui Tot\u00f2 ed Enzo Turco recitano insieme.\nTrama.\nJoe Castagnato soprannominato \"Elsewhere\", cio\u00e8 \"Altrove\", a causa degli ingegnosi alibi che si procura, viene dichiarato indesiderabile negli Stati Uniti e rispedito a Napoli dove, in regime di sorvegliato speciale, dovr\u00e0 vedersela col solerte e furbo commissario Gennaro Di Sapio della \"QdN sezione CNF\". Contemporaneamente un agente della FBI informa il commissario Di Sapio che il Castagnato porta con s\u00e9 ventimila sterline d'oro che vuole recuperare. Le sterline vengono ritrovate nascoste nella marmellata di ananas da un ladruncolo che si arrangia insieme alla moglie sarta (l'unica della famiglia dotata di cervello), il cognato parcheggiatore abusivo ed il nonno rincitrullito. La banda costringe Castagnato ad entrare in affari con loro ma il commissario Di Sapio ritrova una sterlina e tiene sotto controllo i magazzini del porto. Castagnato cambia strategia: mentre lui si procura un alibi, incarica tre scalcagnati ladri di rubare le sterline d'oro dai magazzini del porto per poi venderle ad un camorrista che le ripulir\u00e0. Il piano fallisce ed il custode dei magazzini muore, cos\u00ec i tre ladri si ritrovano con nulla in mano. Ma il piano di Castagnato era un altro: rubare dalla cassaforte del camorrista il contante per il riciclaggio delle sterline.\nMa la furba moglie si accorge di tutto e riesce a recuperare il danaro mentre il commissario Di Sapio accusa Castagnato del furto ai magazzini del porto e di omicidio. Ma la brutta sorpresa \u00e8 che il danaro \u00e8 falso; il camorrista si era voluto cautelare cos\u00ec dopo essersi insospettito dell'ambiguo comportamento di Castagnato. Allo sfortunato terzetto di ladri non rimane che l'ultima risorsa: trovare un lavoro onesto.\nCos\u00ec il commissario Di Sapio recupera le sterline d'oro e le consegna all'agente della FBI che ritorna negli Stati Uniti d'America. Sull'aereo per\u00f2 si scopre che l'agente della FBI non \u00e8 altro che lo stesso Joe Castagnato, immediatamente arrestato dal commissario Di Sapio della Questura di Napoli sezione \"'cca nisciuno \u00e8 fesso!\" (\"QdN sezione CNF\")."}
{"id": "1306697", "revid": "36426", "url": "https://it.wikipedia.org/wiki?curid=1306697", "title": "La Gioconda (Leonardo)", "text": ""}
{"id": "1306701", "revid": "339392", "url": "https://it.wikipedia.org/wiki?curid=1306701", "title": "L'ultima cena (Leonardo)", "text": ""}
{"id": "1306703", "revid": "36426", "url": "https://it.wikipedia.org/wiki?curid=1306703", "title": "La Vergine delle Rocce (Leonardo Parigi)", "text": ""}
{"id": "1306705", "revid": "36426", "url": "https://it.wikipedia.org/wiki?curid=1306705", "title": "La Vergine delle Rocce (Leonardo Londra)", "text": ""}
{"id": "1306707", "revid": "363629", "url": "https://it.wikipedia.org/wiki?curid=1306707", "title": "La Vergine delle Rocce", "text": ""}
{"id": "1306709", "revid": "729019", "url": "https://it.wikipedia.org/wiki?curid=1306709", "title": "Kentron Seeker", "text": "Il Kentron Seeker, poi Denel Seeker, \u00e8 un aeromobile a pilotaggio remoto (APR) prodotto in Sudafrica dalla Kentron (oggi conosciuta come Denel Aerospace Systems). Il velivolo \u00e8 stato visto la prima volta in Angola, nel 1987. Ha un'apertura alare di 5,8 m, trasporta un carico utile di 40 kg, ha un'autonomia di 9 ore e un raggio d'azione fino a 200km."}
{"id": "1306715", "revid": "36426", "url": "https://it.wikipedia.org/wiki?curid=1306715", "title": "La conversione della Maddalena (Artemisia Gentileschi)", "text": ""}
{"id": "1306719", "revid": "36426", "url": "https://it.wikipedia.org/wiki?curid=1306719", "title": "Ester e Assuero (Artemisia Gentileschi)", "text": ""}
{"id": "1306724", "revid": "36426", "url": "https://it.wikipedia.org/wiki?curid=1306724", "title": "Giaele e Sisara (Artemisia Gentileschi)", "text": ""}
{"id": "1306726", "revid": "14691", "url": "https://it.wikipedia.org/wiki?curid=1306726", "title": "Inglese sudafricano", "text": ""}
{"id": "1306733", "revid": "242434", "url": "https://it.wikipedia.org/wiki?curid=1306733", "title": "Giuditta con la sua ancella (Artemisia Gentileschi Firenze)", "text": ""}
{"id": "1306741", "revid": "339392", "url": "https://it.wikipedia.org/wiki?curid=1306741", "title": "Nascita di San Giovanni Battista (Artemisia Gentileschi)", "text": ""}
{"id": "1306745", "revid": "1528507", "url": "https://it.wikipedia.org/wiki?curid=1306745", "title": "Mercedes-Benz W168", "text": "W168 \u00e8 la sigla di progetto di un'autovettura di fascia bassa prodotta dalla Casa automobilistica tedesca Mercedes-Benz dal 1997 al 2004 e corrispondente alla prima generazione della cosiddetta Classe A.\nStoria e profilo.\nGenesi.\nNella prima met\u00e0 del 1992, la Casa di Stoccarda annunci\u00f2 di aver dato inizio ad un progetto decisamente inusuale, e cio\u00e8 quello volto alla realizzazione futura di una vettura di fascia bassa, una \"piccola\" dalle dimensioni analoghe a quelle di un'utilitaria, ma dai contenuti assai ricchi come si conveniva ad una vettura che recasse la famosa \"stella a tre punte\" sul cofano. La stampa si butt\u00f2 a pesce su questa notizia, cercando di avere anticipazioni sulle linee della futura Mercedes-Benz da citt\u00e0. In realt\u00e0, la Casa di Stoccarda aveva in mente qualcosa del genere fin dal 1982, anno in cui realizz\u00f2 un primo prototipo dalle dimensioni veramente ridotte, prototipo denominato NAFA, poi abbandonato perch\u00e9 le tecnologie dell'epoca non permettevano la rispondenza agli standard di sicurezza richiesti.\nRelativamente al progetto annunciato nel 1992, all'inizio la stampa ipotizzava un classico corpo vettura a due volumi come avrebbe potuto essere quello di una Peugeot 205 o di una Volkswagen Polo. Ma fu solo alla fine di quello stesso anno che trapel\u00f2 la notizia che la \"piccola\" di Stoccarda avrebbe avuto in realt\u00e0 un corpo vettura di tipo monovolume.\nMentre nuovamente le testate giornalistiche riproposero schizzi pi\u00f9 o meno ufficiali della nuova ultracompatta tedesca, spunt\u00f2 fuori anche il primo, ipotetico nome. Pareva infatti che inizialmente la vettura dovesse chiamarsi \"Nava\", e che avrebbe dovuto montare tra l'altro un tricilindrico, ma in realt\u00e0 si trattava solo di voci di corridoio. Intanto, la Mercedes-Benz realizz\u00f2 un primo studio che venne esposto al Salone di Francoforte del 1993. Tale prototipo prese il nome di Vision A93, e gi\u00e0 prefigurava, anche se vagamente, l'impostazione del modello definitivo. Anche l'anno successivo, il prototipo \"Vision A93\" venne presentato in alcuni Saloni, mentre nel 1995 cominciarono a circolare voci su quella che sarebbe stata la denominazione ufficiale del nuovo modello: andando ad occupare una fascia di mercato ben al di sotto di quello occupato dalla Classe C, la denominazione ufficiale sar\u00e0 Classe A, ed andr\u00e0 a costituire una nuova fetta di gamma che verr\u00e0 riproposta in pi\u00f9 serie anche negli anni successivi, proprio come tutti gli altri modelli della marca tedesca.\nLa prima generazione della Classe A, sigla W168, verr\u00e0 svelata in maniera pressoch\u00e9 definitiva nella primavera del 1996, mediante alcune immagini corredate di una descrizione delle sue principali particolarit\u00e0 meccaniche. Durante il resto dell'anno cominceranno a circolare alcuni esemplari di preserie per i collaudi di rito prima della presentazione e dell'avvio della commercializzazione.\nDebutto.\nLa Classe A W168 debutta nel settembre del 1997 in Germania ed in alcuni altri Paesi: in Italia arriv\u00f2 il 18 ottobre dello stesso anno.\nLinea ed interni.\nLa Classe A arriva sul mercato in un momento in cui le Case accusano una certa crisi creativa, eccezion fatta per alcuni modelli francesi, come la , vincitrice tra l'altro del titolo di Auto dell'anno del 1997. L'arrivo della piccola tedesca costituisce uno scossone per la creativit\u00e0 di svariate Case automobilistiche che cominceranno ad esplorare il segmento delle piccole monovolume, dando origine ad una serie di modelli, che per\u00f2 vedranno la luce solo anni pi\u00f9 tardi.\nNel complesso, la W168 ricalca quelle che erano le impostazioni note fin da anni, ossia un corpo vettura compatto, con carrozzeria monovolume sviluppata in altezza e linee fondamentalmente morbide. Il muso \u00e8 piuttosto gradevole e dona addirittura slancio alla vettura grazie al suo andamento molto spiovente. La calandra tipica della Casa \u00e8 qui riproposta in chiave pi\u00f9 moderna e non di certo come quella delle berline classiche che ne appesantirebbero l'aspetto. Gradevoli anche i fari anteriori a goccia, mentre nella parte inferiore si aprono delle piccole prese d'aria per la ventilazione del motore e dei freni.La vista laterale offre la vista slanciata della parte anteriore, che appare molto penetrante dal punto di vista aerodinamico (ed infatti il Cx \u00e8 di 0,30), ma \u00e8 caratterizzata inoltre dal particolare profilo a cuneo delle superfici vetrate, profilo originato peraltro dall'ancor pi\u00f9 particolare montante posteriore, inclinato al contrario e che permette inoltre di avere un andamento avvolgente del lunotto. Posteriormente, i piccoli fari sono posti ai lati di un grande e pratico portellone in materiale plastico. La vista posteriore \u00e8 quella che offre la miglior percezione dello sviluppo in altezza della vettura.\nL'abitacolo \u00e8 piuttosto spazioso, considerando il fatto che la W168 \u00e8 lunga come una Peugeot 106 prima serie, sicuramente meno abitabile. In altezza, nessun problema, visto l'elevato livello del tetto. La strumentazione \u00e8 piuttosto completa ma migliorabile come leggibilit\u00e0. I sedili ed i pannelli sono rivestiti in materiale vivacemente colorato per rendere l'insieme pi\u00f9 giovanile. La parte migliore dell'interno della W168 \u00e8 naturalmente il bagagliaio, che tra l'altro \u00e8 caratterizzato da un'ampia modularit\u00e0. In condizioni normali la capacit\u00e0 \u00e8 di 390 litri, gi\u00e0 molto generosa, ma abbattendo lo schienale posteriore si arriva a ben 1.340 litri fino all'altezza del tetto. Addirittura si possono raggiungere i 1.740 litri eliminando il sedile posteriore, ma tale soluzione non era prevista inizialmente per il mercato italiano poich\u00e9 non in linea con le normative locali.\nStruttura e meccanica.\nLa struttura generale della W168 era stata progettata per ottenere la massima efficacia nell'assorbimento di eventuali impatti. Un'autentica particolarit\u00e0 della W168 consisteva nel cosiddetto \"pianale a sandwich\", costituito da due ripiani paralleli, uno dei quali costituisce il pavimento dell'abitacolo. In caso di urto frontale, il gruppo motore-cambio scivolava nell'intercapedine tra i due ripiani evitando cos\u00ec pericolose intrusioni nell'abitacolo e salvaguardando l'incolumit\u00e0 dei passeggeri. Questa particolare struttura aveva anche la funzione di alloggiare elementi come la batteria ed era stato altres\u00ec realizzato in previsione di futuri modelli a propulsione alternativa (ibrida, elettrica e pila a combustibile) che ne ospitasse gli accumulatori. Inoltre, vista e considerata questa particolare struttura, gli stessi propulsori sono stati progettati e realizzati ad hoc per poter essere ospitati all'interno del piccolo vano motore della vettura e soprattutto per permettere loro di poter scivolare sotto il pavimento senza problemi.\nI motori della W168 sono quindi stati utilizzati unicamente per questo modello e per l'unico altro modello che sfrutta la base meccanica della W168, ossia il monovolume Vaneo di dimensioni maggiori. La soluzione del pianale a sandwich, alquanto raffinata e costosa, aveva fatto lievitare i costi di progettazione e realizzazione e faceva da contraltare ad alcune soluzioni telaistiche tutt'altro che moderne, come per esempio l'impianto frenante che prevede i dischi all'avantreno ma ancora i tamburi al retrotreno.\nLe sospensioni erano a ruote indipendenti: mentre l'avantreno prevedeva un classico sistema MacPherson, il retrotreno era a bracci longitudinali. Su entrambi gli assi era presente una barra antirollio allo scopo di migliorarne la stabilit\u00e0.\nMotorizzazioni.\nAl debutto, la Classe A W168 era offerta in due motorizzazioni monoalbero a benzina, da 1.4 e 1.6 litri e da 82 e 102\u00a0CV, motorizzazioni che vanno a costituire di fatto le versioni A140 ed A160. Le versioni diesel sarebbero arrivate solo qualche tempo dopo, cos\u00ec come anche altre versioni a benzina pi\u00f9 spinte.\nTutti i motori erano accoppiati ad un cambio manuale a 5 marce, ma in opzione era disponibile un automatico a 5 rapporti.\nLa Classe A W168 \u00e8 stata la seconda Mercedes-Benz a trazione anteriore della storia, dopo la serie W638.\nAllestimenti, dotazioni ed optional.\nLa Classe A era stata resa subito disponibile in tre livelli di allestimento, cos\u00ec riassumibili in ordine di ricchezza:\nOltre a tutti gli accessori gi\u00e0 elencati, la dotazione iniziale delle Classe A W168 costituenti la gamma d'esordio prevedeva ABS, doppio airbag e climatizzatore, quest'ultimo di serie sulla \"A160\". Assai lunga era la lista optional, che comprendeva tra l'altro gli airbag laterali (gratuiti), l'antislittamento ASR, la frizione automatica per il cambio manuale, i sedili anteriori riscaldabili, la selleria in pelle ed il tetto apribile a lamelle.\nEvoluzione.\nNel periodo durante le prime comunicazioni ufficiali del nuovo progetto Mercedes-Benz e l'effettiva commercializzazione, avviata alla fine dell'estate del 1997, era cresciuta la curiosit\u00e0 e l'attesa per questa nuova vettura, tanto che gi\u00e0 all'inizio delle vendite si erano create gi\u00e0 grandi quantit\u00e0 di ordini e liste di attesa lunghe fino a sei mesi, segno che, nonostante i prezzi di listino elevati, la vettura era stata subito gradita dal pubblico, sennonch\u00e9 si verific\u00f2 un fatto che rischi\u00f2 di compromettere seriamente la credibilit\u00e0 di un marchio glorioso come quello della Casa della \"stella a tre punte\".\nIl test dell'alce.\nQuesto avvenimento accadde il 21 ottobre 1997 durante l'esecuzione del \"test dell'alce\" effettuato dalla rivista svedese \"Teknikens Vaerld\". Tale test \u00e8 volto a simulare l'evitamento di un ostacolo che compaia improvvisamente sulla strada, come succede con gli alci nei paesaggi scandinavi. Si trattava quindi di effettuare un improvviso e repentino cambio di corsia ad una velocit\u00e0 di 62\u00a0km/h e senza togliere il piede dall'acceleratore, per poi riallinearsi subito dopo alla corsia originaria. Ebbene, la W168 utilizzata per quel test si ribalt\u00f2 rovinosamente, capottando sul tetto e causando anche ferite agli occupanti.\nLa notizia rimbalz\u00f2 in tutto il mondo, ed anche presso la giuria del premio di \"Auto dell'Anno\", \nLa Casa madre imput\u00f2 inizialmente tale fenomeno a pneumatici inadeguati, ma in seguito, dopo che anche esemplari dotati di altri tipi di pneumatico si sollevarono pericolosamente su due ruote, dovette ammettere l'effettiva mancanza di stabilit\u00e0 della vettura e l'11 novembre fu costretta a richiamare le vetture gi\u00e0 immatricolate e circolanti su strada per dotarle di ESP, dispositivo fino a quel momento appannaggio delle ammiraglie e per la prima volta montato di serie su una vettura di fascia bassa.\nQuanto avvenuto era da imputare principalmente allo sfavorevole rapporto tra larghezza ed altezza del corpo vettura, parametro accentuato dall'utilizzo del pianale a sandwich che ne innalza decisamente il baricentro, cosicch\u00e9 in presenza di improvvisi trasferimenti di carico si innescano pericolosi fenomeni di decentramento del baricentro della vettura al di fuori dell'area delimitata dalle quattro ruote. In parole pi\u00f9 semplici, questa \u00e8 la condizione ideale per innescare un inizio di ribaltamento.\nLa struttura a sandwich della W168 era stata pensata per alloggiare le batterie di una eventuale versione elettrica nella parte inferiore dell'abitacolo. Infatti nel 1997 le batterie utilizzate nelle rare auto elettriche esistenti erano del tipo al piombo, con densit\u00e0 gravimetrica di circa 40\u00a0Wh/kg, e che una tipica batteria per auto elettrica pu\u00f2 contenere dai 6000\u00a0Wh (anni settanta) a 16000 Wh (anni 2000), per un peso teorico, quindi, compreso tra i 150 e 400\u00a0kg.\nL'avvento dell'ESP e la ripresa.\nDurante il difficile periodo conseguente ai risultati del test dell'alce in primis, e di tutte le altre verifiche effettuate in tutta Europa, che hanno dato responsi poco incoraggianti, per il pubblico inizialmente entusiasta, la Classe A divenne un'auto insicura e pericolosa. Ma dopo che la Casa madre effettu\u00f2 richiami su tutti i 2.600 esemplari gi\u00e0 venduti e circolanti, nonch\u00e9 sulle vetture gi\u00e0 ordinate ed in fase di consegna e naturalmente alle produzione da l\u00ec in avanti, la situazione parve progressivamente migliorare, tanto che le vendite della W168 tornarono a livelli molto pi\u00f9 promettenti, grazie anche a nuovi test che riscontrarono l'effettiva efficacia del controllo elettronico di stabilit\u00e0 e dichiararono quindi che la Classe A non correva pi\u00f9 il rischio di ribaltarsi. Nella primavera del 1998, le disavventure legate all'instabilit\u00e0 della vettura parvero gi\u00e0 un ricordo lontano.\nNella seconda met\u00e0 del 1998, vennero introdotte due versioni a gasolio, la A160 CDI e la A170 CDI, equipaggiate entrambe da un 1.7 turbodiesel common rail, ma in due livelli differenti di potenza, e precisamente 60 e 90 CV.\nNel 1999 viene introdotta la A190, equipaggiata da un grintoso motore 1.9 a benzina da 125\u00a0CV che va ad affiancare le versioni pi\u00f9 tranquille.\nIl restyling.\nAl Salone di Ginevra del 2001 venne presentata una Classe A aggiornata nell'estetica e non solo. La nuova vettura era riconoscibile esternamente per i fari anteriori e posteriori leggermente ridisegnati, per i paraurti anch'essi leggermente ristilizzati e dotati di piccole fasce aggiuntive di protezione, per i cerchi in lega di nuovo disegno e per gli indicatori di direzione alloggiati sugli specchietti retrovisori esterni. Internamente miglioravano le finiture ed i materiali utilizzati. Il volante regolabile in altezza, precedentemente di serie nelle versioni pi\u00f9 ricche, divenne di serie su tutta la gamma. Per quanto riguarda la sicurezza, venne introdotto un dispositivo ESP maggiormente evoluto ed un dispositivo BAS di assistenza alle frenate d'emergenza.\nMeccanicamente, le novit\u00e0 maggiori si ebbero nei motori, ed in particolare in quelli a gasolio: la \"A160 CDI\" adott\u00f2 l'intercooler e la sua potenza crebbe a 75 CV, mentre la \"A170 CDI\" pass\u00f2 da 90 a 95 CV. Per il solo mercato tedesco, la \"A140\" rinunci\u00f2 al 1.4 in favore di un 1.6 depotenziato ad 82 CV.\nUna delle novit\u00e0 di maggior spicco introdotte con l'arrivo del restyling stava per\u00f2 nell'arrivo della versione \"Lunga\", la cui sigla di progetto cambiava in V168. Tale versione era caratterizzata dall'allungamento del passo di ben 17 cm, a tutto vantaggio dell'abitabilit\u00e0 interna, specie quella dei passeggeri posteriori, e della capacit\u00e0 di carico, passata a ben 1.930 litri con divano posteriore abbattuto e sedile anteriore eliminato. L'allungamento del passo ha imposto modifiche alle sospensioni posteriori, ora pi\u00f9 rigide, mentre l'impianto frenante della versione \"Lunga\" vide l'arrivo dei freni a disco anche al retrotreno. Nella \"Lunga\", l'aggravio di peso conseguente era molto contenuto, e si limitava a soli 30 kg in pi\u00f9. Le motorizzazioni previste per la versione allungata erano tutte quelle a benzina previste per la versione normale, mentre tra le motorizzazioni a gasolio, vi era solo il 1.7 da 95 CV.\nAnche gli allestimenti subirono alcuni aggiornamenti, ed in particolare:\nCos\u00ec impostata, la nuova gamma W168 continu\u00f2 la sua brillante carriera, arrivando al 2002, anno in cui venne introdotta l'ultima versione, cio\u00e8 la A210 Evolution, disponibile sia in versione normale sia in versione \"Lunga\" e mossa da un 2.1 litri derivato direttamente dal 1.9 della \"A190\" ed in grado di erogare fino a 140\u00a0CV di potenza massima. Tale versione \u00e8 stata rivisitata in alcune componenti, specie nel telaio, dalla AMG, ed in effetti secondo i progetti della Mercedes-Benz, doveva inizialmente essere denominata \"A21 AMG\", ma in seguito si decise per una denominazione pi\u00f9 convenzionale, la cui impronta sportiva venisse evidenziata unicamente dal termine \"Evolution\".\nFine produzione.\nIl 2004 fu l'ultimo anno di produzione della Classe A W168, per questi ultimi mesi, la \"Classic\" vide sparire le fasce laterali, mentre quelle sui paraurti divennero finalmente in tinta: il mese di ottobre vi fu il lancio della serie successiva, siglata W169 e caratterizzata da un design pi\u00f9 spigoloso ed hi-tech.\nLa carriera della W168 si concluse dopo oltre un milione e centomila esemplari venduti.\nRiepilogo caratteristiche.\nDi seguito vengono riportate le caratteristiche principali delle varie versioni previste per la gamma W168. I prezzi riportati si riferiscono al livello di allestimento \"Classic\", il pi\u00f9 economico, tranne che per i modelli con motore 1.9, disponibili solo in allestimento \"Elegance\". I prezzi sono tutti in milioni di lire. I prezzi delle due versioni \"A210\", che sono entrate in produzione nel 2002 quando era gi\u00e0 in vigore l'Euro, sono convertite nella nuova moneta nelle note in basso, a fine tabella.\nVersioni particolari.\nOltre alle varie edizioni speciali della W168, tra le quali vanno ricordate la \"Classic Spirit\", la \"Classic Fun\", la \"Classic Style\", la \"Picadilly\" e la \"McLaren Edition\" (quest'ultima caratterizzata da una sgargiante livrea che ricorda le monoposto di Formula 1 della scuderia McLaren), vanno senz'altro ricordate anche quelle particolari versioni il cui progetto venne iniziato, ma che di fatto si ferm\u00f2 al solo prototipo sperimentale.\nQueste versioni particolari sono:\nIn contemporanea con il lancio della W168, vennero anche prodotti alcuni esemplari a trazione elettrica. Tale versione, denominata \"Zebra\" per via del fatto che utilizzava batterie AEG Zebra, erogava una potenza massima di 69 CV.\nNel 1999, vennero prodotti alcuni esemplari ibridi, in cui un motore elettrico veniva accoppiato ad un motore diesel da 1.7 litri. I due propulsori garantivano una potenza massima totale di 125 CV.\nLe varie versioni a celle di combustibile, prodotte tra il 1997 ed il 2003 e mosse da sistemi a fuel cell del tipo Ballard, via via sempre pi\u00f9 evoluti nel corso degli anni, avevano valori di potenza erano compresi tra 68 e 102 CV. Le Classe A W168 a fuel cell vennero prodotte in 60 esemplari complessivamente."}
{"id": "1306746", "revid": "460080", "url": "https://it.wikipedia.org/wiki?curid=1306746", "title": "Mercedes-Benz W169", "text": "W169 \u00e8 la sigla di progetto di un'autovettura di fascia premium prodotta dal 2004 al 2012 dalla Casa automobilistica tedesca Mercedes-Benz e corrispondente alla seconda generazione della cosiddetta Classe A.\nStoria e profilo.\nGenesi.\nLa seconda serie della Classe A viene realizzata partendo da un progetto che ha preso via via forma durante i primissimi anni del nuovo secolo. Si voleva realizzare una vettura che non fosse semplicemente la scialuppa di salvataggio per chi voleva approdare nel mondo della \"stella a tre punte\", ma anche che potesse convincere chi in tale mondo era gi\u00e0 approdato da tempo con modelli di fascia superiore. Le specifiche dettate in proposito parlavano quindi di maggiori dimensioni per migliorare l'abitabilit\u00e0 interna, di maggior sicurezza e di migliori finiture, anche perch\u00e9 nel corso degli anni che hanno visto evolversi la carriera della W168 (vale a dire la prima generazione della Classe A) i gusti e le esigenze della clientela sono diventati sempre pi\u00f9 difficili da soddisfare.\nSulle prime si voleva partire dal classico, tradizionale corpo vettura di tipo monovolume per dare origine in seguito anche ad altre varianti, una delle pi\u00f9 particolari delle quali avrebbe dovuto essere una cabriolet. Inoltre, tra le \"chicche\" avrebbe dovuto esserci anche la possibilit\u00e0 di avere la vettura anche a trazione integrale. In seguito, per\u00f2, tutte queste novit\u00e0 e possibili variazioni sul tema vennero scartate. Siamo a questo punto nella seconda met\u00e0 del 2003: l'unica novit\u00e0 presa in considerazione, e portata di fatto alla sua concretizzazione, fu la possibilit\u00e0 di scegliere tra un corpo vettura a tre o a cinque porte, mentre venne cancellata la versione a passo lungo.\nDebutto.\nLe prime foto ufficiali della seconda generazione della Classe A vengono diffuse a met\u00e0 del 2004 dalla stampa specializzata. Inoltre, la vettura fa la sua apparizione al Salone di Parigi dello stesso anno: contemporaneamente si cominciano ad accettare le ordinazioni. La seconda generazione viene proposta inizialmente solo con carrozzeria a cinque porte.\nL'automobile fu introdotta sul mercato con un tour di quattro giorni, in sette Stati, terminato a Milano, nel Castello Sforzesco, dove tutte le unit\u00e0 furono ricevute con svariate personalit\u00e0 della musica, della moda e del cinema. La campagna pubblicitaria americana incluse spot televisivi con Christina Aguilera, Giorgio Armani e Boris Becker. In particolare, lo stilista present\u00f2 una sfilata di moda, mentre la cantante pop si esib\u00ec in una performance live della canzone \"Hello\", scritta appositamente per l'occasione.\nLinea ed interni.\nPochi sono i punti in comune con la precedente Classe A: esteticamente il pi\u00f9 appariscente (e quasi scontato) \u00e8 costituito dall'impostazione della carrozzeria, nuovamente di tipo monovolume, ma per il resto cambia tutto. La Classe A W169 \u00e8 pi\u00f9 lunga e pi\u00f9 larga del precedente modello, mentre l'altezza non ha subito grosse variazioni. Stilisticamente, la vettura appare pi\u00f9 elegante, ma anche pi\u00f9 aggressiva. Le linee tondeggianti della W168 hanno lasciato il posto a giochi di curve e spigoli. Il frontale denota gi\u00e0 un look pi\u00f9 aggressivo dato dai nuovi fari a goccia posti ai lati della calandra trapezoidale con due listelli sottili al centro ed altri due pi\u00f9 spessi sui lati superiore ed inferiore a fare da cornice alla calandra stessa. Un'altra caratteristica che si nota osservando il frontale sta nell'allargamento dei passaruota, un particolare che dona grinta alla vettura, ma che \u00e8 stato voluto anche per permettere l'allargamento delle carreggiate e contribuire a rendere pi\u00f9 stabile la vettura.\nLa vista laterale evidenzia innanzitutto la particolare superficie vetrata, simile per alcuni versi a quella della serie precedente, specie nella zona posteriore, ma anche differente per via del fatto che il lunotto questa volta non penetra prepotentemente nella linea della fiancata, quest'ultima resa pi\u00f9 elegante e decisa da una nervatura longitudinale che parte dal parafanghi anteriore ed attraversa la vettura passando appena sotto le maniglie delle portiere, per spegnersi in corrispondenza del faro posteriore. Ed ancora, dalla vista laterale \u00e8 possibile notare gli specchietti retrovisori con frecce integrate, mentre tornando alla zona posteriore si nota che il lunotto, sebbene meno invadente, \u00e8 in ogni caso pi\u00f9 grande come dimensioni e dalla fiancata se ne pu\u00f2 comunque scorgere una piccola parte che fa capolino congiuntamente al profilo del faro posteriore in modo da formare assieme ad esso un elemento di forma triangolare che rende pi\u00f9 particolare la vista laterale della W169. Ci\u00f2 che desta qualche perplessit\u00e0 sta nell'accoppiamento dei lamierati, che spesso denotano un gioco rilevante.\nL'abitacolo \u00e8 pi\u00f9 spazioso di quello del precedente modello: ci\u00f2 \u00e8 stato possibile, come gi\u00e0 detto, grazie al sensibile aumento di dimensioni, sia in lunghezza che in larghezza, ma anche grazie al ridisegnamento dei componenti dell'arredamento, che ora occupano meno volume interno e ne lasciano di pi\u00f9 a disposizione degli occupanti. Persino i montanti, pi\u00f9 sottili permettono una maggior superficie vetrata e quindi una maggior luminosit\u00e0 interna, nonch\u00e9 una maggior visibilit\u00e0 da parte del conducente. In generale, l'ambiente interno della W169 ricorda per molti versi quello delle contemporanee W203 (Classe C) e W211 (Classe E). Qui l'eleganza regna sovrana: plancia, cruscotto e consolle centrale sono caratterizzati da inserti in alluminio e cromati che si intonano benissimo con il disegno delle tre componenti fondamentali del posto guida. Elegante il disegno del volante multifunzione, cos\u00ec come quello della consolle centrale, non esageratamente piena di tasti e corredata da un display di facile lettura. Una delle caratteristiche salienti della W169 sta nell'ampia modularit\u00e0: il divano posteriore \u00e8 infatti abbattibile o anche frazionabile, permettendo di avere diverse configurazioni di capienza bagagli. In ogni caso, quest'ultima parte da un minimo di 435 litri, per arrivare a ben 1.995 in caso di divano completamente abbattuto. La struttura a sandwich della W169 (ripresa da quella della serie precedente) permette inoltre la presenza di un doppio fondo la cui capienza integra quella del normale vano bagagli.\nStruttura e meccanica.\nLa W169 riprende dalla precedente W168 la struttura del \"pianale a sandwich\", la quale, molto raffinata e costosa, prevede un'intercapedine tra il pianale stesso ed il pavimento dell'abitacolo. In questo modo, in caso di impatto frontale, il motore ed il cambio, opportunamente montati, scivolano nell'intercapedine in modo da non correre il rischio che penetrino nell'abitacolo con gravi conseguenze per il conducente ed il passeggero anteriore. Cambiano solo le dimensioni di tale pianale, dimensioni adattate al corpo vettura pi\u00f9 grande.\nPer il resto, la seconda generazione della Classe A propone diverse novit\u00e0, a partire dallo schema della sospensione posteriore che si avvale di un Ponte De Dion fissato alla scocca mediante uno snodo elastico e due tiranti che simulano un parallelogramma di Watt, i quali controllano la convergenza durante il rollio della vettura, l'avantreno resta di tipo MacPherson con un braccio triangolare trasversale. Ma una delle pi\u00f9 grandi novit\u00e0 sul fronte sospensioni sta nell'arrivo degli ammortizzatori selettivi, ossia un sistema di ammortizzatori autoadattativi, a seconda delle condizioni della strada e dello stile di guida del conducente, che non fanno uso alcuno di elettronica, ma si basano su un by-pass che permette o meno la libera circolazione dell'olio attraverso gli ammortizzatori, determinandone il grado di rigidit\u00e0. Tale sistema viene impiegato per la prima volta in campo automobilistico.\nEd ancora altre novit\u00e0 si hanno nel sistema frenante, non pi\u00f9 di tipo misto come nella W168, ma con dischi su tutte e quattro le ruote, dei quali quelli anteriori sono autoventilanti. Completano tale quadro, la ovvia presenza dell'ABS e del ripartitore di frenata, ma anche dell'ASR e dell'ESP.\nIl servosterzo utilizzato \u00e8 di tipo elettromeccanico ed ha funzione parametrica, che regola cio\u00e8 la propria incidenza in base alla velocit\u00e0 di marcia.\nMotorizzazioni.\nAl suo debutto, la gamma W169 era gi\u00e0 abbastanza completa, tanto che nel corso degli anni avrebbe subito solo pochi aggiornamenti degni di nota. La gamma motori era composta inizialmente da tre unit\u00e0 a benzina (della famiglia M266) ed altrettante a gasolio (appartenenti invece alla famiglia (OM640):\nQuindi, le tre unit\u00e0 diesel sono in realt\u00e0 un unico motore, ma declinato in tre livelli di potenza.\nPer quanto riguarda la trasmissione, le tre versioni a benzina e quella a gasolio di potenza inferiore sono abbinate ad un cambio manuale a 5 marce, mentre le due versioni turbodiesel da 109 e 140 CV montano invece un cambio manuale a 6 marce.\nAllestimenti.\nLa W169 era disponibile al suo debutto in quattro livelli di allestimento, tre dei quali portavano la stessa denominazione di quelli previsti a suo tempo per la serie precedente, e cio\u00e8: Classic, Elegance ed Avantgarde. Questi livelli di allestimento erano anche abbastanza simili a quelli della W168, ma con alcune novit\u00e0 per ognuno, vale a dire:\nIl quarto livello era denominato Classic Basic, ed era previsto unicamente in abbinamento al motore 1.5 a benzina o 2 litri turbodiesel da 82 CV. Tale livello di allestimento era ancor pi\u00f9 semplificato di quello del livello \"Classic\" e tra l'altro era l'unico a non prevedere i cerchi in lega, ma i pi\u00f9 economici cerchi in acciaio con copricerchi.\nDotazione di serie.\nLa dotazione di serie della serie W169 \u00e8 buona anche se migliorabile, visto che accessori come l'antifurto e l'autoradio avrebbero dovuto far parte del corredo di serie fin dal livello \"Classic\". In ogni caso, tutte le W169 uscivano di fabbrica fin dal debutto con: ABS, ESP, chiusura centralizzata, climatizzatore, retrovisori esterni elettrici, divano sdoppiabile, vetri elettrici anteriori, volante multifunzione regolabile.\nPer quanto riguarda cerchi e pneumatici, la gamma W169 montava le seguenti misure:\nLa lista optional prevedeva per tutte le versioni: airbag laterali posteriori, airbag per la testa, antifurto, autoradio, fari allo xeno direzionali ed autoadattativi, navigatore satellitare e sensori di parcheggio.\nSono inoltre disponibili pacchetti di accessori, come quello che include i fari allo xeno ed i lavafari, o quello che prevede un sistema multimediale composto da lettore CD e navigatore APS.\nEvoluzione.\nUn paio di mesi dopo il lancio, la lista optional \u00e8 stata arricchita con l'arrivo di un cambio automatico CVT a variazione continua. Nello stesso periodo (siamo alla fine del 2004), la gamma viene ampliata con l'arrivo della versione a 3 porte, che la Casa ha denominato Coup\u00e9, anche se a rigor di logica, ed usando un termine desueto in campo automobilistico, sarebbe pi\u00f9 appropriato definirla \"Coach\". In ogni caso, la linea era resa pi\u00f9 dinamica proprio dalla presenza delle sole tre porte.\nA met\u00e0 del giugno 2005, la gamma subisce alcuni aggiornamenti di dettaglio, come la modifica del contagiri da due ad una sola cifra, l'introduzione degli attacchi Isofix, del tetto panoramico in cristallo e del filtro antiparticolato per le versioni diesel. Viene inoltre proposto un nuovo pacchetto \"Sport\", disponibile solo per i due allestimenti pi\u00f9 ricchi. Nello stesso periodo viene introdotta la A200 Turbo, che in pratica \u00e8 la variante sovralimentata della \"A200\". Un turbocompressore porta la potenza a 193 CV.\nNel 2006 viene introdotta la versione speciale \"Polar star\", mentre nel settembre del 2007 \u00e8 la volta della versione speciale \"Edition 10\", celebrativa dei primi 10 anni di Classe A.\nNel 2008 arriva il restyling: frontalmente vengono ridisegnati i fari anteriori, la calandra ed i paraurti. Anche posteriormente si hanno variazioni al disegno dei gruppi ottici e del paraurti. Nell'abitacolo vengono utilizzati nuovi tessuti per la selleria e viene montato un nuovo portabevande tra i sedili anteriori. Le versioni pi\u00f9 ricche usufruiscono anche del \"park assist\", che individua automaticamente una zona in cui parcheggiare l'auto ed effettua automaticamente le sterzate necessarie per la manovra di parcheggio.\nNell'autunno del 2008, viene introdotto il pacchetto \"BlueEFFICIENCY\", volto a ridurre i consumi grazie ad alcune modifiche al frontale, che ne migliorano la penetrazione aerodinamica, e soprattutto grazie al sistema Start/Stop, che spegne automaticamente il motore in caso di sosta al semaforo o in coda e lo riavvia al momento di ripartire. Tale pacchetto \u00e8 previsto per le versioni \"A150\", \"A170\" ed \"A160 CDI\". Quest'ultima, non prevista nella versione a 5 porte, comprende nel pacchetto anche il recupero di energia in frenata.\nNel 2009, la gamma subisce nuove rivisitazioni: la \"A150\" diventa A160, mentre la \"A170\" cambia denominazione in A180. Il pacchetto BlueEFFICIENCY diventa di serie per queste versioni e per la \"A160 CDI\" sempre che mantengano il cambio manuale e stavolta, per\u00f2, indistintamente sulle versioni a 3 o a 5 porte.\nNel 2010, la versione \"Coup\u00e9\" viene tolta di produzione da alcuni mercati perch\u00e9 meno richiesta: rimane in listino solo la versione a 5 porte. In Italia, per\u00f2, la 3 porte rimane ancora in listino. Nello stesso anno, vengono introdotti nuovi livelli di allestimento: \"Executive\", \"Style\" e \"Premium\". Le versioni pi\u00f9 ricche sono assai lussuose: la \"Style\" comprende l'impianto hi-fi con lettore CD/MP3, gli inserti in legno e la selleria in pelle e tessuto, cos\u00ec come in pelle sono il volante e la cuffia cambio. La versione \"Premium\" \u00e8 simile alla \"Style\", ma con gli inserti in alluminio al posto di quelli in legno ed il navigatore satellitare in pi\u00f9.\nNel mese di marzo del 2012, al Salone di Ginevra, \u00e8 stata presentata la terza generazione della Classe A, un modello completamente nuovo, anche come impostazione della carrozzeria, non pi\u00f9 monovolume, ma da classica berlina a due volumi di segmento C. Il mese seguente, ad aprile, \u00e8 cessata la produzione della \"W169\". Ma la piccola monovolume \u00e8 rimasta ugualmente in listino per permettere ai punti vendita di smaltire le scorte. A causa della grave recessione automobilistica che ha colpito l'Europa gi\u00e0 da qualche anno, ci\u00f2 \u00e8 stato possibile solo nel giro di quasi un anno. In molti mercati la vettura sarebbe uscita dai listini solo nei primi mesi dell'anno seguente.\nRiepilogo caratteristiche.\nDi seguito vengono riportate le caratteristiche delle varie versioni previste per la gamma W169"}
{"id": "1306747", "revid": "36426", "url": "https://it.wikipedia.org/wiki?curid=1306747", "title": "Il conferimento della regola del Carmelo", "text": ""}
{"id": "1306749", "revid": "36426", "url": "https://it.wikipedia.org/wiki?curid=1306749", "title": "L'incontro alla Porta d'Oro", "text": ""}
{"id": "1306751", "revid": "339392", "url": "https://it.wikipedia.org/wiki?curid=1306751", "title": "La Madonna d\u00e0 la Cintola a san Tommaso", "text": ""}
{"id": "1306753", "revid": "339392", "url": "https://it.wikipedia.org/wiki?curid=1306753", "title": "La Nativit\u00e0 con san Giorgio e san Vicenzo Ferrer", "text": ""}
{"id": "1306754", "revid": "14691", "url": "https://it.wikipedia.org/wiki?curid=1306754", "title": "Igbo (popolo)", "text": ""}
{"id": "1306755", "revid": "36426", "url": "https://it.wikipedia.org/wiki?curid=1306755", "title": "La disputa del Sacramento", "text": ""}
{"id": "1306757", "revid": "36426", "url": "https://it.wikipedia.org/wiki?curid=1306757", "title": "La trasfigurazione (Raffaello)", "text": ""}
{"id": "1306760", "revid": "307923", "url": "https://it.wikipedia.org/wiki?curid=1306760", "title": "La scuola di Atene (Raffaello)", "text": ""}
{"id": "1306763", "revid": "36426", "url": "https://it.wikipedia.org/wiki?curid=1306763", "title": "La circoncisione (Rubens)", "text": ""}
{"id": "1306765", "revid": "647919", "url": "https://it.wikipedia.org/wiki?curid=1306765", "title": "Il castello di Steen", "text": ""}
{"id": "1306769", "revid": "38120", "url": "https://it.wikipedia.org/wiki?curid=1306769", "title": "Le Conseguenze della Guerra", "text": ""}
{"id": "1306770", "revid": "36426", "url": "https://it.wikipedia.org/wiki?curid=1306770", "title": "L'origine della Via Lattea (Rubens)", "text": ""}
{"id": "1306772", "revid": "36426", "url": "https://it.wikipedia.org/wiki?curid=1306772", "title": "Il giudizio di Paride (Rubens)", "text": ""}
{"id": "1306774", "revid": "36426", "url": "https://it.wikipedia.org/wiki?curid=1306774", "title": "Il giardino d'amore", "text": ""}
{"id": "1306776", "revid": "36426", "url": "https://it.wikipedia.org/wiki?curid=1306776", "title": "I quattro filosofi", "text": ""}
{"id": "1306778", "revid": "36426", "url": "https://it.wikipedia.org/wiki?curid=1306778", "title": "La Trinit\u00e0 adorata dalla famiglia Gonzaga", "text": ""}
{"id": "1306780", "revid": "729019", "url": "https://it.wikipedia.org/wiki?curid=1306780", "title": "2,4,6-tris(perfluorofenil)-1,3,5-triazina", "text": "La 2,4,6-tris(perfluorofenil)-1,3,5-triazina \u00e8 una molecola che fa parte della famiglia delle azine.\nEssa viene utilizzata nelle fibre ottiche polimeriche come sostanza capace di modificare l'indice di rifrazione dei polimeri perfluorurati.\nQuesta triazina si ottiene dalla trimerizzazione del 2,3,4,5,6-pentafluorobenzonitrile"}
{"id": "1306781", "revid": "36426", "url": "https://it.wikipedia.org/wiki?curid=1306781", "title": "Il peccato originale (Rubens)", "text": ""}
{"id": "1306784", "revid": "36426", "url": "https://it.wikipedia.org/wiki?curid=1306784", "title": "Il serpente di bronzo", "text": ""}
{"id": "1306786", "revid": "121215633", "url": "https://it.wikipedia.org/wiki?curid=1306786", "title": "Repubblica Federale Ceca e Slovacca", "text": "Repubblica Federale Ceca e Slovacca (in ceco: \u010cesk\u00e1 a Slovensk\u00e1 Federativn\u00ed Republika, \u010cSFR, in slovacco: \u010cesk\u00e1 a Slovensk\u00e1 Federat\u00edvna Republika, \u010cSFR) \u00e8 stato il nome ufficiale della Cecoslovacchia dal 23 aprile 1990 fino al 31 dicembre 1992, quando la federazione si \u00e8 sciolta e ha dato vita alla Repubblica Ceca e alla Repubblica Slovacca.\nAdozione del nome.\nDopo la Rivoluzione di Velluto iniziarono le discussioni su come cambiare il nome comunista dello stato, Repubblica Socialista Cecoslovacca (\"\u010ceskoslovensk\u00e1 socialistick\u00e1 republika\", \u010cSSR).\nMentre sembrava ovvio un ritorno alla formula precedente al 1969, \"\u010ceskoslovensk\u00e1 republika\" (\"Repubblica Cecoslovacca\"), i politici slovacchi vollero che il nome sottolineasse la parit\u00e0 tra cechi e slovacchi esplicitamente. Il primo compromesso fu la Legge Costituzionale 81/1990, che riconobbe la natura dello stato come \"\u010ceskoslovensk\u00e1 federativn\u00ed republika\" (Repubblica Federale Cecoslovacca in ceco) e che fu approvata il 29 marzo 1990 (entrando in vigore lo stesso giorno) solo dopo un accordo con gli slovacchi per la forma \"\u010cesko-slovensk\u00e1 federat\u00edvna republika\", che avrebbe dovuto essere codificata da una legge futura sui simboli di stato. Questo and\u00f2 incontro alla disapprovazione generale, in quanto gli slovacchi volevano inserire un \"trattino\" al posto di \"\u00e1\", in modo da far divenire il nome \"Ceco-Slovacchia\". Quest'idea fu contestata dai cechi perch\u00e9 ricordava l'infelice \"Seconda Repubblica\" a cui pose fine la Conferenza di Monaco, e perch\u00e9 sembrava gi\u00e0 suggerire lo smembramento finale. Il compromesso risultante dopo molti negoziati dietro le quinte fu \"Repubblica Federale Ceca e Slovacca\" (Legge Costituzionale 101/1990, approvata il 20 aprile ed entrata in vigore il 23 aprile); diversamente dalla legge precedente, questa elencava la versione ceca e slovacca esplicitamente ed affermava che erano eguali.\n\u00c8 da notare che il nome andava contro le regole ortografiche ceche e slovacche, che non utilizzano le lettere maiuscole per le parole successive alla prima nei nomi propri, n\u00e9 negli aggettivi da essi derivati. Pertanto, la formula corretta sarebbe \"\u010cesk\u00e1 a slovensk\u00e1 ... republika\" ma gli slovacchi, avendo nel nome una parola che si riferiva ad essi, non vollero essere privati di una maiuscola.\nPoche persone si mostrarono soddisfatte del nome, ma quest'ultimo divenne molto utilizzato. Le tensioni ceco-slovacche, di cui il nome fu un primo segnale, divennero presto manifeste nei problemi di immediata importanza, che fecero divenire il nome della nazione un problema minore e allo stesso tempo ancora pi\u00f9 impossibile da cambiare."}
{"id": "1306787", "revid": "36426", "url": "https://it.wikipedia.org/wiki?curid=1306787", "title": "La crocifissione (Tintoretto)", "text": ""}
{"id": "1306789", "revid": "36426", "url": "https://it.wikipedia.org/wiki?curid=1306789", "title": "L'origine della Via Lattea (Tintoretto)", "text": ""}
{"id": "1306791", "revid": "1222", "url": "https://it.wikipedia.org/wiki?curid=1306791", "title": "Anthocerotopsida", "text": ""}
{"id": "1306792", "revid": "14691", "url": "https://it.wikipedia.org/wiki?curid=1306792", "title": "Bube", "text": ""}
{"id": "1306793", "revid": "36426", "url": "https://it.wikipedia.org/wiki?curid=1306793", "title": "La Piet\u00e0 (Tiziano)", "text": ""}
{"id": "1306795", "revid": "36426", "url": "https://it.wikipedia.org/wiki?curid=1306795", "title": "L'acquaiolo di Siviglia", "text": ""}
{"id": "1306797", "revid": "36426", "url": "https://it.wikipedia.org/wiki?curid=1306797", "title": "Le filatrici", "text": ""}
{"id": "1306799", "revid": "36426", "url": "https://it.wikipedia.org/wiki?curid=1306799", "title": "Il geografo (Vel\u00e1zquez)", "text": ""}
{"id": "1306801", "revid": "78273", "url": "https://it.wikipedia.org/wiki?curid=1306801", "title": "L'incoronazione della Vergine (Velazquez)", "text": ""}
{"id": "1306805", "revid": "36426", "url": "https://it.wikipedia.org/wiki?curid=1306805", "title": "La tunica di Giuseppe", "text": ""}
{"id": "1306807", "revid": "174925", "url": "https://it.wikipedia.org/wiki?curid=1306807", "title": "La vecchia friggitrice di uova", "text": ""}
{"id": "1306811", "revid": "339392", "url": "https://it.wikipedia.org/wiki?curid=1306811", "title": "La Vergine consegna la pianeta a Sant'Ildefonso", "text": ""}
{"id": "1306814", "revid": "36426", "url": "https://it.wikipedia.org/wiki?curid=1306814", "title": "I Santi Antonio Abate e Paolo Eremita", "text": ""}
{"id": "1306817", "revid": "339392", "url": "https://it.wikipedia.org/wiki?curid=1306817", "title": "L'infanta do\u00f1a Margherita d'Austria", "text": ""}
{"id": "1306820", "revid": "173469", "url": "https://it.wikipedia.org/wiki?curid=1306820", "title": "L'infanta Margherita in azzurro", "text": ""}
{"id": "1306822", "revid": "339392", "url": "https://it.wikipedia.org/wiki?curid=1306822", "title": "L'infante Filippo Prospero", "text": ""}
{"id": "1306824", "revid": "1728", "url": "https://it.wikipedia.org/wiki?curid=1306824", "title": "La resa (Diego Velazquez)", "text": ""}
{"id": "1306826", "revid": "486946", "url": "https://it.wikipedia.org/wiki?curid=1306826", "title": "Ritratto (Diego Velazquez)", "text": ""}
{"id": "1306828", "revid": "339392", "url": "https://it.wikipedia.org/wiki?curid=1306828", "title": "Il principe Baltasar Carlos a cavallo", "text": ""}
{"id": "1306830", "revid": "78273", "url": "https://it.wikipedia.org/wiki?curid=1306830", "title": "Il pranzo", "text": ""}
{"id": "1306832", "revid": "36426", "url": "https://it.wikipedia.org/wiki?curid=1306832", "title": "Il padiglione di Arianna nel giardino di Villa Medici a Roma", "text": ""}
{"id": "1306836", "revid": "36426", "url": "https://it.wikipedia.org/wiki?curid=1306836", "title": "L'astronomo", "text": ""}
{"id": "1306838", "revid": "339392", "url": "https://it.wikipedia.org/wiki?curid=1306838", "title": "Il bicchiere di vino", "text": ""}
{"id": "1306840", "revid": "36426", "url": "https://it.wikipedia.org/wiki?curid=1306840", "title": "Il concerto interrotto", "text": ""}
{"id": "1306842", "revid": "36426", "url": "https://it.wikipedia.org/wiki?curid=1306842", "title": "Donna con collana di perle (Vermeer)", "text": ""}
{"id": "1306844", "revid": "767487", "url": "https://it.wikipedia.org/wiki?curid=1306844", "title": "Distretto di Stann Creek", "text": "Il distretto di Stann Creek \u00e8 un distretto del Belize. Il capoluogo \u00e8 la citt\u00e0 di Dangriga."}
{"id": "1306845", "revid": "36426", "url": "https://it.wikipedia.org/wiki?curid=1306845", "title": "Il geografo (Vermeer)", "text": ""}
{"id": "1306848", "revid": "36426", "url": "https://it.wikipedia.org/wiki?curid=1306848", "title": "La lettera d'amore (Vermeer)", "text": ""}
{"id": "1306851", "revid": "834", "url": "https://it.wikipedia.org/wiki?curid=1306851", "title": "La lezione di musica", "text": ""}
{"id": "1306855", "revid": "36426", "url": "https://it.wikipedia.org/wiki?curid=1306855", "title": "La merlettaia (Vermeer)", "text": ""}
{"id": "1306857", "revid": "36426", "url": "https://it.wikipedia.org/wiki?curid=1306857", "title": "La mezzana (Vermeer)", "text": ""}
{"id": "1306859", "revid": "36426", "url": "https://it.wikipedia.org/wiki?curid=1306859", "title": "La pesatrice di perle", "text": ""}
{"id": "1306861", "revid": "36426", "url": "https://it.wikipedia.org/wiki?curid=1306861", "title": "La stradina di Delft", "text": ""}
{"id": "1306864", "revid": "36426", "url": "https://it.wikipedia.org/wiki?curid=1306864", "title": "Lo sposalizio della Vergine (il Perugino)", "text": ""}
{"id": "1306867", "revid": "486946", "url": "https://it.wikipedia.org/wiki?curid=1306867", "title": "L'Ultima Cena (Crespi)", "text": ""}
{"id": "1306869", "revid": "310436", "url": "https://it.wikipedia.org/wiki?curid=1306869", "title": "Scambio di chiavi Diffie-Hellman", "text": "Lo scambio di chiavi Diffie-Hellman (in inglese \"Diffie-Hellman key exchange\") \u00e8 un protocollo crittografico che consente a due entit\u00e0 di stabilire una chiave condivisa e segreta utilizzando un canale di comunicazione insicuro (pubblico) senza la necessit\u00e0 che le due parti si siano scambiate informazioni o si siano incontrate in precedenza. La chiave ottenuta mediante questo protocollo pu\u00f2 essere successivamente impiegata per cifrare le comunicazioni successive tramite uno schema di crittografia simmetrica.\nSebbene l'algoritmo in s\u00e9 sia anonimo (cio\u00e8 non autenticato) \u00e8 alla base di numerosi protocolli autenticati ed \u00e8 usato anche in alcune modalit\u00e0 di funzionamento del protocollo TLS.\nStoria.\nLo schema del protocollo Diffie-Hellman fu pubblicato per la prima volta nel 1976 nell'ambito di una collaborazione tra Whitfield Diffie e Martin Hellman e fu il primo metodo pratico per due interlocutori di accordarsi su un segreto condiviso (la chiave) utilizzando un canale di comunicazione non protetto. Il lavoro di Ralph Merkle sulla distribuzione delle chiavi pubbliche (i Puzzle di Merkle) ed il suggerimento da parte di John Gill di utilizzare il problema dei logaritmi discreti come base per la creazione di funzioni unidirezionali servirono da linee guida per lo sviluppo dell'algoritmo. Alla medesima idea erano giunti tuttavia anche alcuni ricercatori (Malcolm J. Williamson, James H. Ellis, Clifford C. Cocks) del GCHQ alcuni anni prima (1973) delle pubblicazioni di Diffie-Hellman e di quelle, risalenti al 1977, ad opera di Ron Rivest, Adi Shamir e Leonard Adleman del MIT che descrivono il noto algoritmo di crittografia asimmetrica conosciuto come RSA, ma i documenti riguardanti l'invenzione, all'epoca giudicata tecnologicamente impraticabile, sono stati segretati fino al 1997.\nNel 2002, Hellman scrisse:\nIl brevetto , ora scaduto, descrive l'algoritmo e riporta Hellman, Diffie e Merkle come inventori.\nDescrizione.\nNell'implementazione originale (e pi\u00f9 semplice) del protocollo si considera inizialmente un numero \"g\", generatore del gruppo moltiplicativo degli interi modulo \"p\", dove \"p\" \u00e8 un numero primo. Uno dei due interlocutori, ad esempio Alice, sceglie un numero casuale \"a\" e calcola il valore \"A = ga mod p\" (dove \"mod\" indica l'operazione modulo, ovvero il resto della divisione intera) e lo invia attraverso il canale pubblico a Bob (l'altro interlocutore), assieme ai valori \"g\" e \"p\".\nBob da parte sua sceglie un numero casuale \"b\" , calcola \"B = gb mod p\" e lo invia ad Alice. A questo punto Alice calcola \"KA = Ba mod p\", mentre Bob calcola \"KB = Ab mod p\".\nI valori calcolati sono gli stessi, in quanto Ba mod p = Ab mod p.\nA questo punto i due interlocutori sono entrambi in possesso della chiave segreta e possono cominciare ad usarla per cifrare le comunicazioni successive. \nUn attaccante pu\u00f2 ascoltare tutto lo scambio, ma per calcolare i valori a e b avrebbe bisogno di risolvere l'operazione del logaritmo discreto, che \u00e8 computazionalmente onerosa e richiede parecchio tempo, in quanto sub-esponenziale (sicuramente molto pi\u00f9 del tempo di conversazione tra i 2 interlocutori).\nEsempio di funzionamento.\nUn esempio del funzionamento del protocollo \u00e8 il seguente; vengono mostrati in verde i valori non segreti, in grassetto rosso i valori segreti.\nAlice e Bob trovano lo stesso risultato perch\u00e9 \"gab\" e \"gba\" sono uguali.\nSi noti come solo \"a\", \"b\" e \"gab = gba\" sono segreti.\nTutti gli altri numeri sono mandati in chiaro, ossia pubblici.\nUna volta che Alice e Bob calcolano la chiave segreta, essa pu\u00f2 esser usata come chiave di criptazione, conosciuta solo a loro, per mandare \nmessaggi tramite il canale di comunicazione in chiaro.\nChiaramente i valori di \"a\", \"b\" e \"p\" devono esser molto maggiori di quelli usati nell'esempio; infatti sarebbe facile provare tutti i possibili valori di \"gab\" mod 23 (vi sono in ogni caso al massimo 23 valori anche se \"a\" e \"b\" sono grandi).\nSe \"p\" \u00e8 un primo di almeno 300 cifre e \"a\" e \"b\" sono almeno di 100 cifre, il miglior algoritmo conosciuto oggigiorno\nnon pu\u00f2 trovare il valore di \"a\" (il numero segreto), a partire dalla conoscenza di \"g\", \"p\" e \"ga\" mod \"p\" usando tutta la potenza computazionale della terra.\nQuesto \u00e8 il problema del logaritmo discreto.\nSi noti come \"g\" non debba esser grande, infatti nella pratica \u00e8 spesso 2 o 5.\nDescrizione pi\u00f9 generale del protocollo:\nSia Bob che Alice sono ora in possesso dell'elemento \"gab\", che servir\u00e0 loro da chiave condivisa per cifrare un messaggio. I valori (\"gb\")\"a\" e (\"ga\")\"b\" sono uguali perch\u00e9 i gruppi sono con potenza associativa. (Vedi anche elevamento a potenza.)\nEsempio con attacco di tipo eavesdropping.\nPer spiegare meglio i concetti di cui sopra, si procede con un esempio, considerando un semplice attacco al canale di comunicazione tra Alice e Bob. Eve \u00e8 un \"eavesdropper\", cio\u00e8 pu\u00f2 intercettare le comunicazioni tra Alice e Bob, ma non alterare i contenuti delle comunicazioni.\nNota: deve essere difficile (deve richiedere troppo tempo di calcolo) per Alice ed Eve trovare la chiave privata di Bob, ugualmente per Bob ed Eve trovare la chiave privata di Alice. In caso contrario, Eve potrebbe trovare le chiavi dei due e utilizzarle per mettersi in mezzo, facendo credere a Bob di essere Alice, e ad Alice di essere Bob.\nIn questo caso si avvierebbero due comunicazioni cifrate, una tra Alice ed Eve, e una tra Eve e Bob (e la sicurezza della comunicazione sarebbe completamente aggirata). Questo esempio mostra come sia importantissima l'autenticazione delle due parti che vogliono comunicare in modo sicuro.\nLivello di sicurezza.\nIl protocollo \u00e8 considerato sicuro contro gli eavesdropper se \"g\" e \"G\" sono scelti in modo appropriato. \"Eve\" deve risolvere il problema di Diffie-Hellman ottenendo \"g\"\"ab\". Questo oggi \u00e8 considerato difficile. Un efficiente algoritmo per risolvere il problema del logaritmo discreto semplificherebbe il calcolo di \"a\" o \"b\" risolvendo il problema, e rendendo non pi\u00f9 sicuri molti sistemi crittografici.\nPurtroppo l'algoritmo Diffie-Hellman \u00e8 vulnerabile all'attacco \"Man in the middle\", durante il quale un agente terzo pu\u00f2 falsificare le chiavi pubbliche di Alice e Bob ed ingannare le due parti.\nL'algoritmo infatti attua lo scambio delle chiavi simmetriche segrete, ma con il presupposto di avere delle informazioni pubbliche condivise e si dimostra resistente nei confronti dell'intercettamento di queste ultime (a partire dalle informazioni pubbliche non si riesce a ricostruire la chiave, \u00e8 computazionalmente difficile). Ma nulla pu\u00f2 impedire che le informazioni pubbliche siano state modificate o falsificate; in questo caso Alice e Bob non avrebbero modo di accorgersi della frode appoggiandosi al solo algoritmo Diffie-Hellman. Ecco perch\u00e9 occorre che le informazioni pubbliche, ovvero le chiavi \"p\" e \"g\" degli esempi, possano essere autenticate tramite un algoritmo di autenticazione o da un Certification Authority.\nUna variante del protocollo \u00e8 DH-EKE, facente parte della famiglia Encrypted Key Exchange, che aggiunge allo scambio di chiavi una fase di (mutua) autenticazione basata su password."}
{"id": "1306878", "revid": "36426", "url": "https://it.wikipedia.org/wiki?curid=1306878", "title": "Crocifissione e santi (Marco Palmezzano)", "text": ""}
{"id": "1306879", "revid": "36426", "url": "https://it.wikipedia.org/wiki?curid=1306879", "title": "Les D\u00e9molisseurs (Paul Signac)", "text": ""}
{"id": "1306881", "revid": "486946", "url": "https://it.wikipedia.org/wiki?curid=1306881", "title": "Madonna con il Bambino e Santi (Marco Palmezzano)", "text": ""}
{"id": "1306886", "revid": "1543377", "url": "https://it.wikipedia.org/wiki?curid=1306886", "title": "Ford Puma", "text": "La Ford Puma \u00e8 una piccola coup\u00e9 sportiva prodotta dalla casa automobilistica statunitense Ford nei suoi stabilimenti tedeschi di Colonia dal 1997 al 2002 esclusivamente per il mercato europeo.\nProfilo e contesto.\nIl pianale \u00e8 lo stesso della Ford Fiesta quarta serie entrata in produzione nel 1996 e il suo design segue la corrente del \"New Edge\" inaugurato alla fine di quell'anno dalla Ford Ka, seppure in forme meno accentuate.\nPer quanto riguarda l'impostazione meccanica si trattava di una vettura a motore trasversale e trazione anteriore dotata di un impianto frenante misto, con freni a disco all'anteriore e a tamburo al posteriore e sospensioni anteriori MacPherson e posteriori a ruote interconnesse. Venne equipaggiata con due motori 4 cilindri in linea a benzina da 1.4 e 1.7 litri, quest'ultimo realizzato e sviluppato in collaborazione con Yamaha, entrambi ad iniezione omologati Euro2 accoppiati ad un cambio manuale a 5 marce rapido e molto preciso.\nNel campo della sicurezza automobilistica, cos\u00ec come tutte le Ford coeve, ha di serie i due airbag frontali e l'ABS con TCS.\nAllestimenti.\nL'allestimento era full-optional sia per le versioni 1.4 e 1.7. Esso comprendeva tra gli altri: climatizzatore manuale, autoradio con lettore CD, cerchi in lega 15\" su pneumatici 195/50, specchietti retrovisori elettrici, fari parabolici lenticolari con altezza regolabile elettricamente, finiture in alluminio satinato, chiusura centralizzata, pomello cambio in alluminio, scarico bosal di serie, vernice metallizzata, immobilizer, volante con inserti in pelle traforata, sedili sportivi contenitivi con regolazione elettrica dell'altezza del sedile di guida.\nIl restyling del 1999.\nNella primavera 1999 arriv\u00f2 l'unico restyling del modello con cui su tutte le auto vennero modificati gli interni con nuovi tessuti, nuovo disegno dei sedili, logo ford colorato sul volante, il nuovo tachimetro con display e altri dettagli, inoltre venne potenziato l'impianto frenante, modificato il disegno dei cerchi in lega e aggiunto il 3\u00b0 stop nel portellone.\nIl motore 1.7i venne modificato per rispettare le normative antinquinamento Euro3 e venne lanciata una nuova versione base con allestimento semplificato dotata di un nuovo motore 1.6i (omologato Euro4) al posto del vecchio 1.4i, che usc\u00ec di produzione.\nNel 2002 cess\u00f2 la produzione di tutte le Puma, che non venne sostituita nei listini Ford da alcun modello simile, seguendo lo stesso destino della sua storica concorrente, la Opel Tigra, e segnando cos\u00ec la fine del mercato di nicchia delle piccole coup\u00e9 sportive.\nMotorizzazioni.\nFu resa disponibile in 3 motorizzazioni, tutte a benzina, in comune con alcuni modelli Mazda. Il 1.7i era esclusivo per la Puma e venne realizzato e sviluppato in collaborazione con Yamaha, il motore era interamente composto di alluminio, i blocchi sgrossati venivano spediti dalla sede Ford di Valencia in Giappone da Yamaha che si occupava di lavorare e assemblare i blocchi motore, eseguendo un trattamento speciale placcando le canne dei cilindri in Nikasil, una tecnologia usata in campo motociclistico, i motori venivano poi lavorati ed assemblati in Giappone da Yamaha, montando alberi motore forgiati giapponesi, il motore poi finito veniva rispedito a Ford in Colonia dove veniva assemblata e finita la Puma.\nTra le versioni offerte, maggior successo di vendite ha riscosso la pi\u00f9 \"piccola\" 1.4i 16v, giudicata maggiormente limitata nei consumi ma capace di prestazioni di classe superiore.\nGrazie anche al suo peso contenuto di poco pi\u00f9 di 1000\u00a0kg, la motorizzazione pi\u00f9 potente 1.7i riusc\u00ec a rendere la vettura eccitante e con ottime prestazioni, con bassi corposi e con un'accelerazione degna di nota, il tutto abbinato ad un cambio molto rapido e diretto dai rapporti corti, al volante precisissimo e ad un ottimo telaio, rese la Puma una delle piccole coup\u00e8 pi\u00f9 divertenti e performanti da guidare.\nInoltre la 1.7i dispone di una curva di coppia molto favorevole, d\u00e0 la possibilit\u00e0 di viaggiare a soli 40\u00a0km/h 5\u00aa marcia, ma riprende, sempre in 5\u00aa, da 80 a 120\u00a0km/h in poco pi\u00f9 di 12 secondi (al pari di un turbo-diesel di ultima generazione). Il telaio, garantisce un'ottima tenuta di strada in ogni situazione e permette un controllo ineccepibile della vettura.\nVersioni speciali.\nFord Puma S1600.\nGli specialisti Ford Rally di Boreham realizzarono una versione della Puma per competere nei rally nella categoria Super 1600. La versione da competizione veniva spinta da una versione speciale del motore in alluminio 1.7i 16 valvole di serie con cilindrata ridotta a 1596\u00a0cm\u00b3, elaborato per erogare oltre 200 CV a 9000 giri al minuto, accoppiato ad un cambio sequenziale Hewland a 6 rapporti e un differenziale a slittamento limitato. \nEra equipaggiata con sospensioni MacPherson anteriori e posteriori Ford Racing completamente regolabili. L'impianto frenante sfruttava freni a disco Alcon su tutte le ruote, anteriori con dischi autoventilanti da 355 mm di diametro e pinze a quattro pompanti e posteriori da 260 mm di diametro con pinze a due pompanti. Gli interni erano stati spogliati di tutto il superfluo e dotati di un roll-bar omologato, mentre all'esterno il paraurti anteriore, quello posteriore e le minigonne vennero sostituiti da altri pi\u00f9 leggeri in materiale composito. Il serbatoio di sicurezza poteva contenere fino a 55 litri di benzina. I cerchi in lega potevano essere Tarmac 7x17\" oppure Gravel 6x15\u201d a seconda del tipo di percorso.\nFord Racing Puma (FRP).\nLa Ford Racing Puma \u00e8 la versione pi\u00f9 sportiva della Puma realizzata in serie limitata esclusivamente per il mercato inglese in soli 500 esemplari nello stabilimento Tickford di Daventry nel Regno Unito.\nSviluppata dagli stessi specialisti Ford Rally di Boreham questa versione era spinta da una versione modificata del motore 1.7i VCT ed era dotata di un bodykit estetico specifico, freni a disco posteriori e anteriori da competizione Alcon con pinze a 4 pompanti, sedili sportivi Sparco in alcantara blu e cerchi in lega Speedline da 17\". Degli originali 500 esemplari previsti solo 288 vennero venduti ai privati, anche a causa del prezzo elevato. Tutti quanti erano di colore \"Imperial Blue\", non pi\u00f9 disponibile in Inghilterra nelle normali Puma di serie. Quando la Ford si accorse che le vendite ristagnavano, le catene di montaggio vennero fermate e le Racing Puma rimaste invendute vennero offerte ad alcuni manager Ford come auto aziendali.\nCampagna pubblicitaria.\nGrazie alla moderna tecnologia digitale, la Ford Puma ha avuto il defunto Steve McQueen come testimonial della campagna promozionale di lancio; in particolare, utilizzando alcune sequenze del film \"Bullitt\" (1968) elaborate con la tecnica del motion tracking, la pubblicit\u00e0 mostrava McQueen all'interno di una Puma mentre guidava lungo le strade di San Francisco.\nFord Puma (2019).\nLa denominazione Puma \u00e8 stata riutilizzata dalla Ford per un crossover di piccole dimensioni prodotto e venduto in Europa dal 2019 e derivato dalla piattaforma della Ford Fiesta Mk7."}
{"id": "1306891", "revid": "92723", "url": "https://it.wikipedia.org/wiki?curid=1306891", "title": "Movimento laudiano", "text": "Con l'espressione movimento laudiano ci si riferisce al movimento teologico portato avanti in Inghilterra agli inizi del XVII secolo dall'arcivescovo di Canterbury William Laud, fidato del sovrano allora reggente Carlo I.\nWilliam Laud port\u00f2 in Inghilterra quel clima che si era propagato nelle Province Unite gi\u00e0 all'inizio del Seicento per opera di Arminio il quale aveva postulato una ritrattazione della confessione calvinista.\nIn ossequio all'arminianesimo, l'arcivescovo William Laud, sostenuto dal sovrano Stuart, intendeva riorganizzare l'ambiente ecclesiastico dominato preminentemente dai \"Godly\" e dalle forze calviniste che premevano a loro volta per una restaurazione radicale della chiesa anglicana (in senso calvinista). Sospettato da pi\u00f9 fronti di contemplare un clima favorevole al cattolicesimo venne accusato soprattutto dai Puritani di voler sobillare le ormai esigue forze cattoliche rimaste in seno alla societ\u00e0 inglese.\nI sospetti diventarono certezza allorch\u00e9 lo stesso sovrano Carlo I, in linea con la tradizione filo-cattolica del casato, rifiut\u00f2 di firmare un decreto parlamentare che proponeva la repressione militare per sedare una rivolta cattolica scoppiata in Irlanda negli anni trenta. Il \"patto del popolo\" (Commonwealth) conseguito dalle forze parlamentari di Oliver Cromwell con la guerra civile (1642-1649) decret\u00f2 la fine del regno di re Carlo I (ucciso dalle forze di Cromwell) e la stessa condanna a morte dell'arcivescovo William Laud (1649).\nDottrina.\nIl laudianesimo respingeva la teoria calvinista della predestinazione dominante a favore del libero arbitrio e di una possibilit\u00e0 di salvezza aperta ad ogni singolo essere umano. \u00c8 altrettanto conosciuto come movimento dell'Alta Chiesa, per l'enfasi posta sul ruolo della liturgia e della gerarchia ecclesiastica. Tale dottrina segn\u00f2 l'apice della diffusione dell'arminianesimo nella Chiesa d'Inghilterra, ma non era n\u00e9 di natura puramente teologica, n\u00e9 limitato alla chiesa inglese.\nCon l'ascesa al trono della regina Elisabetta nel 1559, fu dato impulso alla diffusione del laudianesimo, una dottrina che aveva elementi teologici propri del cattolicesimo, del calvinismo e, in misura minore, del luteranesimo, e che tuttavia non aderiva ufficialmente a nessuno di questi tre. In questo modo, il potere monarchico riusciva a creare una religione autonoma, indipendente dai principali centri della cristianit\u00e0 europea sia dal punto di vista teologico che da quello liturgico.\nIn generale, il diciassettesimo dei 39 articoli stabiliva la predestinazione alla vita eterna come uno dei principi fondanti della Chiesa inglese, ma ometteva qualsiasi accenno allantico dogma della dannazione infernale.\nLa Chiesa inglese delegava alle parrocchie il compito di gestire i fedeli esclusi dalla predestinazione, il loro senso di frustrazione e la conseguente disobbedienza.\nA differenza di Calvino e Beza, la predestinazione \u00e8 concepita come supralapsaria, doppia e incondizionata, laddove la tesi pi\u00f9 comune fra i Riformati era la fede in una predestinazione sublapsaria o infralapsaria, secondo le quali la predestinazione di Dio avrebbe agito a favore delle creature umane cadute, fissando la dannazione al momento del Giudizio particolare. L'essenza teologica del laudianesimo erano la fede nella possibilit\u00e0 di salvezza della singola persona, fondata sulla grazia di Dio, sull'espiazione universale e sul libero arbitrio di ogni creatura umana di Dio. \nIl laudianesimo spos\u00f2 la tesi dell'elezione condizionale, secondo la quale Dio avrebbe scelto per la predestinazione alla salvezza eterna coloro per i quali Egli, in quanto onnisciente e onnipotente, prevede che avrebbero creduto in Ges\u00f9 Cristo. La dottrina dell'elezione condizionale si poneva in aperto contrasto con la Chiesa d'Inghilterra, ed in particolare indusse i seguaci di William Laud a rigettare esplicitamente con molteplici teorie sulla predestinazione formulate durante la Riforma.\nLa predestinazione era stata una caratteristica unificante della Chiesa Riformata e, sebbene gruppi pi\u00f9 radicali avrebbero potuto essere respinti, esisteva ancora un senso di fratellanza che univa intimamente i seguaci dei due approcci supralapsario e infra lapsario.\nL'arcivescovo Laud, invece, aveva preso le distanze dai suoi predecessori, come John Whitgift, ritenendo i puritani dei fratelli eretici meritevoli di un certo livello di clemenza, i non conformisti protestanti come una minaccia diretta per l'ordine costituito, ed infine la Chiesa cattolica romana pre-Riforma come un vero alleato e come un sicuro terreno di dialogo rispetto alla propria posizione teologica.\nAttuazione storica.\nA seguito dei negoziati per un matrimonio reale con la corona di Spagna, il re Giacomo dovette far fronte all'ondata di indignazione della stampa inglese dei pulpiti anglicani, che il re tent\u00f2 di placare con una serie di proclami, il confinamento dei trasgressori e le direttive impartite ai predicatori nel 1622. Tuttavia, al movimento di opposizione aderivano alcuni personaggi di spicco della Chiesa d'Inghilterra, fra i quali erano diversi cappellani reali, Matthew Sutcliffe (decano di Exeter), George Hakewill (arcidiacono di Surrey) e George Abbot, arcivescovo di Canterbury.\nIl laudianesimo segn\u00f2 un forte punto di rottura degli Stuart con l'et\u00e0 elisabettiana del secolo precedente. Giacomo VI reag\u00ec spostando il proprio sostegno a favore dei chierici ostili al calvinismo come Lancelot Andrewes nella diocesi di Winchester, George Montaigne nella diocesi di Londra, e infine elevando Laud all'episcopato nel 1621 per mano di Montaigne.\nLa rottura con la Chiesa vivente e la liturgia del prima periodo di regno degli Stuart si percep\u00ec anche a livello visivo. Dopo la nomina a vescovo di Durham nel 1617, Richard Neile fece collocare la tavola di comunione in un altare all'estremit\u00e0 est della cattedrale e support\u00f2 Laud (che allora agiva sotto il suo patrocinio) nel potare a termine un atto analogo all'interno della diocesi di Gloucester.\nCarlo I Stuart, incoronato re nel 1626, conferm\u00f2 le innovazioni introdotte dal predecessore Giacomo nella gerarchia della Chiesa d'Inghilterra, elevando a Laud alla carica di arcivescovo di Canterbury e rendendolo di fatto il portavoce religioso del movimento. In quanto vescovo di Londra, Laud acquis\u00ec dal 1628 il controllo delle macchine da stampa, che utilizz\u00f2 per censurare il dibattito teologico sulla predestinazione.\nAlla morte del calvinista Tobias Matthew nello stesso anno, la posizione di arcivescovo di York era stata coperta da alcuni laici, finch\u00e9 nel 1632 fu nominato Richard Neile, mentore di William Laud. Inoltre, nel 1628 il Duca di Buckingham fu nominato Cancelliere dell'Universit\u00e0 di Cambridge e l'insegnamento delle teorie calviniste sulla predestinazione fu definitivamente bandito dall'ateneo. \nLe iniziative del re culminarono in un proclama reale che metteva al bando il Calvinismo in tutto il territorio nazionale.\nL'edizione del 1633 del Dizionario standard latino-inglese, dedicata a William Laud, conteneva per la prima volta la parola \"Praedestinatiani\" definiti come \"una tipologia di eretici che contemplava una predestinazione fatale di ogni singola persona o azione, la necessaria caducit\u00e0 di tutte le cose con particolare riferimento alla salvezza e alla dannazione di uomini particolari\".\nNel secondo quarto del XVII secolo, Laud aveva dichiarato:\nA novembre del 1633, recependo un atto proposto dal suo Consiglio Privato, il re Carlo I estese alla Chiesa d'Inghilterra la pratica (re)introdotta nella cattedrale di Durham, obbligando tutte le parrocchie a posizionare le tavole di comunione sull'altare ubicato all'estremit\u00e0 est dei presbiteri. Questa decisione fu molto significativa, se si considera che uno dei punti principali della Riforma era stata \"la sostituzione del Magistero della Chiesa Cattolica sul ruolo salvifico dei Sacramenti del Battesimo, della Comunione e della Confessione, reinterpretati come aiuti divini non pi\u00f9 necessari e imprescindibili per la salvezza.\nSe da un lato la liturgia durante la predica ancora prevedeva l'insegnamento della dottrina calvinista del\"Sola fide\", l'enfasi visiva sul tempo liturgico della Comunione la contraddiceva apertamente, assimilandosi alla Chiesa luterana dell'epoca, che era ritornata all'uso di altari medievali, che erano delle vere e proprie d'arte rimaste intatte. \nAlcuni anni pi\u00f9 tardi, i vescovi Overall e Andrewes iniziarono a riproporre ai fedeli la pratica della Confessione prima di ricevere la Santa Eucaristia. Questa prassi aveva delle implicazioni dottrinali implicite. Sebbene il Calvinismo e le teorie sulla predestinazione non fossero state dichiarate eretiche, ma fossero state soltanto marginalizzate dalla liturgia, dalla pubblicistica accademica e dalla stampa, dal dibattito dottrinale e dall'insegnamento teologico, il ritorno al Sacramento della Confessione e alle buone opere -condivise e incoraggiate anche dal Catechismo tridentino- implicavano l'accettazione del'idea che l'uomo potesse operare al fine di aumentare le sue probabilit\u00e0 di ricevere il dono divino della salvezza, di nuovo in un modo inconciliabile con i precedenti 50 anni di Calvinismo e storia della dottrina della predestinazione.\nIl Laudianesimo e la Guerra Civile.\nGli anni 1630 videro una polarizzazione dell'opinione religiosa, influenzata dalle reazioni a volantini, prediche e attivit\u00e0 lobbistiche, dalla Guerra dei trent'anni ed dal suo impatto in Scozia, nonch\u00e9 dal livello di corruzione ecclesiastica portato alla luce dalle inchieste del Parlamento inglese. Gli uomini di chiesa laudiani serbavano rancore in relazione agli attacchi nei confronti degli alti funzionari e degli uomini di governo del proprio Paese.\nDopo il 1640, i laici e gli arminiani, che in precedenza avevano beneficiato del favore della gerarchia episcopale, si trovarono sotto attacco sia da parte del Parlamento che della stampa. Nello stesso anno, il sinodo delle province di York e di Canterbury, che componevano la Chiesa d'Inghilterra, approv\u00f2 il documento intitolato \" Constitutions and Canons Ecclesiasticali\", prolungando insolitamente la durata delle sessioni oltre lo scioglimento delle Camere del Regno. Tuttavia, il Parlamento Corto fu ricordato per l'eccezionale brevit\u00e0 di un mandato che si estese dal 13 aprile al 5 maggio 1640. Nel sesto canone era previsto un giuramento di fedelt\u00e0 all'episcopato e alla gerarchia della Chiesa anglicana.\nSacerdoti e vescovi che si erano radunati in Convocazione per redigere i canoni del 1640 esercitarono forti pressioni per la restaurazione dei riti e della liturgia della Chiesa di Stato (\"Established Church\"), ma nell'arco di pochi mesi divennero troppo deboli per farli valere. A dicembre del 1640 furono messi sotto accusa tredici vescovi, ai quali dodici mesi pi\u00f9 tardi si un\u00ec la sorte di altri dodici prelati. Otto settimane dopo la riapertura dei lavori parlamentari, le Camere non chiesero la ricostituzione della chiesa pre-laudiana, unitamente alle pratiche del'et\u00e0 elisabettiana o giacobine, bens\u00ec l'abrogazione dell'intero ordinamento ecclesiastico per una sua rifondazione di stampo puritano.\nl'abrogazione dei giudici ecclesiastici e dell'Alta Commissione significarono che la Chiesa istituita era privata di una tutela giuridica a livello parrocchiale e locale. I libri di preghiere e le cotte liturgiche furono strappati, le tavole di comunione furono ritrasferite, mentre furono bruciate le rotaie dell'altare che demarcavano la separazione fra presbitero dei chierici e assemblea dei fedeli laici. Il nuovo ordine liturgico e dottrinale rest\u00f2 in vigore fino alla controrestaurazione del laudianesimo in seno alla Chiesa anglicana nel 1660."}
{"id": "1306897", "revid": "1632387", "url": "https://it.wikipedia.org/wiki?curid=1306897", "title": "Creedence Gold", "text": "Creedence Gold \u00e8 l'ottavo album, nonch\u00e9 prima raccolta ufficiale, dei Creedence Clearwater Revival, pubblicato nel 1972 dalla Fantasy Records.\nIl disco.\nL'album usc\u00ec subito dopo il settimo album in studio, \"Mardi Gras\", e conteneva cinque singoli di successo del gruppo. Le altre canzoni erano \"I Heard It Through The Grapevine\", che sarebbe uscita come singolo solo nel 1976, \"The Midnight Special\", non uscita come singolo ma avente un buon successo, e \"Born on the Bayou\", lato-B di \"Proud Mary\"."}
{"id": "1306904", "revid": "1632387", "url": "https://it.wikipedia.org/wiki?curid=1306904", "title": "More Creedence Gold", "text": "More Creedence Gold \u00e8 il nono album, nonch\u00e9 seconda raccolta ufficiale, dei Creedence Clearwater Revival, pubblicato nel giugno 1973 dalla Fantasy Records. Dopo l'uscita della precedente raccolta, \"Creedence Gold\", l'etichetta pens\u00f2 di produrre una nuova raccolta, contenente una serie di B-side e singoli di discreto successo, come \"Who'll Stop the Rain\" e \"Lod\"."}
{"id": "1306905", "revid": "1993454", "url": "https://it.wikipedia.org/wiki?curid=1306905", "title": "Sam Winchester", "text": ""}
{"id": "1306918", "revid": "110157", "url": "https://it.wikipedia.org/wiki?curid=1306918", "title": "Pia Casa di Lavoro", "text": "La Pia Casa di Lavoro, oggi Complesso \"A. Gherardesca\", \u00e8 un vasto complesso edilizio ubicato a Livorno, in via Galilei, nei pressi del Cisternone e della chiesa di Sant'Andrea.\nL'edificio \u00e8 affiancato dall'Asilo \"Carlo Grabau\", un tempo annesso all'istituto della Pia Casa di Lavoro.\nStoria.\nLa costruzione della Pia Casa di Lavoro, destinata in origine ad ospitare le persone pi\u00f9 povere della citt\u00e0, risale alla prima met\u00e0 dell'Ottocento.\nNel 1842 il progetto fu affidato a Alessandro Gherardesca, un architetto molto attivo nel Granducato di Toscana ed in particolare a Pisa; Gherardesca, nell'arco di due anni, appront\u00f2 tre progetti distinti che furono oggetto di valutazione da parte della \"Deputazione per le Opere di Pubblica utilit\u00e0 e Ornato\", un ente istituito per la programmazione e realizzazione delle opere pubbliche della citt\u00e0.\nI lavori iniziarono nel 1845, ma il cantiere sub\u00ec notevoli rallentamenti tra il 1848 e 1849 a causa delle complesse vicende politiche del Granducato di Toscana.\nAlla ripresa delle attivit\u00e0, l'opera fu portata a termine da Angiolo della Valle ed inaugurata nel 1861, sebbene in forme ridotte rispetto al colossale progetto originario.\nIl complesso, solo lievemente danneggiato durante la seconda guerra mondiale, divenne quindi una casa di risposo per anziani fino alla costruzione di una nuova struttura alla periferia sud della citt\u00e0 intorno al 1980. In anni pi\u00f9 recenti, dopo un periodo di abbandono, \u00e8 divenuto la sede di diverse istituzioni scolastiche e culturali (dal gennaio 2003 ospita l'Istituto Musicale \"Pietro Mascagni\"), nonch\u00e9 di alcuni uffici della Provincia e del piccolo Teatro delle Commedie.\nDescrizione.\nIl Complesso \"A. Gherardesca\" si estende su un lotto assai vasto che segna il limite della citt\u00e0 ottocentesca.\nL'edificio presenta una pianta articolata, con un fronte principale affiancato da due avancorpi fortemente pronunciati; sul retro emerge un grande volume centrale, che nel progetto originario avrebbe dovuto ergersi tra due cortili quadrati delimitati dai corpi di fabbrica delle ali laterali, solo in parte portati a termine.\nLa facciata sulla via Galilei misura oltre 180 metri di lunghezza, mentre nella parte centrale, chiusa tra i due avancorpi, si estende per ben 120 metri ed \u00e8 impreziosita dalla presenza del gruppo scultoreo dell'\"Esule\". La statua, opera di Temistocle Guerrazzi, fu compiuta intorno agli anni quaranta dell'Ottocento e, acquisita nel patrimonio comunale nel 1889, fu collocata nell'attuale posizione il 12 agosto 1904, in occasione del centenario della nascita di Francesco Domenico Guerrazzi.\nL'ingresso principale dell'edificio \u00e8 caratterizzato da un porticato definito da una successione di volte a vela che segnano l'accesso ad un piccolo cortile interno.\nDa qui grandi corridoi, lungo i quali si aprono i vari ambienti, percorrono trasversalmente tutto il blocco principale, mentre sul fronte opposto del cortile si trova l'accesso alla grande cappella interna, a pianta rettangolare e suddivisa in tre navate da pilastri con archi a tutto sesto. Durante i lavori di restauro, l'artista livornese Antonio Vinciguerra realizz\u00f2 degli affreschi e trompe-l'\u0153il, nonch\u00e9 una scultura dedicata a Pietro Mascagni per la sede dell'omonimo istituto.\nA lato del Complesso \"A. Gherardesca\", sempre sulla via Galilei, si trova l'edificio che un tempo ospitava l'Asilo \"Carlo Grabau\", una struttura di ricovero per l'infanzia e i piccoli orfani. Fu progettato da Angiolo della Valle e costruito tra il 1863 ed il 1865: si tratta un fabbricato di gusto neoclassico aperto da numerose finestre a lunetta semicircolare, tipiche dell'architettura di Pasquale Poccianti, con il quale della Valle aveva collaborato proprio nella realizzazione dell'Acquedotto di Colognole. Nel cortile coperto dell'asilo si trovava l'opera scultorea \"Madre educatrice\", di Paolo Emilio Demi, successivamente trasferita nella Villa Fabbricotti. L'edificio, dopo un restauro conclusosi nell'aprile del 2009, \u00e8 divenuto sede di alcuni uffici della Provincia; l'opera \u00e8 stata impreziosita con affreschi del citato Antonio Vinciguerra.\nLa Pia Casa di Lavoro nel Cinema.\nLa Pia Casa di Lavoro, ha ospitato pi\u00f9 location per le riprese di film. Nel 1948 \"Senza piet\u00e0\", di Alberto Lattuada; vi era ambientata una scena che doveva svolgersi nel V Padiglione dell'Ospedale di Livorno, dove erano ricoverate e sottoposte a profilassi le prostitute arrestate nelle retate di Military Police e Polizia italiana. Nel 1960 per \"Tutti a casa\", di Luigi Comencini, l'edificio, nella finzione cinematografica, era sede di un comando militare."}
{"id": "1306919", "revid": "155613", "url": "https://it.wikipedia.org/wiki?curid=1306919", "title": "Pia Casa del Lavoro", "text": ""}
{"id": "1306921", "revid": "1522738", "url": "https://it.wikipedia.org/wiki?curid=1306921", "title": "Randy Disher", "text": ""}
{"id": "1306922", "revid": "320578", "url": "https://it.wikipedia.org/wiki?curid=1306922", "title": "Vecchi cattolici", "text": ""}
{"id": "1306923", "revid": "2110845", "url": "https://it.wikipedia.org/wiki?curid=1306923", "title": "Mustafa Ould Salek", "text": "Il colpo di Stato del 1978.\nNato nel villaggio di Kiffa, venne eletto Ministro della Difesa dal presidente Moktar Ould Daddah con lo scopo di sventare la minaccia di un colpo di Stato a causa del dissenso sorto nel paese a seguito della condotta fallimentare in campo militare nel conflitto contro il Fronte Polisario dei ribelli Saharawi del Sahara Occidentale che port\u00f2 presto ad una grave crisi economica del paese. Tuttavia questa scelta non fu sufficiente al vecchio presidente di scongiurare la minaccia di un colpo di Stato, difatti, il 10 luglio 1978 egli venne deposto da una giunta militare che proclamatasi con il nome \"Comit\u00e9 Militaire de Redressement National\" (CMRN), composta da venti ufficiali militati che elessero come nuovo presidente Mustafa Ould Salek.\nIl comtitato assurto al potere si rivel\u00f2 ben presto di indirizzo moderato e filo-francese, e il suo primo obiettivo fu quello di risolvere la questione del conflitto nel Sahara Occidentale contro il Fronte Polisario. Quest'ultimo, ben consapevole della volont\u00e0 del nuovo regime mauritano, dichiar\u00f2 un cessate il fuoco unilaterale, che venne prontamente accolto anche dalle truppe comandate dal CMRN.\nLa presidenza.\nSalek, in qualit\u00e0 di Presidente e capo della giunta militare, si concentr\u00f2 nell'attivit\u00e0 diplomatica volta a convincere il Marocco a cessare il fuoco a sua volta, e soprattutto a risollevare le sorti economiche del paese.\nCostretto per motivi diplomatici a seguire la volont\u00e0 marocchina di non permettere la creazione di una realt\u00e0 politica indipendente nel Sahara Occidentale, Salek sugger\u00ec una alternativa con la creazione di uno Stato federato con una autonomia limitata, soluzione che venne per\u00f2 rigettata dal Marocco.\nMentre le truppe del Fronte Polisario e quelle marocchine continuarono a combattere sul campo, Salek decise il ritiro delle truppe mauretane dal fronte, ma fu impossibilitato a firmare un trattato di pace con il Fronte Polisario per non entrare in aperto conflitto con l'ex-alleato marocchino. Tuttavia, impazienti per la situazione di stallo, i leader del Fronte Polisario nell'aprile del 1979 chiesero ufficialmente a Salek il ritiro delle truppe mauritane dal territorio di Tiris al Gharbiyya, come condizione necessaria per ulteriori colloqui di pace.\nCrisi e caduta del regime di Salek.\nL'incapacit\u00e0 di Salek di sbrogliare il nodo del conflitto nel Sahara Occidentale si aggiunse ai problemi interni causati dalle tensioni razziali tra la popolazione nera e quella araba. Il Presidente del Senegal Leopold Senghor, con lo scopo di indebolire il regime di Salek a causa della sua dipendenza politica ed economica dal Marocco, diede il via ad una campagna di stampa volta a esasperare le tensioni razziali in Mauritania.\nAnche in questo caso Salek si dimostr\u00f2 incapace di fronteggia la situazione, anzi, la peggior\u00f2 dimostrando apertamente la sua predilezione per l'etnia araba della popolazione mauritana alla quale apparteneva anche lui, eleggendo solo 17 membri neri a fronte di 81 consiglieri arabi nel rinnovato \"Comitato di Consiglio Nazionale\". Questa sua posizione discriminatoria lo isol\u00f2 anche dall'appoggio politico e diplomatico della Francia.\nIl regime di Salek, ormai isolato e debole, incapace di fronteggiare le questioni pi\u00f9 urgenti del paese, venne rovesciato il 6 aprile 1979 da un nuovo colpo di Stato militare capeggiato dai Colonnelli Ahmad Ould Bouceif e Muhammad Khouna Haidallah, i quali permisero a Salek di mantenere la carica di Presidente ma in maniera prettamente formale. Venne cos\u00ec istituito un nuovo comitato di salvezza nazionale, il \"Comit\u00e9 Militaire de Salut National\" (CMSN) con lo scopo di creare un nuovo governo.\nA seguito della morte del Colonnello Ahmad Ould Bouceif in un incidente aereo, nel maggio dello stesso anno, nacque il nuovo regime con Mohamed Khouna Ould Haidalla come Primo Ministro e il Colonnello Mohamed Mahmoud Ould Louly come nuovo Presidente della Mauritania."}
{"id": "1306925", "revid": "320578", "url": "https://it.wikipedia.org/wiki?curid=1306925", "title": "Chiesa veterocattolica", "text": ""}
{"id": "1306933", "revid": "117155745", "url": "https://it.wikipedia.org/wiki?curid=1306933", "title": "Antonio Cassi Ramelli", "text": "Biografia.\nAntonio Cassi nasce a Milano il 12 aprile 1905 da Paolo Cassi ed Erminia Ramelli. Pi\u00f9 tardi adotta anche il cognome materno per distinguersi da un architetto omonimo. Si iscrive al Politecnico di Milano nel 1922. Contemporaneamente si dedica alla scherma con buoni risultati. Nel 1926 si diploma professore di disegno architettonico all'Accademia di Brera; inizia nello stesso anno a svolgere la sua attivit\u00e0 nel campo dell'architettura con i colleghi Giuseppe Biella e Paolo Buffa. Nel 1927 si laurea in architettura e, l'anno seguente, consegue a Roma l'abilitazione alla professione.\nInizia quindi l'attivit\u00e0 di pubblicista, che continuer\u00e0 per tutta la vita: collabora con \"La casa bella\", \"L'illuminazione razionale\", \"Rassegna di architettura\". Inizia ad affermarsi come architetto nei primi anni trenta. Diviene membro della commissione edilizia del comune di Milano. L'editore Hoepli pubblica \"Architetture luminose e apparecchi di illuminazione\" scritto insieme a Giovanni Canesi nel 1934. Nel 1936 riceve la medaglia d'oro per l'arredamento alla Triennale di Milano. Nel 1937 viene assunto come professore al Politecnico di Milano. Nel 1938 il comune di Milano lo incarica della ricostruzione del Teatro Lirico, andato distrutto a seguito di un incendio. Prosegue intanto nella professione con vari progetti di edifici residenziali, ville e negozi. Nel 1939 svolge l'attivit\u00e0 di libero docente di Caratteri distributivi degli edifici (nel 1944 sar\u00e0 riconfermato con una relazione di Piero Portaluppi sul suo operato come docente). Si sposa nello stesso anno.\nRichiamato alle armi nel 1941, si ammala e viene per questo mandato in congedo. I bombardamenti su Milano gli distruggono la casa e lo studio. Nel 1945 inizia la pubblicazione di \"Documenti di architettura\" e l'anno successivo pubblica insieme a Vallardi \"Edifici per il culto\". Gi\u00e0 esponente di spicco della cultura architettonica milanese prima della guerra, riprende un'intensa attivit\u00e0 di progettazione divenendo presto un protagonista anche del boom economico cittadino. Il suo linguaggio creativo si ispira a una sorta di \"modernit\u00e0 moderata\" ricca di contaminazioni ma che non disdegna di recuperare i valori del classicismo. Accanto ai progetti e alle realizzazioni edilizie, si dedica anche al design di mobili e all'allestimento di interni, alla pittura, all'attivit\u00e0 di critico e studioso ed entra nel Consiglio degli architetti.\nDopo palazzo Perego, la sede dell'AEM, i punti vendita dell'Alemagna e alcuni saloni dell'Andrea Doria, negli anni cinquanta lavora per l'Alfa Romeo. Nel 1954 vince il concorso per la cattedra di professore straordinario di Caratteri distributivi. Dal 1953 al 1956, lavorando all'interno della commissione edilizia del comune di Milano, si occupa della sistemazione di corso Vittorio Emanuele e di piazza Fontana, della fontana di piazza Castello, della ricostruzione della Galleria Vittorio Emanuele II. Dal 1957 al 1965 \u00e8 consigliere della Fabbrica del Duomo e si occupa dei restauri delle vetrate, delle volte e del rinforzo della guglia maggiore; segue inoltre la realizzazione della quinta porta, opera dello scultore Minguzzi. Nel 1958 ricopre la cattedra di Composizione architettonica e pubblica con Vallardi \"Logica e realt\u00e0 degli edifici\". Nel 1959 pubblica il \"Sillabario di architettura\" con l'editore Tamburini; nello stesso anno viene incaricato del corso di Restauro architettonico dei monumenti. Nel 1961 \u00e8 incaricato di Elementi di composizione e partecipa alla progettazione della nuova sede di via Bonardi della Facolt\u00e0 di Architettura del Politecnico.\n\u00c8 anche impegnato nei progetti del cimitero di Bruzzano e dell'ampliamento della sede di Milano delle Assicurazioni Generali.\nIl 1963 lo vede candidato preside alla Facolt\u00e0, ma la sede universitaria \u00e8 occupata dagli studenti che contestano l'ordinamento \"accademico\" e in particolare gli rimproverano il progetto troppo \"conservatore\" della Snia Viscosa.Nel gennaio del 1964 pubblica \"Dalle caverne ai rifugi blindati. Trenta secoli di storia della architettura militare\".Un mese dopo,\namareggiato dalle polemiche e dal clima, matura la decisione di dimettersi dagli incarichi universitari. Continua, invece, la sua intensa attivit\u00e0 professionale, di saggista e conferenziere, fino alla morte per infarto, avvenuta il 23 agosto 1980 nella sua casa di Capiago Intimiano.\nIn occasione del centenario della nascita, il Comune di Milano, nel settembre 2005, gli ha dedicato la mostra \"L'eclettismo della ragione\", che ripercorre e documenta la sua intera opera di architetto."}
{"id": "1306938", "revid": "1222", "url": "https://it.wikipedia.org/wiki?curid=1306938", "title": "Anthocerotales", "text": ""}
{"id": "1306939", "revid": "1632387", "url": "https://it.wikipedia.org/wiki?curid=1306939", "title": "Creedence Country", "text": "Creedence Country \u00e8 il quattordicesimo album, nonch\u00e9 quinta raccolta ufficiale, dei Creedence Clearwater Revival, pubblicato nell'ottobre 1981 dalla Fantasy Records."}
{"id": "1306946", "revid": "1222", "url": "https://it.wikipedia.org/wiki?curid=1306946", "title": "Anthocerotae", "text": ""}
{"id": "1306948", "revid": "283040", "url": "https://it.wikipedia.org/wiki?curid=1306948", "title": "Notothyladales", "text": ""}
{"id": "1306950", "revid": "1222", "url": "https://it.wikipedia.org/wiki?curid=1306950", "title": "Antocerote", "text": ""}
{"id": "1306951", "revid": "110157", "url": "https://it.wikipedia.org/wiki?curid=1306951", "title": "Eparchia di Bhadravathi", "text": "Leparchia di Bhadravathi (in latino: \"Eparchia Bhadravathensis\") \u00e8 una sede della Chiesa cattolica siro-malabarese in India, suffraganea dell'arcieparchia di Tellicherry. Nel 2018 contava 9.873 battezzati su 3.150.000 abitanti. \u00c8 retta dall'eparca Joseph Arumachadath, M.C.B.S.\nTerritorio.\nL'eparchia comprende i distretti di Shimoga e Chickmagalur nello Stato indiano del Karnataka.\nSede eparchiale \u00e8 la citt\u00e0 di Bhadravati, dove si trova la cattedrale del Piccolo Fiore.\nIl territorio si estende su 15.666\u00a0km\u00b2 ed \u00e8 suddiviso in 24 parrocchie.\nStoria.\nL'eparchia \u00e8 stata eretta con decreto dell'arcivescovo maggiore Varkey Vithayathil il 21 agosto 2007, ricavandone il territorio dall'eparchia di Mananthavady.\nIl 18 gennaio 2010 ha incorporato il distretto di Chickmagalur che era appartenuto all'eparchia di Mananthavady.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2018 su una popolazione di 3.150.000 persone contava 9.873 battezzati, corrispondenti allo 0,3% del totale."}
{"id": "1306953", "revid": "1632387", "url": "https://it.wikipedia.org/wiki?curid=1306953", "title": "At the Movies (Creedence Clearwater Revival)", "text": "At the Movies \u00e8 il quindicesimo album, nonch\u00e9 sesta raccolta ufficiale, dei Creedence Clearwater Revival, pubblicato nell'agosto 1985 dalla Fantasy Records."}
{"id": "1306968", "revid": "1632387", "url": "https://it.wikipedia.org/wiki?curid=1306968", "title": "Hot Stuff (Creedence Clearwater Revival)", "text": "Hot Stuff \u00e8 il diciassettesimo album, nonch\u00e9 ottava raccolta ufficiale, dei Creedence Clearwater Revival, pubblicato nell'ottobre 1986 dalla Rsp Records."}
{"id": "1306971", "revid": "1154737", "url": "https://it.wikipedia.org/wiki?curid=1306971", "title": "Edward Blyth", "text": "Viene considerato il fondatore della zoologia dell'India.\nBiografia.\nBlyth nacque a Londra nel 1810, si laure\u00f2 in Scienze Biologiche alla Cambridge University, nel 1834, con una tesi di zoologia. Nel 1841 si rec\u00f2 in India per diventare il curatore del museo della Societ\u00e0 Reale Asiatica del Bengala. Si occup\u00f2 di aggiornare i cataloghi del museo pubblicando un \"Catalogo degli uccelli della Societ\u00e0 Asiatica\" nel 1849. Gli fu impossibile effettuare di persona le ricerche sul campo, ma ricevette e descrisse specie di uccelli da Hume, Tickell, Swinhoe ed altri. Rimase curatore fino al 1862 quando la malattia lo costrinse a tornare in Inghilterra. La sua \"Storia naturale delle gru\" venne pubblicata nel 1882. \nIl 13 dicembre 1846 divenne socio dell'Accademia delle scienze di Torino. \nIl ruolo di Blyth nello sviluppo della selezione naturale.\nEdward Blyth accett\u00f2 il principio che le specie potevano modificarsi nel corso del tempo, e i suoi scritti ebbero una notevole influenza su Charles Darwin. Blyth scrisse tre importanti articoli sulla variazione, discutendo gli effetti della selezione artificiale e descrivendo il processo di selezione naturale come il riportare gli organismi selvatici al loro archetipo (piuttosto che formare nuove specie). Questi articoli vennero pubblicati su \"The Magazine of Natural History\" tra il 1835 e il 1837. Egli fu tra i primi a riconoscere l'importanza dello scritto di Wallace: \"On the Law Which has Regulated the Introduction of Species\" e lo port\u00f2 all'attenzione di Darwin in una lettera scritta a Calcutta l'8 dicembre 1855: "}
{"id": "1306974", "revid": "14214", "url": "https://it.wikipedia.org/wiki?curid=1306974", "title": "TEMED", "text": ""}
{"id": "1306977", "revid": "50774260", "url": "https://it.wikipedia.org/wiki?curid=1306977", "title": "Condizioni normali", "text": ""}
{"id": "1306984", "revid": "438678", "url": "https://it.wikipedia.org/wiki?curid=1306984", "title": "Ultimate Collection", "text": "Ultimate Collection, \u00e8 il nome dato ad una serie di album raccolta dedicati a vari artisti."}
{"id": "1306985", "revid": "466539", "url": "https://it.wikipedia.org/wiki?curid=1306985", "title": "Venedi", "text": "I Venedi, o Vendi (in antico inglese \"Winedas\", in antico norvegese \"Vindr\", in tedesco \"Wenden\" e \"Winden\", in inglese Wends o Wendish, in danese \"vendere\", svedese \"vender\"), erano le popolazioni di slavi occidentali che confinavano con i Germani (tra le odierne Germania, Polonia e Boemia) o che vivevano entro i confini delle odierne Germania ed Austria, dove si erano stabiliti dopo il periodo delle invasioni. Tacito era incerto se assegnarli ai Germani o ai Sarmati.\nStoria.\nNon si trattava di popoli omogenei, ma di popolazioni, trib\u00f9 e gruppi etnici diversi nel tempo. Si ritiene che i popoli germanici abbiano all'inizio indicato con il nome di Venedi, quelli della Vistola, per poi usarlo, invece, dopo il periodo delle invasioni barbariche, per i loro nuovi vicini orientali: gli Slavi. Per gli Scandinavi dell'et\u00e0 medievale, i Venedi erano gli Slavi della costa orientale del Mar Baltico, ma in seguito anche popoli come gli Obodriti, i Rugi slavi, i Veleti e le trib\u00f9 della Pomerania. Per i Sassoni dell'area settentrionale del Sacro Romano Impero erano gli Slavi che vivevano a ovest del fiume Oder come i Polabi, i Sorbi e i Milceni. I Germani del sud, invece, definivano Venedi i popoli della Bavaria slava o gli Sloveni. Col tempo le terre dei Venedi furono progressivamente inglobate dalle popolazioni germaniche e gli unici due gruppi definiti Venedi rimasti sono i Sorbi della Lusazia (Germania orientale) e i Casciubi della Pomerania (Polonia settentrionale).\nI territori di influenza slava vennero poi rotti da alcuni grandi eventi, quali la colonizzazione germanica del Danubio, la distruzione del regno avaro, l'immigrazione e lo stanziamento dei Magiari (di stirpe uralo-altaica). Nel 1169, durante il periodo delle Crociate del Nord, le forze danesi, guidate dal vescovo Absalon e da Re Valdemaro I, condussero una campagna contro i Venedi con l'obiettivo di porre fine alle loro incursioni e di convertirli al Cristianesimo: i danesi presero e distrussero la loro pi\u00f9 importante roccaforte a Capo Arkona, distruggendo tra l'altro la statua del loro dio Svetovid. Successivamente riuscirono a vincere anche le residue resistenze, sconfiggendo e annettendo definitivamente tale popolazione."}
{"id": "1306987", "revid": "42179", "url": "https://it.wikipedia.org/wiki?curid=1306987", "title": "Vendi", "text": ""}
{"id": "1306995", "revid": "1632387", "url": "https://it.wikipedia.org/wiki?curid=1306995", "title": "Rollin' on the River", "text": "Rollin' on the River \u00e8 il diciannovesimo album, nonch\u00e9 decima raccolta ufficiale, dei Creedence Clearwater Revival, pubblicato nell'ottobre 1988 dalla Rsp Records."}
{"id": "1307002", "revid": "6923", "url": "https://it.wikipedia.org/wiki?curid=1307002", "title": "Common-rail", "text": ""}
{"id": "1307005", "revid": "179037", "url": "https://it.wikipedia.org/wiki?curid=1307005", "title": "Jack Mandolino", "text": ""}
{"id": "1307009", "revid": "200679", "url": "https://it.wikipedia.org/wiki?curid=1307009", "title": "Nimesulide", "text": "Il nimesulide \u00e8 un farmaco antinfiammatorio non steroideo (FANS) dotato di propriet\u00e0 analgesiche e antipiretiche. Il nimesulide agisce inibendo l'enzima ciclo-ossigenasi che sintetizza le prostaglandine. In particolare inibisce entrambe le isoforme dell'enzima (COX-1 e COX-2), ma preferenzialmente, anche se non in modo esclusivo, inibisce la COX-2. Tale caratteristica lo colloca a met\u00e0 strada tra i FANS classici non selettivi (naprossene, diclofenac) e i COX-2 selettivi (celecoxib).\nIl farmaco presenta una leggera gastrolesivit\u00e0, comunque inferiore rispetto a quella di altre molecole della stessa classe terapeutica.\nIl nimesulide trova impiego clinico per le sue propriet\u00e0 analgesiche. La protezione brevettuale \u00e8 scaduta da tempo, pertanto la molecola \u00e8 disponibile sia come farmaco di marca sia come farmaco generico o equivalente.\nFarmacocinetica.\nIl farmaco, dopo la somministrazione orale, viene ben assorbito dal tratto gastrointestinale. A seguito dell'assunzione di una singola dose di 100\u00a0mg la concentrazione plasmatica massima di 3\u20134\u00a0mg/L viene raggiunta dopo circa 3 ore. La biodisponibilit\u00e0 del farmaco \u00e8 intorno al 54-64%. Esso si lega ampiamente con le proteine plasmatiche (fino al 97,5%). Dopo l'assorbimento il farmaco si distribuisce rapidamente nei tessuti biologici e viene successivamente metabolizzato nel fegato dal citocromo P450, dall'isoforma CYP2C9.\nL'idrossinimesulide \u00e8 il metabolita principale e si trova solo come glucuronato. L'eliminazione del farmaco avviene principalmente con le urine (circa il 50% della dose somministrata). Il 29% della dose viene invece escreta, sotto forma di metaboliti, nelle feci.\nUsi clinici.\nIl farmaco viene utilizzato per il trattamento del dolore acuto in ambito otorinolaringoiatrico, odontoiatrico e odontostomatologico (in tale ambito viene prodotto come collutorio dalla societ\u00e0 Errekappa Euroterapici con il nome commerciale di \"Erreflog\"), ginecologico reumatologico, e per la dismenorrea primaria.\nEffetti collaterali e indesiderati.\nGli eventi avversi pi\u00f9 spesso osservati dopo la somministrazione del farmaco sono di natura gastrointestinale. In alcuni soggetti si segnalano ulcere peptiche, perforazione o emorragia gastrointestinale (in particolare nei soggetti di et\u00e0 avanzata). Sono anche stati riportati nausea, vomito, diarrea, flatulenza, stipsi, dispepsia, dolore addominale, melena, ematemesi, stomatiti ulcerative, gastriti, riacutizzazioni di rettocolite ulcerosa e malattia di Crohn. Molto rari i casi riportati di trombocitopenia e porpora.\nSovradosaggio.\nIn caso di intossicazione da nimesulide i soggetti possono manifestare sonnolenza, depressione dello stato di coscienza, nausea, vomito ed epigastralgia. In alcuni soggetti si possono manifestare emorragie gastrointestinali e pi\u00f9 raramente ipertensione arteriosa, insufficienza renale acuta, insufficienza respiratoria e talvolta l'insorgenza di uno stato comatoso. Il trattamento per i soggetti intossicati consiste in terapie sintomatiche e di supporto. Non esiste un antidoto specifico. L'emesi (stimolazione del vomito) o la lavanda gastrica e l'assunzione di carbone attivo (nell'adulto almeno 60-100 g) pu\u00f2 essere indicata a patto che si possa intervenire entro 4 ore dalla assunzione da parte del paziente.\nGravidanza e allattamento.\nL'utilizzo di nimesulide \u00e8 controindicato nel terzo trimestre di gravidanza. Il farmaco, determinando l'inibizione della sintesi delle prostaglandine, pu\u00f2 causare un pi\u00f9 alto rischio di aborto, di malformazione cardiaca e di gastroschisi. L'uso del farmaco, come di altri FANS, nel terzo trimestre di gravidanza pu\u00f2 esporre il feto a problemi di tossicit\u00e0 cardiopolmonare e disfunzione renale. Non essendo noto se il nimesulide viene escreto nel latte umano, esso \u00e8 controindicato nelle donne che allattano.\nPrecauzioni d'uso.\nIn rari casi in letteratura \u00e8 stata riportata un'associazione tra nimesulide e reazioni epatiche gravi, tra cui alcuni casi fatali. Se durante il trattamento con nimesulide il paziente accusa sintomi compatibili con lesioni epatiche il trattamento deve essere immediatamente sospeso. I sintomi che debbono richiamare l'attenzione del paziente e del medico sono, ad esempio, anoressia e affaticamento, nausea, vomito, dolori addominali, urine scure. Anche l'alterazione dei test di funzionalit\u00e0 epatica comporta la sospensione della terapia.\nA partire dal 2000, sono state riportate segnalazioni di reazioni avverse gravi al nimesulide: epatite, epatite colestatica, epatite acuta, epatite fulminante. La durata mediana della terapia prima dell'insorgenza di queste reazioni \u00e8 di 42 giorni, con solo un terzo dei casi al di sotto dei 15 giorni.\nIn ogni caso al paziente \u00e8 suggerito di evitare di assumere farmaci epatotossici o alcool durante la terapia con nimesulide, poich\u00e9 tali associazioni potrebbe favorire la comparsa di tossicit\u00e0 a carico del fegato.\nRestrizioni alla vendita per tossicit\u00e0 epatica.\nLe segnalazioni di tossicit\u00e0 epatica a carico del principio attivo hanno portato a un riesame cautelare degli effetti avversi. Gli studi condotti dall'EMA tra il 2002 e il 2004 ritengono per\u00f2 accettabile il rapporto rischi/benefici del principio attivo, anche alla luce del suo profilo di tollerabilit\u00e0 gastrica particolarmente favorevole.\nNel settembre 2007 l'EMA riconferma il positivo rapporto beneficio/rischio del nimesulide ma pone alcune condizioni riguardo all'uso e al confezionamento di nimesulide, che vanno dal limite massimo di 15 giorni di trattamento al confezionamento di non pi\u00f9 di 30 dosi (compresse o bustine) per scatola. Nel comunicato dell'EMA si legge che il ritiro dal commercio del nimesulide ridurrebbe certamente il numero di ospedalizzazioni correlate a problemi al fegato secondari all'assunzione del farmaco, ma nel contempo comporterebbe un incremento di ospedalizzazioni causate da problemi di stomaco e intestinali correlati all'uso di altri FANS in sostituzione del nimesulide stesso. Inoltre l'agenzia europea ribadisce che, poich\u00e9 la gran parte degli effetti collaterali si \u00e8 verificata dopo 2 settimane di trattamento, \u00e8 bene che il trattamento stesso venga limitato a un massimo di 15 giorni.\nLe preoccupazioni sugli effetti avversi hanno indotto, a partire dal 2002, le autorit\u00e0 del farmaco di vari paesi a intervenire per disporre precauzioni e restrizioni nell'uso e nella vendita del farmaco.\nFinlandia.\nIl 18 marzo 2002 la Agenzia nazionale finlandese sui farmaci dispone il ritiro dal mercato dei farmaci contenenti nimesulide a seguito di 109 segnalazioni avverse al farmaco, 66 delle quali concernenti reazioni epatiche anche molto gravi. Contestualmente essa invia una richiesta all'Agenzia europea per i medicinali per avere un parere sul bilancio rischio/beneficio del nimesulide, soprattutto in relazione alla tossicit\u00e0 epatica.\nSpagna.\nIl 6 maggio 2002 la \"Agencia Espa\u00f1ola de Medicamentos y Productos Sanitarios\" (AEMPS, l'agenzia del farmaco spagnola) con apposito comunicato stabilisce una sospensione cautelare della commercializzazione del nimesulide, ricordando che il farmaco \u00e8 in vendita in Spagna dal 1996. Nella sua comunicazione di sospensione la AEMPS fa esplicito riferimento alla decisione finlandese e riferisce che il comitato spagnolo ha concluso che nimesulide si associa a un maggior rischio di lesioni epatiche (sia per frequenza sia per gravit\u00e0) rispetto ad altri FANS. Poich\u00e9 la tossicit\u00e0 epatica sembra basarsi su un meccanismo di tipo idiosincrasico, non in relazione con il dosaggio e difficilmente prevedibile, ne raccomanda la sospensione, anche in considerazione di una non significativa minore potenza nel produrre emorragie o perforazioni gastrointestinali.\nIrlanda.\nIl 15 maggio 2007 anche l'Irish Medicine Board (IMB, l'agenzia del farmaco irlandese) ne stabilisce l'immediata sospensione della vendita, dopo aver ricevuto informazioni dall'unit\u00e0 operativa di trapianto del fegato del St. Vincent University Hospital su sei pazienti che hanno richiesto un trapianto di fegato dopo il trattamento con nimesulide. Nella sua comunicazione l'IMB ricorda che nimesulide era stato autorizzato al commercio in Irlanda nel 1995, e che da allora aveva ricevuto un totale di 53 report relativi a reazioni avverse sul fegato. Di questi 53 casi, 9 erano evoluti verso l'insufficienza epatica e 3 avevano avuto un esito fatale.\nIl 3 dicembre 2007 RT\u00c9, la TV pubblica irlandese, manda in onda un programma d'inchiesta per discutere il legame tra l'assunzione di nimesulide e gli oltre 300 casi di danno epatico e i casi di morte registrati dai sistemi di farmacovigilanza europei. Nel servizio si conferma che la possibile tossicit\u00e0 epatica e la ben pi\u00f9 frequente tossicit\u00e0 gastrica sono reazioni avverse ben note per la classe farmacologica dei farmaci anti-infiammatori non steroidei, a cui il nimesulide appartiene. Tuttavia gli autori del servizio sottolineano come gli effetti avversi a livello gastrico siano pi\u00f9 comuni con i FANS classici, mentre a livello epatico la nimesulide registra una prevalenza maggiore - sebbene percentualmente molto bassa - di effetti avversi.\nItalia.\nNel Bollettino di Farmacovigilanza numero 3 del 2007 l'Agenzia italiana del farmaco (AIFA) diffonde una nota informativa nella quale si legge che il nimesulide in Italia \u00e8 stata autorizzata all'immissione in commercio fin dal 1985 e che si tratta dell'antinfiammatorio pi\u00f9 utilizzato in Italia.\nL'agenzia ricorda che tra il 1\u00ba gennaio 2001 e il 17 maggio 2007 alla Rete Nazionale di Farmacovigilanza sono pervenute 738 segnalazioni di sospette reazioni avverse al farmaco (ADR). Di queste segnalazioni, 360 (48,8%) sono state casi gravi, e 19 (2,6%) sono risultate fatali. In Italia, per il periodo considerato, le sindromi epatobiliari (globalmente 102) risultano la terza causa pi\u00f9 frequente di ADR associata all'uso del farmaco, con 70 eventi gravi e 9 decessi. Tra i decessi statisticamente (facendo uso dell'algoritmo di Naranjo) solo uno \u00e8 ritenuto probabile.\nL'agenzia ricorda che solo nel 2006 in Italia la prevalenza d'uso del farmaco \u00e8 stata pari al 6% e gli utilizzatori di nimesulide sono stati circa 3,5 milioni. Viene comunque confermato per il farmaco un profilo di maggiore epatotossicit\u00e0, rispetto ad altre molecole, anche se complessivamente si tratta di reazioni molto rare.\nNelle conclusioni, vi \u00e8 l'invito a identificare adeguate e pi\u00f9 efficaci soluzioni regolatorie per l'uso di nimesulide, dato che il farmaco \"continua a essere prescritto a pazienti con controindicazioni (pregresse epatiti, storia di abuso di alcool, uso concomitante di farmaci epatotossici).\"\nA maggio 2008 i quotidiani italiani riportano la notizia che sarebbero state pagate delle tangenti per evitare controlli approfonditi su alcuni farmaci. Sarebbero coinvolti ricercatori e farmacologi universitari, manager di societ\u00e0 farmaceutiche di primo piano e pure un alto funzionario dell'AIFA (rappresentante anche nell'EMEA). Agli atti del giudice che coordina l'inchiesta, il magistrato di Torino Raffaele Guariniello vi sarebbe anche un filmato di un paio di minuti in cui si vedrebbe un mediatore passare una mazzetta al funzionario AIFA per \u00ablasciare tranquillo\u00bb l'Aulin. Nell'inchiesta della procura di Torino si ipotizza un sistema illecito che potrebbe avere arrecato danni alla salute dei cittadini L'inchiesta avrebbe avuto origine nell'anno 2005, facendo seguito a sospetti che alcuni test e sperimentazioni condotte su farmaci generici sarebbero stati falsificati. L'inchiesta avrebbe poi portato alla scoperta di \"errori\" che coinvolgevano anche la fase sperimentale di alcuni farmaci originari.\nSempre a maggio 2008 la SIF (Societ\u00e0 Italiana di Farmacologia) riporta una nota che cita testualmente \"Se essa (nimesulide) resta in commercio oltre che in Italia in ben altri 16 Paesi europei, fra cui Francia, Portogallo, Svizzera, Ungheria, \u00e8 perch\u00e9 l'Agenzia regolatoria europea ha ritenuto che, nonostante quanto autonomamente stabilito da alcuni Paesi, il suo profilo di beneficio/rischio rimanga ancora favorevole\".\nLa SIF, inoltre, ricorda che la decisione presa dall'EMA \"\u00e8 stata una decisione votata a maggioranza dai Paesi che fanno parte della Comunit\u00e0 Europea e che tutti condividono la partecipazione alle decisioni dell'Emea\".\nA febbraio 2010 l'AIFA emette un comunicato diretto agli operatori sanitari sul rischio di danni epatici associati all'uso di nimesulide. Nel comunicato per la prima volta il nimesulide viene definito come un trattamento di seconda linea, a cui ricorrere dopo un'attenta valutazione dei rischi complessivi del singolo paziente. Vengono ribadite le altre raccomandazioni circa la durata del trattamento e il rischio correlato al concomitante uso di farmaci epatotossici.\nNel febbraio 2012 sempre l'AIFA, con apposita nota informativa rivolta ai medici, introduce ulteriori restrizioni delle indicazioni terapeutiche del nimesulide, ritenendo che il profilo beneficio/rischio di nimesulide non sia pi\u00f9 favorevole nell'uso cronico riservato al \u201ctrattamento sintomatico dell'osteoartrite dolorosa\u201d. Tale indicazione terapeutica, comportante un uso a lungo termine e perci\u00f2 un aumento\ndel rischio di danno epatico, viene eliminata. L'uso del farmaco in Italia resta perci\u00f2 limitato esclusivamente alle condizioni acute, vale a dire il trattamento del dolore acuto e la dismenorrea primaria. Nella nota AIFA ricorda ed elenca tutti i medicinali contenenti nimesulide commercializzati in Italia: Algimesil, Algolider, Areuma, Aulin, Domes, Efridol, Fansulide, Flolid, Isodol, Ledoren, Mesulid, Nerelid, Nimedex, Nimesulene, Nimesulide Actavis, Nimesulide Almus, Nimesulide Alter, Nimesulide Angenerico, Nimesulide Benedetti &amp; CO, Nimesulide Doc Generici, Nimesulide Dorom, Nimesulide Dr Reddy's, Nimesulide EG, Nimesulide Germed, Nimesulide Hexal, Nimesulide Hexal AG, Nimesulide Mylan Generics, Nimesulide Pensa, Nimesulide Ranbaxy, Nimesulide Ratiopharm, Nimesulide Sandoz, Nimesulide Teva, Nimesulide Union Health, Pantames, Remov, Solving, Sulidamor.\nModalit\u00e0 di dispensazione in Italia.\nIn seguito a due procedure di deferimento condotte dall'Agenzia europea per i medicinali (EMA), nel 2002 e nel 2007, inerenti alle gravi reazioni avverse epatiche al nimesulide, il farmaco in Italia pu\u00f2 essere dispensato solo con ricetta non ripetibile, da rinnovarsi volta per volta. Dal 17 febbraio 2012, con nota AIFA Agenzia Italiana del farmaco, la nimesulide \u00e8 riservata esclusivamente al trattamento del dolore acuto e della dismenorrea, dopo una attenta valutazione da parte del medico del rapporto rischio/beneficio del singolo paziente. Il farmaco deve inoltre essere utilizzato per il pi\u00f9 breve tempo possibile, e in ogni caso non oltre 15 giorni. La dose massima giornaliera consentita \u00e8 pari a 200\u00a0mg.\nIndia.\nNel 2011 l'agenzia di controllo sui farmaci dell'India vieta l'uso del nimesulide nei soggetti con meno di 12 anni di et\u00e0. In India erano stati condotti diversi studi sperimentali sulle reazioni avverse al farmaco (ADR non solo epatiche) e nel febbraio del 2011 il ministro della salute indiano rende noto che si \u00e8 deciso di vietare l'uso pediatrico, a scopo analgesico, della sospensione di nimesulide.\nDiffusione.\nL'uso di nimesulide in Italia \u00e8 estremamente diffuso. . L'uso \u00e8 talmente ampio che nel 2011 apparve uno studio scientifico che dimostrava come lungo il fiume Po, dalla sorgente al delta e nei suoi principali affluenti fosse possibile riscontrare la presenza di alcuni prodotti farmaceutici, tra i quali appunto nimesulide.\n e Irlanda, la commercializzazione \u00e8 stata autorizzata e in seguito le autorit\u00e0 di vigilanza ne hanno disposto il ritiro dal commercio.\nCommercio illecito come \"integratore alimentare\" in Scandinavia e nel Regno Unito.\nDopo i gravi problemi di salute anche mortali causati dall'integratore alimentare \"Fortodol\" nel 2009, l'analisi ha dimostrato che in molti casi questo \"integratore alimentare costituito di prodotti naturali\", dichiarava di contenere Curcuma e Fenilalanina, ma conteneva dosi terapeutiche di nimesulide. Tale molecola \u00e8 stata probabilmente la causa dei gravi effetti collaterali subiti da pazienti in Svezia. Preparazioni con curcuma, identiche o simili, contenenti anche nimesulide, sono state commercializzate in Danimarca, Finlandia e nel Regno Unito con il marchio \"Miradin\"."}
{"id": "1307010", "revid": "767487", "url": "https://it.wikipedia.org/wiki?curid=1307010", "title": "Matt Wachter", "text": "\u00c8 un bassista e tastierista noto per aver militato negli Angels &amp; Airwaves dal 2007 al 2014 e di nuovo dal 2018 e nei Thirty Seconds to Mars dal 2001 al 2007. Si un\u00ec agli Angels &amp; Airwaves nel 2007, sostituendo Ryan Sinn.\nBiografia.\nLe origini.\nWachter nacque a Pottsville (Pennsylvania). Da bambino abit\u00f2 con la famiglia in New Jersey prima di spostarsi a Boston ed era appassionato di baseball, calcio e nuoto. La sua passione per la musica si rivel\u00f2 verso i cinque anni e fino agli otto anni speriment\u00f2 vari strumenti, principalmente il pianoforte e la batteria.\nDurante la scuola superiore la sua passione per la musica divenne tale che Wachter passava la maggior parte del suo tempo a suonare nelle varie band locali. La scelta del basso, come strumento, fu piuttosto casuale: in un'intervista Wachter ha dichiarato che voleva assolutamente suonare in una band e quella che gli interessava era senza bassista e, senza avere alcuna esperienza in merito, se non quella relativa alla chitarra, decise di scegliere il basso. Come ispirazioni lui aveva Ron McGovney e Cliff Burton dei Metallica.\nWachter ritiene che le sue influenze musicali predominanti siano da attribuire ai Led Zeppelin, ai Pink Floyd, ai Kiss e ai The Sex Pistols.\nCarriera.\nThirty Seconds to Mars.\nDopo varie esperienze con diverse band, nel 2001 Wachter si un\u00ec a Jared Leto, Shannon Leto e Solon Bixler a completare la formazione dei Thirty Seconds to Mars. Solon Bixler nel 2003 fu sostituito da Tomo Mili\u010devi\u0107.\nWachter suona in una posizione da lui chiamata \"pigeon-toed\", e ha affermato che gli permette una concentrazione maggiore, infatti cos\u00ec non \u00e8 distratto dai fan. Durante uno dei primi concerti dei Thirty Seconds to Mars, soffr\u00ec di una commozione cerebrale causata dai troppi movimenti con la testa.\nLe prime due date del primo \"headliner\" tour dei Thirty Seconds to Mars \"Forever Night, Never Day\" furono posticipate perch\u00e9 Matt si fece male mentre aggiustava la sua auto, e la band, in varie interviste, scherza su questo avvenimento poich\u00e9 pensano che sia assurdo. Successivamente il tour fu posticipato ancora di due settimane.\nNell'agosto 2006, Wachter ha sposato la sua fidanzata di lunga data, Libby Lawson, conosciuta durante un concerto otto anni prima, e per questo non prese parte al Warped Tour di quell'anno, sostituito da Tim Kelleher dei My Darling Murder, fino al ritorno di Matt per le ultime date. Inoltre, il bassista dei The Used, Jeph Howard, lo sostitu\u00ec per il The Tonight Show del 4 agosto 2006.\nIl 1\u00ba marzo 2007, durante il concerto ad El Paso, in Texas, Jared Leto annunci\u00f2 che quello sarebbe stato l'ultimo concerto di Wachter con i Thirty Seconds to Mars e gli dedic\u00f2 l'ultima canzone, \"R-Evolve\". La motivazione principale del suo abbandono sembra essere la necessit\u00e0 di Wachter di passare pi\u00f9 tempo con la sua famiglia. Jared li dedic\u00f2 \"R-Evolve\" perch\u00e9 \u00e8 la canzone preferita dei Thirty Seconds to Mars di Matt.\nAngels &amp; Airwaves.\nIl 23 aprile 2007, a seguito dell'abbandono del bassista Ryan Sinn, Wachter si un\u00ec al gruppo Angels &amp; Airwaves per il loro tour, e venne pi\u00f9 tardi formalmente confermato come membro effettivo della band e chiamato a lavorare al loro secondo album \"I-Empire\".\nAltri lavori.\nMatt lavora come speciale speaker occasionale su Get the Fuck Up (GTFU) Radio. Il radio show \u00e8 condotto da due suoi amici, Aaron Farley e Jeremy Weiss, ed \u00e8 rappresentato su Little Radio.\nVita privata.\nWachter \u00e8 un appassionato di tatuaggi e dichiara di averne almeno una ventina sparsi in tutto il corpo. Tra questi, in particolare: la scritta \"Rock-n-Roll\" sullo stomaco, due rondini sui pettorali, una bomba alata sul braccio destro, un coltello a serramanico con una scritta in latino (\"Etiam per infimum infernum\") sul fianco destro, due teschi \"Day of the Dead\" uno per ogni piede e la scritta \"Rather be forgotten that remembered for giving in\" sulla parte superiore della schiena.\nWachter \u00e8 un sostenitore dei Boston Red Sox tanto da dichiarare che avrebbe voluto sposarsi al Fenway Park, ma di non avere avuto il coraggio di chiederlo alla sua futura moglie."}
{"id": "1307011", "revid": "110157", "url": "https://it.wikipedia.org/wiki?curid=1307011", "title": "COM LAG (2plus2isfive)", "text": "COM LAG (2plus2isfive) \u00e8 un EP dei Radiohead.\nIl disco.\nL'EP \u00e8 uscito in Giappone nel 2004 e nel resto del mondo nel 2006. Contiene, oltre alla \"title track\", tutte le B-Sides dei singoli appartenenti all'album \"Hail to the Thief\" del 2003."}
{"id": "1307012", "revid": "22229", "url": "https://it.wikipedia.org/wiki?curid=1307012", "title": "Storia della Cecoslovacchia (1989-1992)", "text": ""}
{"id": "1307014", "revid": "14691", "url": "https://it.wikipedia.org/wiki?curid=1307014", "title": "Boina", "text": ""}
{"id": "1307020", "revid": "486946", "url": "https://it.wikipedia.org/wiki?curid=1307020", "title": "IGM Ortigia", "text": ""}
{"id": "1307022", "revid": "14691", "url": "https://it.wikipedia.org/wiki?curid=1307022", "title": "Bozo (lingue)", "text": ""}
{"id": "1307023", "revid": "182193", "url": "https://it.wikipedia.org/wiki?curid=1307023", "title": "Olona Nuoto Varese", "text": ""}
{"id": "1307024", "revid": "30297", "url": "https://it.wikipedia.org/wiki?curid=1307024", "title": "RN Florentia", "text": ""}
{"id": "1307029", "revid": "29990", "url": "https://it.wikipedia.org/wiki?curid=1307029", "title": "Theo Van Doesburg", "text": ""}
{"id": "1307030", "revid": "599", "url": "https://it.wikipedia.org/wiki?curid=1307030", "title": "Maria Bice Valori", "text": ""}
