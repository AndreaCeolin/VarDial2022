{"id": "1357899", "revid": "830939", "url": "https://it.wikipedia.org/wiki?curid=1357899", "title": "Domingos Jos\u00e9 Gon\u00e7alves de Magalh\u00e3es", "text": "Biografia.\nFiglio di Pedro Gon\u00e7alves de Magalh\u00e3es Chaves, primo e unico barone e visconte dell'Araguaia, ha ricoperto incarichi diplomatici in Italia, Francia, Vaticano, Argentina, Uruguay e Paraguay, oltre a rappresentare la provincia del Rio Grande do Sul alla sesta Assembla Generale brasiliana.\nNel 1832 si iscrive alla facolt\u00e0 di Medicina, diplomandosi nel 1832. Nello stesso anno sono pubblicate le sue \"Poesias\", in cui emersero ricordi arcadici. L'anno seguente partir\u00e0 per l'Europa per specializzarsi come medico.\nNel 1836 fond\u00f2 a Parigi, assieme ad altri scrittori brasiliani, la \"Niteroi-Revista Brasiliense\", tramite la quale diffuse nel suo Paese la corrente romantica, ispirandosi al modello francese. Nello stesso anno pubblic\u00f2 \"Suspiros po\u00e9ticos\" e \"Saudades\", di chiara impronta romantica, attraverso le quali espresse la \"saudade\" dell'esiliato.\nI temi principali delle sue poesie sono la patria, la religione e la natura, e la spinta propulsiva dei suoi versi \u00e8 il ruolo di vate del sentimento patrio rincorrente la libert\u00e0 ed il progresso, e di guida verso Dio. Difatti per lui tutta la storia \u00e8 manifestazione di Dio e della Provvidenza.\nNel 1838 viene nominato professore di Filosofia al Collegio Pedro II. Dal 1838 al 1841 \u00e8 segretario alle Finanze del Maranh\u00e3o e dal 1842 al 1846 nel Rio Grande do Sul. Nel 1847 entra nella carriera diplomatica, ricoprendo successivamente il posto di Incaricato d'affari nel Regno delle Due Sicilie, nel Regno di Sardegna, in Russia e in Spagna; poi ambasciatore residente in Austria, inviato negli Stati Uniti, in Argentina e presso la Santa Sede.\nMuore a Roma, dove \u00e8 diplomatico accreditato presso la Santa Sede, nell'anno 1882."}
{"id": "1357901", "revid": "46291", "url": "https://it.wikipedia.org/wiki?curid=1357901", "title": "Allium carinatum", "text": "L'aglio delle streghe (Allium carinatum ) \u00e8 una pianta bulbosa, erbacea, perenne, appartenente alla famiglia delle Amaryllidaceae.\nLa principale caratteristica di questo aglio \u00e8 l'infiorescenza disordinata quasi arruffata.\nEtimologia.\nIl nome comune deriva da credenze nate dal folclore popolare europeo: l'aglio infatti \"dovrebbe\" scacciare il diavolo, le streghe e i vampiri.\nDescrizione.\nLa forma biologica \u00e8 definita geofita bulbosa, per cui l'organo sotterraneo \u00e8 un bulbo da cui, ogni anno, nascono fiori e foglie.\nFusto.\nIl fusto pu\u00f2 raggiungere l'altezza massimo di 60\u00a0cm ed \u00e8 glabro (privo di peli). Le foglie sono basali, mentre quelle cauline coprono la met\u00e0 inferiore del fusto. La parte ipogea del fusto \u00e8 a bulbo semplice tunicato.\nFoglie.\nLe foglie sono piane a carattere lineare (larghezza 5\u00a0mm), molto allungate. Quelle basali sono a forma di guaina.\nInfiorescenza.\nL'infiorescenza \u00e8 ombrelliforme pauciflora a carattere globoso ma \"disordinata\". L'infiorescenza \u00e8 avvolta da 2 brattee asimmetriche, opposte, lunghe e lineari chiamate spate, strutture tipiche del genere \"Allium\". Alla base dell'infiorescenza sono presenti dei bulbilli.\nFiori.\nI fiori ermafroditi sono patenti lungamente peduncolati. Il perigonio ha 6 tepali lunghi da 4 a 8\u00a0mm dal colore rosa-lilla e dalla forma ottusa terminanti a due lobi. Gli stami essendo lunghi il doppio fuoriescono dal fiore vero e proprio. L'ovario \u00e8 sincarpico a tre carpelli posto sopra l'inserzione (supero) del perianzio.\nLa fioritura va da giugno a settembre.\nFrutti.\nIl frutto \u00e8 una capsula.\nRadici.\nLa radice \u00e8 un bulbo fascicolato perennante.\nBiologia.\nSi riproduce per via vegetativa (tramite il rilascio dei bulbilli posti nell'infiorescenza). Mentre l'impollinazione avviene tramite api e altri insetti.\nDistribuzione e habitat.\nIn Italia si trova facilmente nelle aree prealpine in zone con vegetazione di calpestio in mezz'ombra, fino oltre i 1500 m s.l.m. Altrove \u00e8 frequente in Europa centrale e nei Balcani.\n\u00c8 una specie che predilige i terreni calcarei con prati un po' aridi ed incolti.\nSistematica.\nIl Sistema Cronquist assegna la famiglia delle Liliaceae all'ordine Liliales mentre la moderna classificazione APG IV colloca il genere nella famiglia delle Amaryllidaceae (sottofamiglia Allioideae) dell'ordine Asparagales.\nLa sottospecie \"Allium carinatum\" subsp. \"pulchellum\" \u00e8 oggi riconosciuta come sinonimo di \"Allium coloratum\" . Si differenzia per l'infiorescenza priva, alla base, di bulbilli e un numero minore di fiori il cui portamento \u00e8 decisamente patente.\nSpecie simili:\nUsi.\nFarmacia.\nL'aglio in genere (e quindi anche questa specie) ha propriet\u00e0 antisettiche, ipotensive, balsamiche, antireumatiche, diuretiche, vermifughe, stimolanti, digestive, e espettoranti.\nL'industria ricava dalla pianta prodotti repellenti.\nCucina.\nPer scopi alimentari si utilizzano tulle le parti della pianta (fiori, foglie, radici)."}
{"id": "1357906", "revid": "94647", "url": "https://it.wikipedia.org/wiki?curid=1357906", "title": "Achille Torelli", "text": "Fu sovrintendente al teatro di San Carlo a Napoli. \nBiografia.\nIn origine cittadino del Regno delle due Sicilie, figlio dell'influente giornalista Vincenzo, simpatizz\u00f2 con il sentimento nazionale italiano e dopo l'unit\u00e0 d'Italia partecip\u00f2 alla battaglia di Custoza.\n\u00c8 famoso soprattutto per la commedia \"I mariti\", scritta nel 1867 (da cui \u00e8 stato tratto nel 1941 il film omonimo \"I mariti (Tempesta d'anime)\", diretto da Camillo Mastrocinque). \nAutore principalmente di commedie in italiano, ha visto alcune delle sue opere tradotte in napoletano (per \"I mariti\" si avvalse della collaborazione di Salvatore Di Giacomo).\nTra le sue altre opere, si ricorda una versione libera del \"Cantico dei cantici\".\nNel 1871 mise in scena la pi\u00e8ce \"Triste realt\u00e0\" che peraltro, nonostante il plauso di Alessandro Manzoni, non ripet\u00e9 il successo de \"I mariti\"."}
{"id": "1357909", "revid": "767487", "url": "https://it.wikipedia.org/wiki?curid=1357909", "title": "Michie Mee", "text": "Nel 1987 Michie Mee partecip\u00f2 alla compilation totalmente canadese di hip hop dal titolo \"Break'n Out\", prodotta da KRS-One e Scott La Rock per la Boogie Down Productions. Michie fu la prima rapper canadese a siglare un contratto di distribuzione con una etichetta discografica statunitense, First Priority/Atlantic nel 1988.\nNel corso della sua carriera, ha collaborato con artisti come MC Lyte, Shabba Ranks, Dream Warriors e Patra. Accanto alla sua carriera come artista solista, ha anche collaborato come cantante nella band di alternative rock Raggadeath, che \u00e8 entrato nelle classifiche del 1995 con il singolo \"One Life\".\nCome attrice, Mee ha partecipato alla serie TV della CBC \"Drop the Beat\" ed ai film \"My Baby's Daddy\" e \"In Too Deep\"."}
{"id": "1357917", "revid": "122582142", "url": "https://it.wikipedia.org/wiki?curid=1357917", "title": "Thistlegorm", "text": "La Thistlegorm era una nave mercantile britannica varata il 9 aprile del 1940 e affondata il 6 ottobre 1941 nel Mar Rosso, nei pressi della barriera corallina di Sha'ab Al\u00ec, nel Golfo di Suez, Sinai occidentale.\nLunga 126 metri e larga 18, \u00e8 affondata praticamente intatta se si esclude la parte poppiera. La stiva numero 4 infatti era carica di munizioni e la sua esplosione caus\u00f2 il sezionamento dello scafo. Nei primi anni cinquanta, Jacques-Yves Cousteau ne scopr\u00ec la posizione ma non ne rivel\u00f2 mai le coordinate. \nIl relitto \u00e8 accessibile anche al suo interno, ove si trova ancora il carico di approvvigionamenti che trasportava, come ad esempio carri armati leggeri, armi, munizioni, camionette. Il carico \u00e8 perfettamente riconoscibile, nonostante le incrostazioni coralline presenti.\nLa storia.\nDurante il 1941 era di fondamentale importanza per l'esercito inglese, impegnato nella campagna del Nord Africa, mantenere le linee di rifornimento aperte; ovviamente non si poteva raggiungere il quartier generale inglese (Alessandria d'Egitto) attraverso il Mediterraneo, poich\u00e9 nonostante la forte presenza inglese (Malta e la costa Mediterranea dell'Egitto stesso) le forze dell'Asse avrebbero avuto vita facile sui convogli alleati. Per questo motivo si rendeva necessaria la rotta atlantica: la circumnavigazione dell'Africa, con scalo a Citt\u00e0 del Capo, e l'attraversamento del Mar Rosso e del Canale di Suez.\nLa \"Thistlegorm\" era stata dapprima utilizzata sulle rotte verso l'America, compiendo diversi viaggi di rifornimento, nel quadro della legge detta \"Affitti e prestiti\". Nel 1941 un grande convoglio lascia l'Inghilterra verso il nord Africa; dopo il consueto scalo tecnico a Citt\u00e0 del Capo, il convoglio si ferma presso la barriera corallina di Sha'ab Al\u00ec, (27\u00b048'80\" N - 33\u00b055'25\" E) perch\u00e9 la Royal Navy deve effettuare operazioni di sminamento nel canale di Suez.\nLa notte tra il 5 e il 6 ottobre un gruppo di bombardieri tedeschi (Heinkel He 111 - 27\u00b0 Kampfgheschwader \"Lowe\"), decollati dall'isola di Creta, attaccano il convoglio: la \"Thistlegorm\" viene colpita da un'unica bomba sulla stiva 4, dove erano immagazzinati esplosivi, munizioni per obici da campo, fucili, stivali di gomma.\nSi svilupp\u00f2 un incendio e le munizioni presero ad esplodere, e ben presto un'esplosione spezz\u00f2 la nave in due tronconi, inabissandosi rapidamente. L'equipaggio ebbe comunque il tempo di abbandonare la nave, anche se si dovettero registrare nove vittime.\nLa \"Thistlegorm\" fu l'unica nave persa dal convoglio, che fu attaccato nuovamente la sera seguente. La Luftwaffe perse un bombardiere.\nL'immersione sul relitto.\nL'immersione, date le particolari condizioni che spesso si verificano sul sito (forte corrente o scarsa visibilit\u00e0), dovrebbe essere riservata a subacquei con esperienza ed in possesso di un brevetto avanzato. Normalmente la visita del relitto si effettua in due immersioni.\nLa prima porta ed effettuare il giro dello scafo, dalla grande elica (profondit\u00e0 33 metri) e la poppa armata con due pezzi antiaereo, fino alla prua, passando dalla cabina del capitano (popolare tra le guide la visita alla vasca da bagno). Sui ponti di prua sono stivati due vagoni ferroviari e due dragamine; due locomotive, trasportate dalla \"Thistlegorm\", sono state scagliate dall'esplosione a diversi metri dal relitto. Interessante il grande argano dell'\u00e0ncora.\nL'area di poppa, devastata dall'esplosione, \u00e8 un confuso ammasso di materiali: cavi, scatole di munizioni (obici da 105\u00a0mm) e due carri armati leggeri BREN Carrier Mark III.\nLa seconda immersione, dopo un opportuno ed appropriato intervallo di superficie, porta a penetrare le stive del relitto. Le stive 1 e 2 (prua) sono occupate da una quantit\u00e0 di automobili Morris, autocarri Bedford, motociclette BSA pneumatici, generatori da campo, ricambi per aerei (presumibilmente Hawker Hurricane), brande, casse di fucili Lee-Enfield MK III, stivali di gomma. Nella stiva 1, in basso, due Rolls-Royce blindate, i cui marchi sono stati asportati. La profondit\u00e0 massima che si raggiunge all'interno delle stive \u00e8 di circa 25 metri.\nLo stato del relitto.\nIl relitto soffre terribilmente delle migliaia di subacquei che ogni anno lo visitano, attirati dalla storia che rappresenta. Le bolle d'aria intrappolate all'interno hanno causato un serio deterioramento delle strutture ed il governo egiziano sta considerando di chiudere il sito alle immersioni ricreative almeno per un certo periodo, in modo da permettere la stabilizzazione del relitto stesso."}
{"id": "1357919", "revid": "110157", "url": "https://it.wikipedia.org/wiki?curid=1357919", "title": "Teoria del restauro", "text": "Teoria del restauro \u00e8 una raccolta di saggi di metodologia artistica di Cesare Brandi, frutto delle lezioni tenute dall'Autore.\nCaratteristiche.\nIl volume nasce dal lavoro svolto dall'autore all'Istituto Centrale del Restauro, fondato nel 1939, ed \u00e8 una raccolta organica delle lezioni e degli scritti di Brandi in quell'epoca, in cui sottolinea i criteri che ne hanno ispirato l'attivit\u00e0 e i risultati.\nNe risulta cos\u00ec un'opera di notevole importanza, la cui funzione \u00e8 stata peraltro riconosciuta dalla Carta del Restauro del 1972, che si ispira fedelmente al volume in questione.\nStruttura.\nL'opera \u00e8 suddivisa nei seguenti otto capitoli:\nSeguono sette capitoletti d'appendice, e il testo della citata Carta del Restauro 1972.\nContenuti.\nAll'epoca della pubblicazione la commissione Franceschini andava a definire maggiormente le modalit\u00e0 per la tutela dei beni artistici con la proposta di censimento del patrimonio e un'organizzazione pi\u00f9 efficiente degli apparati statali preposti. L'anno seguente si emaner\u00e0 un'indagine sul territorio italiano dall'eloquente titolo \u201cPer la salvezza dei beni culturali\u201d.\nIn questo periodo, di grande sviluppo e boom edilizio, in Italia vi era il serio pericolo di distruzione di un gran numero di beni architettonici e paesaggistici.\n\u00c8 in questo clima che si pone la premessa fondamentale del pensiero di Brandi, la sua definizione di restauro:\n\u201cIl restauro costituisce il momento metodologico del riconoscimento dell'opera d'arte nella sua consistenza fisica e nella duplice polarit\u00e0 estetica e storica, in vista della sua trasmissione nel futuro\u201d\nIl riconoscimento di un'opera d'arte in quanto tale \u00e8 il punto su cui verte tutto, in mancanza di questo riconoscimento, effettuato tramite processi mentali preconcettuali insiti nell'animo umano, non si pu\u00f2 parlare di intervento di restauro in quanto tale, ma solo di possibile ripristino della piena funzionalit\u00e0 di un oggetto.\nL'opera d'arte \u00e8 universale indipendentemente dal tempo e dalle mode in cui \u00e8 stata creata.\nBrandi parla di una struttura ritmica del tempo dell'opera d'arte dividendola in tre momenti:\nI prodotti dell'attivit\u00e0 umana sono divisi in due grandi categorie: i prodotti industriali e le opere d'arte. Le opere d'arte hanno due caratteristiche che le definiscono: l'istanza estetica, che deriva dalla artisticit\u00e0 dell'opera d'arte, e l'istanza storica, che la qualifica come prodotto nato in un certo periodo storico e luogo e \u201cvivente\u201d in un tempo e luogo attuali. Non \u00e8 possibile modificare il tempo, quindi l'opera si manifesta tramite una sua \"astanza\", parola che indica l'irriducibilit\u00e0 dell'opera d'arte a qualunque contenuto che non sia il suo essere qui ed ora, e una \"flagranza\", ossia la propria struttura fisica. L'opera d'arte attraversa la storia non perdendo mai la sua vitalit\u00e0 perch\u00e9 non \u00e8 il lato artistico che si pu\u00f2 rovinare col tempo, ma solo la materia con cui \u00e8 fatta. Quindi il restauro deve intervenire solo sulla materia dell'opera \u201cmirando al ristabilimento dell'unit\u00e0 potenziale dell'opera d'arte, purch\u00e9 ci\u00f2 sia possibile senza commettere un falso artistico o un falso storico, e senza cancellare ogni traccia del passaggio dell'opera d'arte nel tempo.\u201d\nLa materia dell'opera d'arte \u00e8 da intendere sotto due ottiche diverse: la struttura di cui essa \u00e8 composta e l'aspetto che assume con la sua forma.\nIl concetto di unit\u00e0 potenziale \u00e8 espresso come \u201cunit\u00e0 che spetta all'intero e non unit\u00e0 che spetta al totale\u201d , quindi l'opera d'arte, se disgregata, perde una parte di se stessa intesa come propria potenzialit\u00e0 perch\u00e9 non \u00e8 considerata come composta da singole parti ma da un tutto, un'unit\u00e0.\nL'opera d'arte pu\u00f2 essere restaurata secondo l'istanza della storicit\u00e0 o secondo l'istanza estetica, sar\u00e0 la coscienza a giustificare quale strada scegliere. \nBrandi cita come oggetto il \u201crudero\u201d, ossia una vestigia che ha perso gran parte del suo aspetto e rimane come materia, come documento storico. In questo caso non \u00e8 che applicabile la sola operazione del consolidamento e conservazione.\nLe aggiunte effettuate nel corso dei secoli vanno mantenute in quanto testimonianza di civilt\u00e0 di un dato periodo storico. Questo perch\u00e9 il giudizio di un'opera artistica dipende anche dal gusto del momento storico di chi la guarda: la campagna romana \u00e8 stata giudicata su aspetti diversi dai classicisti rispetto ai romantici.\nUn rudero \u00e8 comunque un avanzo di opera d'arte che pu\u00f2 essere restaurato secondo l'istanza estetica, pur avendo perso la sua unit\u00e0.\nNel caso di aggiunte occorrer\u00e0 valutare se esse deturpano o snaturano l'opera e quindi decidere se lasciarle o rimuoverle. Entrer\u00e0 cos\u00ec in conflitto con l'istanza estetica l'istanza storica e sar\u00e0 necessario valutare quale ha la prevalenza maggiore. Le aggiunte che hanno acquisito valore di unit\u00e0 non devono essere eliminate in quanto modificherebbero l'opera nella sua unit\u00e0 totale.\nAltro problema \u00e8 la conservazione della patina in quanto bisogner\u00e0 capire fino a che punto essa prevale sulla struttura e sulla forma della materia, perch\u00e9 essa \u00e8 come \u201cuna sordina\u201d che attutisce il senso dell'immagine, e decidere quindi il grado di tolleranza su cui si pu\u00f2 intervenire. Non va completamente rimossa perch\u00e9 cancellerebbe il trascorrere del tempo sull'opera.\nIn ogni caso non \u00e8 accettata la copia, falso storico in quanto un tentativo di modificazione arbitrario del tempo.\n\u201cL'adagio nostalgico come era, dove era, \u00e8 la negazione del principio stesso del restauro, \u00e8 un'offesa alla storia e un oltraggio all'estetica, ponendo il tempo reversibile, e riproducibile l'opera d'arte a volont\u00e0.\u201d\nAnche lo spazio in cui \u00e8 nata l'opera gioca un ruolo importante e va mantenuto, in quanto sussiste una continua sinergia tra l'opera d'arte e l'ambiente per cui essa \u00e8 stata concepita, ponendo il concetto di restauro in un contesto spaziale pi\u00f9 ampio.\nRibadendo che il restauro deve interessare la sola materia di cui \u00e8 fatta l'opera d'arte e sapendo che essa \u00e8 soggetta al deperimento a causa di elementi esterni (agenti atmosferici, fisici e chimici), limitare la loro azione proteggendo la materia da essi \u00e8 il primo intervento di restauro: il restauro preventivo."}
{"id": "1357920", "revid": "287204", "url": "https://it.wikipedia.org/wiki?curid=1357920", "title": "Elva (azienda)", "text": "LElva fu una societ\u00e0 produttrice di energia elettrica italiana operante in Val Camonica (provincia di Brescia).\nStoria.\nL'Elva nacque nel 1907 dalla precedente Societ\u00e0 Cooperativa di Elettricit\u00e0 di Breno, nata nel 1888. Il primo presidente fu l'ingegnere G.B. Ronchi e il suo scopo era la fornitura di energia elettrica per illuminazione pubblica e privata ed alle piccole e medie industrie locali.\nCostru\u00ec l'impianto di Niardo, allo scopo di convogliare le acque del torrente Re di Niardo, ed acquis\u00ec la Societ\u00e0 Elettrica in Borno. Tra il 1912 e il 1914 l'Elva riusc\u00ec cos\u00ec ad avere l'appalto per la fornitura dell'illuminazione di quasi tutti i comuni della valle, essendo riuscita ad acquistare la maggior parte delle piccole centraline sorte in zona.\nNel 1955 fu assorbita dalla Societ\u00e0 Elettrica Bresciana."}
{"id": "1357926", "revid": "324026", "url": "https://it.wikipedia.org/wiki?curid=1357926", "title": "Bettina Brentano von Arnim", "text": "Biografia.\nDi origini comasche, figlia del commerciante Pietro Antonio Brentano e di Maximiliane von Laroche, nipote di Sophie von La Roche, era la sorella di Clemens Brentano, altro importante scrittore romantico. Bettina trascorse l'infanzia in un convento e quando all'et\u00e0 di vent'anni rientr\u00f2 a Francoforte si leg\u00f2 affettuosamente alla sorella, che segu\u00ec in Baviera ed a Berlino. Nel 1811 spos\u00f2 Achim von Arnim, giovane e talentuoso scrittore tedesco, ma il suo non fu un matrimonio felice. Fu innamorata di Christoph Martin Wieland e di Goethe, con i quali tenne una fitta corrispondenza.\nIl rapporto fra Goethe e la famiglia Brentano fu molto intrecciato, basti pensare che il grande scrittore tedesco conobbe e frequent\u00f2 gi\u00e0 la nonna di Bettina, inoltre si innamor\u00f2 della madre di Bettina e quest'ultima ispir\u00f2 alcuni tratti e caratteristiche riportate nel celebre \"Werther\". Nel 1835 scrisse \"Scambi di lettere con una bambina\", opera che Goethe stesso apprezzava particolarmente e a cui il grande scrittore francese Honor\u00e9 de Balzac si ispir\u00f2 per la creazione del personaggio di \"Modeste Mignon\". Il carteggio \u00e8 diviso in tre parti: la prima riguarda le lettere scambiate con la madre di Goethe incentrate sull'infanzia e sull'adolescenza del grande scrittore; la seconda parte \u00e8 costituita dalle lettere di Bettina con Goethe mentre la terza \u00e8 un vero e proprio diario della Brentano.\nSull'onda dell'enorme successo ricevuto dall'opera, Bettina Brentano pubblic\u00f2 nel 1840 un romanzo epistolare basato sulla storia di una sua amica suicidatasi per amore (Karoline von G\u00fcnderrode) ed intitolato \"Die G\u00fcnderode\". Quattro anni dopo uscir\u00e0 \"La corona primaverile di Clemente Brentano\", ricco di corrispondenze con il fratello appena defunto. Nel 1843 realizz\u00f2 il \"Libro del re\", rivolto a Federico Guglielmo IV di Prussia, che la scrittrice avrebbe voluto convertire a ideali libertari e populisti. Fu anche amica del grande Ludwig van Beethoven, che Goethe come lei molto stimava, conosciuto nel luglio del 1812.\nIl ventenne Johannes Brahms le dedic\u00f2 nel 1853 i suoi Lieder op. 3.\nControversie.\nLo scrittore ceco Milan Kundera ha analizzato nel romanzo \"Immortalit\u00e0\" la complessa figura di Bettina soprattutto soffermandosi sul rapporto con Goethe. Egli sostiene che Bettina avesse in realt\u00e0 utilizzato Goethe, Wieland, Savigny e lo stesso marito Achim von Arnim per raggiungere la notoriet\u00e0, come poi \u00e8 effettivamente accaduto. Il suo interesse per il Socialismo, Marx e la storia delle persecuzioni contro gli Ebrei, secondo Kundera, sarebbe stato soltanto un ennesimo modo per raggiungere la notoriet\u00e0."}
{"id": "1357934", "revid": "228587", "url": "https://it.wikipedia.org/wiki?curid=1357934", "title": "Ruggiero", "text": ""}
{"id": "1357938", "revid": "52076", "url": "https://it.wikipedia.org/wiki?curid=1357938", "title": "Bettina Brentano", "text": ""}
{"id": "1357940", "revid": "295293", "url": "https://it.wikipedia.org/wiki?curid=1357940", "title": "Chiesa di Santa Maria della Catena (Palermo)", "text": "La chiesa di Santa Maria della Catena, dedicata alla Madonna della Catena, \u00e8 un luogo di culto cattolico in stile gotico-catalano che si trova nei pressi della Cala a Palermo. Il tempio \u00e8 particolarmente conosciuto poich\u00e8 al suo interno ingloba come campata laterale la cappella preesistente in cui nel 1392 si \u00e8 compiuto, secondo la tradizione, il \"miracolo dei tre condannati\", a cui \u00e8 legata la diffusione della devozione alla \"Madonna della Catena\", che d\u00e0 il nome alla chiesa.\nStoria.\nLa Chiesa di Santa Maria della Catena sorge ai confini del quartiere medievale Cala. In esso si trovava l\u2019antico porto commerciale di Palermo che era chiuso, per questioni di sicurezza, da una lunga e massiccia catena, di cui si fa menzione nei registri del senato Messinese gi\u00e0 nel 1326, come riporta Gaspare Palermo. Sul luogo in cui si attaccava l'estremit\u00e0 destra di questa catena (quella sinistra era attaccata al perduto e non ancora del tutto individuato Castello a Mare), sorgeva una piccola chiesetta, in cui si venerava una immagine della Madonna detta Vergine del Porto.\nLa prima documentazione dell'esistenza in loco di tale chiesetta \u00e8 un privilegio concesso da Federico III di Sicilia risalente al 1330 in cui si cita questo edificio, senza per\u00f2 riportare la data della sua costruzione. \nSecondo la tradizione, riportata da numerosi autori di storia locale, questa piccola chiesa fu teatro di un evento prodigioso nell'Agosto 1392: la liberazione miracolosa di tre condannati a morte, la cui esecuzione era stata rimandata per lo scoppiare di una violenta tempesta che costrinse le aurorit\u00e0 a riparare i rei nella cappella, legandoli con robuste catene, poi infrante dall'intercessione della Vergine. \nLa tradizione di questo evento prodigioso, che il Mongitore data al 23 agosto 1392 (giudicando un errore la data del 13 agosto segnata nell' iscrizione marmorea), fece diffondere il titolo di \"Madonna della Catena\"; secondo la maggioranza degli autori riportati dal Mongitore questo titolo mariano nacque proprio dall'evento prodigioso, mentre secondo altri autori \u00e8 probabile che si usasse gi\u00e0 prima in Palermo ma in senso geografico, cio\u00e8 per indicare la chiesetta del porto, a motivo della catena che vi era attaccata; fatto sta che, ad ogni modo, \u00e8 solo in seguito e in relazione all'evento miracoloso che il titolo di Madonna della Catena - assumendo il significato di \"Vergine potente liberatrice\" - si afferm\u00f2 e si diffuse rapidamente, non soltanto in Palermo bens\u00ec in tutti i luoghi della Sicilia, della Calabria e non solo, come testimonia ad esempio un polittico realizzato a Taormina nel 1504, segno che gi\u00e0 nel Quattrocento (cio\u00e8 pochi decenni dopo la data dal prodigio) anche in quei luoghi la notizia del miracolo doveva essere conosciuta, anche se oggi disponiamo solo di cronache un po' pi\u00f9 tardive.\nDa tutta l'isola cominciarono infatti ad arrivare pellegrini portando doni che costituivano il tesoro per permettere la costruzione di una chiesa pi\u00f9 grande, e secondo Gaspare Palermo \u00e8 probabile che anche il Re Martino e la regina Maria abbiano contribuito allo scopo con le loro regali elargizioni.\nLa costruzione del grande tempio fu progettata e finalmente iniziata nel centenario del miracolo dall'architetto Matteo Carnilivari (Noto, prima met\u00e0 del XV secolo - 1506) e giunse al termine sotto la direzione degli architetti Scaglione e Belguardo intorno al 1520.\nIl nuovo edificio, insigne capolavoro dell'architettura gotico-siciliana, ingloba al suo interno la chiesetta precedente, teatro del prodigio, che costituisce una cappella laterale della chiesa attuale.\nIl tempio, con la particolare devozione alla Madonna della Catena perpetuata al suo interno, fu molto caro a diversi nobili e personaggi importanti nel corso dei secoli; \u00e8 documentata la visita della regina Giovanna di Napoli durante un soggiorno nella capitale; tra il 1535 e il 1546 il Vicer\u00e9 di Sicilia Ferrante I Gonzaga e tutta la famiglia prediligevano la chiesa e la venerata immagine; nel 1581 il Vicer\u00e9 di Sicilia Marcantonio Colonna, col prolungamento del Cassaro, inserisce a pieno titolo il luogo di culto nel circuito dei monumenti insigni cittadini. Attraverso la monumentale Porta Felice, il nome in omaggio alla consorte, valorizza quella zona portuale della Cala fiancheggiata dalla \u00abStrada Colonna\u00bb, l'attuale Foro Italico. Nel 1602 la gestione della Chiesa \u00e8 affidata ai Padri Teatini, giunti da Napoli due anni prima, che sono temporaneamente ospitati presso il convento dei domenicani e in s\u00e8guito presso la Casa della Congregazione dell'Oratorio di San Filippo Neri all'Olivella.\nSempre nel 1602, annessa alla chiesa vi \u00e8 la casa conventuale, che nel 1844 \u00e8 sede dell'Archivio di Stato.\nTra il 1884 e il 1891 la parte sinistra della chiesa subisce un ripristino a opera dell'architetto Giuseppe Patricolo, i cui interventi tendono a eliminare tutte le forzature barocche operate negli ultimi secoli.\nNel 1990 la Chiesa \u00e8 sottoposta a restauro. \nAncora oggi, anche se l'evoluzione di Palermo ha in parte cambiato l'assetto della Cala, la chiesa della Madonna della Catena continua a valorizzare la vista di quello che Goethe defin\u00ec il promontorio pi\u00f9 bello del mondo.\nArchitettura.\nDal punto di vista architettonico l'opera \u00e8 forse l'esempio pi\u00f9 significativo del maturare di un'interpretazione locale del Rinascimento nell'architettura siciliana e palermitana in particolare, con un connubio d'elementi tardo rinascimentali e gotico-catalani, la sua costruzione fu progettata e iniziata intorno al 1492 dall'architetto Matteo Carnilivari e giunse al termine sotto la direzione degli architetti Scaglione e Belguardo intorno al 1520.\nEsterno.\nAll'esterno si nota una medesima impostazione, con le lesene che percorrono le mura perimetrali e il portico tripartito da archi catalani, come le navate, in cima a una scalinata (inizialmente a due rampe, ampliata nel 1845). Le colonne, in una ricerca anticlassica, appaiono sproporzionate e mortificate dall'esuberanza degli archi con le nervature policrome, dalle fantasiose reinterpretazioni dei capitelli ionici e dagli apparati scultorei minori. Le bifore sono ornatissime e la zona absidale \u00e8 caratterizzata da un complesso gioco di spazi a base ottagonale, coordinati dalla concezione unitaria. I famosi scultori palermitani Giacomo e Vincenzo Gagini sono gli autori dei capitelli, delle colonne e dei portali d'ingresso in marmo di Carrara. \nSulle architravi sovrastanti i tre portali sono scolpite tre sacre scene: quella centrale raffigura la Madonna con Ges\u00f9 Bambino che gioca con una catena tra angeli e i Santi Marco e Giovanni; quelle laterali presentano la Nativit\u00e0 e l\u2019Adorazione dei Magi tra Re e profeti che reggono cartigli recanti iscrizioni riguardanti la nascita del Messia.\nInfine, sul prospetto della loggia, in cima alla facciata, \u00e8 collocata una lastra marmorea con un'iscrizione di Antonio Veneziano dedicata alla \"Santa Patrona Cristina\" e alla \"Divina Maria della Catena\" in segno di gratitudine per la grazia ricevuta quando nel 1592, nel corso della carestia che imperversava, per intercessione della Vergine e di santa Cristina una nave carica di frumento fece scalo inaspettatamente in citt\u00e0, sfamando cos\u00ec i suoi abitanti; tale evento \u00e8 ricordato come \"miracolo di santa Cristina\", la cui statua in marmo \u00e8 collocata sopra l'iscrizione.\nInterno.\nL'architettura della chiesa \u00e8 caratterizzata da una serrata correlazione tra interno ed esterno. All'interno tre navate sono separate da tozze colonne rinforzate da pilastri rettangolari, che reggono gli archi catalani (ribassati) della volta intervallati da archi ogivali di traverso. \nGli affreschi della controfacciata, della volta e del cappellone sono opere di Olivio Sozzi. Il tempio custodisce sul pavimento e addossati alle pareti, numeroso monumenti funebri e lapidi. Vi sono custoditi un sarcofago romano del I secolo d. C., la tomba di Lucca Palici moglie di Giovanni Chiaramonte, esponenti di famiglie potenti dell'epoca medioevale. Sono documentati i sepolcri della famiglia Colnago. \nCasa dei Padri Teatini.\nChiostro con impianto quadrato ubicato al levante in prossimit\u00e0 dell'abside con tre luci per lato."}
{"id": "1357942", "revid": "72396", "url": "https://it.wikipedia.org/wiki?curid=1357942", "title": "Colonna sonora di Hannah Montana", "text": ""}
{"id": "1357944", "revid": "782150", "url": "https://it.wikipedia.org/wiki?curid=1357944", "title": "Mario Colombi Guidotti", "text": "Biografia.\nAllievo di Francesco Squarcia e Attilio Bertolucci, insegnante di Storia dell'arte nel collegio Maria Luigia durante gli anni liceali, si laurea in giurisprudenza all'Universit\u00e0 di Parma. Nella sua vita professionale e artistica divider\u00e0 il tempo tra l'attivit\u00e0 forense e quella di scrittore.\nNel 1945 dirige il mensile letterario \"Il Contemporaneo\", per l'editore Guanda. Dal 1951 al 1955 cura il supplemento letterario della \"Gazzetta di Parma\", ospitando opere di importanti scrittori e critici, tra i quali Carlo Bo, Oreste Macr\u00ec, Eugenio Montale, Pier Paolo Pasolini e Alberto Bevilacqua.\nPerde la vita in un incidente stradale nei pressi di Parma il 16 gennaio 1955, a soli 32 anni.\nA parte i numerosi articoli di critica letteraria e poesie, solamente i racconti \"Impazienza\" (1952) e \"Vogliamo svagarci\" (1954) vengono pubblicati durante la sua breve vita. Le opere pi\u00f9 importanti come \"Il grammofono\" e il romanzo \"Tormentosa stagione\", sono pubblicate postume.\nDopo la sua morte viene istituito il \"Premio letterario Mario Colombi Guidotti\", che nella prima edizione del 1955 \u00e8 assegnato all'opera \"Ragazzi di vita\" di Pier Paolo Pasolini.\nNel 1989 il Terzo programma radiofonico RAI gli dedica una monografia per la serie \"I Peccati della prosa: Amnesie, Rimozioni, Fonti sommerse\" a cura di Michele Gulinucci (XIV puntata in onda il 12 novembre 1989, ore 17,30).\nI concittadini gli hanno reso omaggio intitolandogli una via di Parma situata nel quartiere Pablo e la Biblioteca Civica."}
{"id": "1357945", "revid": "1305772", "url": "https://it.wikipedia.org/wiki?curid=1357945", "title": "Army of Two", "text": "Army of Two \u00e8 un videogioco sparatutto di EA Games in cui la cooperazione \u00e8 base portante del gameplay. I protagonisti del gioco sono due mercenari al servizio del migliore offerente. I server che consentivano il gioco online sono stati chiusi dalla EA nell'agosto 2011.\nTrama.\nIl gioco inizia quando i due mercenari Elliot Salem e Tyson Rios vengono arruolati nelle file dell'SSC, un esercito americano privato. Il gioco si svolge in Iraq, Miami, Somalia e Cina. Alla fine due mercenari sventeranno un complotto del quale saranno i capri espiatori e fonderanno \"TWO\" (Trans-World Operations).\nSomalia 1993.\nLa storia inizia nel 1993 in Somalia, dove Elliot Salem e Tyson Rios sono ancora nel United States Army Rangers, dove sono stati incaricati a lavorare con Phillip Clyde, un mercenario che lavora per la Security and Strategy Corporation (SSC), in missione per assassinare Abdullahi Mo'Alim, un signore della guerra locale. Dopo la missione, Clyde, sotto ordine del suo superiore, il direttore della SSC, Ernest Stockwell, invita il tenente colonnello Richard Dalton (comandante dei Ranger) a unirsi alla compagnia per un lavoro da scrivania. Accetta, portando con lui Salem e Rios come operatori, e, negli anni seguenti, i tre entrano nel settore militare privato.\nAfghanistan 2001.\nSalem e Rios iniziano cos\u00ec a lavorare per otto anni in varie operazioni militari segrete finanziate dagli Stati Uniti fino agli eventi dell'11 settembre. Essi vengono inviati a infiltrarsi in una base missilistica (abbandonata dai sovietici dalla fine della Guerra Fredda) e usata da Al-Qaida. I loro obiettivi sono distruggere dei missili a medio-raggio M-11, la eliminazione di Mohammed Al-Habiib e il salvataggio di Brian Hicks (un altro agente operativo SSC che \u00e8 stato catturato cercando di completare gli stessi obiettivi). Dopo aver trovato la prova che Hicks cercava di trattare qualcosa con Al-Habiib, i due riescono a salvare il compagno ferito che appare per\u00f2 infettato da un virus. Dopo aver ucciso Al-Habiib, i due distruggono una carica di testate chimiche con l'aiuto di un hacker, che opera sotto il nome di \"s3kShUn8\" (Section Eight).\nPoco dopo viene annunciato che la SSC ha acquistato le Black Mountain Industries, un'altra CMP. Il fatto fa della SSC la pi\u00f9 grande compagnia militare privata al mondo, che causa controversie per via della sua potenza. Dalton rassicura l'opinione pubblica che i motivi sono proteggere la nazione e i suoi alleati.\nIraq 2003.\nNel 2003, i due vengono rimandati in Iraq da Alice Murray, la loro coordinatrice di missione. La loro missione \u00e8 di salvare il tenente colonnello Samuel Eisenhower, un vecchio amico di Salem e Rios dai tempi dei Ranger. Gli viene detto che ha vitali informazioni per la Coalizione ed \u00e8 tenuto in ostaggio in una base militare americana caduta in mani nemiche. Salem e Rios riescono con successo a salvarlo e a caricarlo su di un elicottero. Tuttavia, subito dopo essere decollato l'elicottero esplode. Salem commenta che con la morte di Eisenhower, solo lui, Rios, Dalton, e un altro soldato di nome Pedro sono i membri sopravvissuti della squadra un tempo composta da dieci uomini. Ali Youssef, un terrorista iracheno, rivendica l'abbattimento dell'elicottero, e i due vengono mandati ad eliminare lui, il suo luogotenente, e una base irachena.\nDopo la missione, il Senatore Alex Richter e Richard Whitehorse discutono di una nuova proposta di legge in Tv. Se passa, la legge abolir\u00e0 le forze militari per rimpiazzarle con le forze militari private, soprattutto alla SSC. Whitehorse si oppone fortemente a questa proposta mentre Richter vuole che passi, commentando che i mercenari hanno ormai superato i soldati.\nPortaerei nelle Filippine 2003.\nMentre combattono i nemici nelle Filippine, i due sono contattati e riassegnati da Alice. Il governo U.S.A. ha recentemente venduto la USS Constellation al Giappone, ma \u00e8 stata dirottata da dei terroristi di Abu Sayyaf. I due vengono trasportati via elicottero e paracadutati sul ponte di volo. Sono raggiunti da Phillip Clyde, che non vedevano dalla Somalia. Immediatamente dopo aver stabilito un contatto con Salem e Rios, Clyde si dirige sotto il ponte di poppa, mentre Salem e Rios disabilitano i jet parcheggiati sulla pista. Alice menziona che la U.S. Navy non vuole che la SSC abbia nuovo credito, quindi ha mandato dei Seal ad aiutarli. Cercando una via per parlare con il capitano della nave, Salem e Rios scoprono Clyde parlare con un terrorista. Clyde immediatamente scappa lasciando dietro di s\u00e9 un portatile con USB, che mandano a \"s3kShUn8\" per esaminarlo. Dopo aver raggiunto il ponte di comando, il capitano Harris informa i due che la portaerei trasporta delle armi nucleari rubate, per dirigersi a Manila, e i due devono affondare la nave, usando gli esplosivi a bordo. Sulla strada per risolvere la situazione scoprono i Seal uccisi, tra cui Pedro, uno dei compagni ranger dei due. \"S3kShUn8\" nel frattempo ha scoperto che l'USB di Clyde contiene informazioni sulle truppe americane nel mondo, rendendo chiaro che Clyde lavora con i terroristi. Dopo aver con successo affondato la nave, i due decidono di non accettare altre missioni per conto della SSC, fin quando non appariranno chiari i piani di Clyde. Decidono anche di non rendere pubbliche le informazioni acquisite.\nI Senatori statunitensi Alex Richter e Richard Whitehorse continuano il loro dibattito sul disegno di legge per privatizzare l'esercito. Richter crede che sia la soluzione migliore, ma Whitehorse non vuole che le corporazioni prendano profitto dalla guerra e portino gli Stati Uniti in inutili conflitti. Whitehorse inizia cos\u00ec una campagna per manifestare contro il disegno di legge.\nCina 2009.\nLa missione inizia con Salem e Rios in Corea del Sud a fare un lavoro per un vecchio amico, nonch\u00e9 loro rifornitore di armi, Cho Min Soo. I due sono rimasti fuori contatto dalla SSC per investigare sui legami tra Clyde, i terroristi e la SSC. Durante uno scontro, la radio di Salem si accende accidentalmente e Murray li contatta per un'ultima missione, in Cina. Il leader di Abu Sayyaf, l'organizzazione che ha orchestrato la cattura della Constellation, dovr\u00e0 attraversare un ponte sul fiume Lijiang. I due tendono un'imboscata al convoglio, facendo saltare in aria il ponte mentre il convoglio passa. Riescono con successo a completare la missione assegnata, ma Alice perde il segnale del loro elicottero di estrazione e i due devono affrontare le forze militari cinesi, non Abu Sayyaf come credevano. Dopo qualche scontro Alice scopre che e stata messa una taglia sui due, accusati dell'omicidio del Senatore degli Stati Uniti Richard Whitehorse, che \u00e8 stato ucciso mentre attraversava un ponte in Cina. Lungo la via, Salem e Rios raccontano ad Alice le informazioni raccolte sulla portaerei, parlando di una possibile cospirazione. In un momento capiscono i collegamenti, capendo che Dalton e il capo della SSC Stockwell hanno organizzato l'assassinio di Whitehorse, a causa della sua campagna contro le CMP. Viene poi rilevato da \"s3kShUn8\" che Clyde ha fornito ai terroristi le informazioni per colpire le truppe americane in paesi stranieri, facendo apparire sotto cattiva luce l'esercito regolare. Nello scappare dalla Cina i due sentono tramite la radio di Alice assalita, presumibilmente rapita. Scappando, Salem e Rios decidono di andare a salvarla e sventare il piano della SSC.\nMiami 2009.\nSalem e Rios sono sulla rotta per Miami, dove si trova il quartier generale della SSC, a bordo d'un aereo di propriet\u00e0 di Cho Min Soo. Ma un uragano si dirige verso la costa della Florida, e l'Air Force americana dirige dei caccia verso il volo non autorizzato negli Stati Uniti. Philip Clyde, infiltratosi sull'aereo, uccide il pilota e attacca i due mercenari, che decidono quindi di salire a bordo dell'hovercraft mentre l'aereo precipita. Clyde per\u00f2 raccoglie un lanciamissili FGM-148 Javelin e spara, distruggendo l'aereo a met\u00e0. Il loro aereo si schianta mentre l'hovercraft riesce ad atterrare sulle acque di Miami, e insieme si dirigono verso l'isola della SSC, mentre Clyde viene dato per morto nello schianto. Cho Min, saputo che il suo aereo \u00e8 stato distrutto, minaccia di uccidere Salem e Rios. Loro spiegano che \u00e8 Clyde il responsabile, e Cho Min ordina loro di ucciderlo. Salem accetta, non ascoltando Rios che menziona che Clyde \u00e8 stato gi\u00e0 ucciso. I due sono sotto costante pressione da Cho Min che \u00e8 riuscito a mettersi in contatto con le videocamere sugli elmetti, osservandoli. I due vengono contattati via radio da Ernest Stockwell, che richiede loro di salvarlo. Egli confessa che non \u00e8 coinvolto nella cospirazione ma che \u00e8 invece tutta opera di Richard Dalton, il diretto superiore dei due.\nI due riescono a salvare Alice nell'Aeroporto Internazionale di Miami. Dopo averla scortata al sicuro, i due si dirigono alla torre della SSC, dove s3kShUn8 aiuta i due sbloccando gli ascensori, per permettergli di inseguire Dalton. Lungo la strada, Stockwell accetta la proposta di Rios: sar\u00e0 salvato a patto di ammettere pubblicamente tutto ci\u00f2 che intendeva fare la SSC. Sulla cima dell'edificio Salem &amp; Rios sono scioccati nel vedere Clyde sopravvissuto allo schianto, ma d'altra parte possono chiudere cos\u00ec il loro debito con Cho Min e assicurarsi favori futuri.\nDopo uno scontro a fuoco, Salem e Rios gettano Clyde fuori dalla finestra, mandandolo nelle strade allagate di Miami. Nel frattempo, Dalton scappa sul tetto, inseguito da Rios e Salem. Dalton sale a bordo di un elicottero e spara verso i suoi ex-dipendenti con una mitragliatrice, ma Rios abbatte l'elicottero con un FIM-92 Stinger, portando Dalton alla morte.\nNell'epilogo il gioco si porta avanti di diversi mesi. Un notiziario riporta che Ernest Stockwell, il capo dell'ora defunta SSC, \u00e8 stato rilasciato dai suoi sei mesi di prigionia (avendo cos\u00ec fatto ammenda come aveva promesso); il disegno di legge non \u00e8 passato. Alice, guardando il canale viene contattata da Rios, dicendole che lui e Salem hanno inaugurato una loro societ\u00e0 privata, la Trans World Operations (TWO). Quando le viene chiesto se vuole entrare a farne parte l'inquadratura si sposta sulle sue labbra, che sorridono.\nKiev 2004.\nQuella di Kiev \u00e8 una missione facente parte del pacchetto d'espansione \"Veteran Map Pack\". La missione si svolge nel 2004 e Rios e Salem sono incaricati di fermare una milizia, che sta alimentando la rivoluzione usando l'intimidazione e la corruzione. Durante l'operazione i due scoprono un finto ospedale utilizzato durante la guerra fredda per torture crudeli. In questo finto ospedale trovano e salvano un uomo di nome Nygel, prima di proseguire e uccidere il capo della milizia.\nFin. Alternativa Miami 2009.\nIl Fin. Alternativo Miami, facente parte del Veteran Map Pack, propone un finale diverso rispetto a quello del gioco originale. L'uragano impedisce a Rios e Salem di raggiungere Miami e Dalton formatta tutti i server contenenti le prove dei suoi misfatti. I due decidono allora di assaltare la Cittadella SSC, un luogo che funge da banca della compagnia. Riescono a penetrare all'interno dell'edificio e dopo una dura lotta con Dalton (vestito da Soldato Pesante) rubano informazioni riservate e altro per guadagnare il pi\u00f9 possibile.\nAdattamento cinematografico.\nGli Universal Studios si sono accordati con la EA Games per trarne un prodotto destinato al grande schermo; per scrivere la sceneggiatura \u00e8 stato incaricato Scott Z. Burns (noto per \"The Bourne Ultimatum\"), mentre per le riprese avrebbero potuto attendere il 2009. Ad oggi non ci sono ulteriori notizie circa la realizzazione del film.\nAccoglienza.\nLa rivista \"Play Generation\" lo classific\u00f2 come il miglior gioco d'azione del 2008."}
{"id": "1357946", "revid": "27723", "url": "https://it.wikipedia.org/wiki?curid=1357946", "title": "S/2006 S 6", "text": ""}
{"id": "1357948", "revid": "47767", "url": "https://it.wikipedia.org/wiki?curid=1357948", "title": "J\u00e1rnsaxa", "text": "J\u00e1rnsaxa \u00e8 un personaggio della mitologia norrena. \nEra una gigantessa che divenne amante del dio Thor, e con cui ebbe un figlio, Magni."}
{"id": "1357949", "revid": "27723", "url": "https://it.wikipedia.org/wiki?curid=1357949", "title": "S/2006 S 4", "text": ""}
{"id": "1357950", "revid": "228587", "url": "https://it.wikipedia.org/wiki?curid=1357950", "title": "Hispano-Suiza J12", "text": "La J12 \u00e8 un'autovettura prodotta dal 1932 al 1938 dalla Casa automobilistica franco-spagnola Hispano-Suiza.\nProfilo e storia.\nAlla fine degli anni venti, la Hispano-Suiza H6, modello di punta della Casa franco-spagnola, cominci\u00f2 ad accusare il peso degli anni, essendo in listino gi\u00e0 dal 1919, nonch\u00e9 gli assalti di una concorrenza sempre pi\u00f9 agguerrita, che annoverava marchi come la Rolls-Royce e la Maybach.\nPer questo motivo, i vertici della Hispano-Suiza cominciarono a pensare ad una vettura che avrebbe dovuto surclassare pienamente le sue dirette concorrenti. Come modello ci si ispir\u00f2 alla lussuosissima Bugatti Royale, in listino in quel periodo, ma cercando di arrivare addirittura ad essere meglio di quest'ultima.\nLa meccanica, in particolare, doveva essere molto raffinata e riassumere il meglio delle esperienze della Hispano-Suiza in ambito motoristico.\nLa vettura fu presentata al Salone di Parigi del 1932: nacque cos\u00ec la J12, altrimenti denominata Type 68.\nLa J12 era una vettura molto costosa, di gran lusso e quindi per pochissimi fortunati acquirenti, i quali potevano acquistare il telaio nudo scegliendo tra quattro diverse varianti di passo e facendola carrozzare a proprio piacimento da quelli che erano i migliori carrozzieri dell'epoca per vetture di lusso, tra cui Saoutchik, \"Binder\" e \"Kellner\". Come risultato, in ogni caso, si ottenevano vetture estremamente eleganti e lussuose, siano state esse sotto forma di limousine, di roadster, di cabriolet o di altre carrozzerie.\nLa J12 si rivel\u00f2 ben presto una vettura molto affidabile, grazie alla sua raffinata meccanica: per dimostrare la validit\u00e0 delle sue soluzioni tecniche, una J12 affront\u00f2 un viaggio da Parigi a Nizza, andata e ritorno, senza effettuare cambi d'acqua o d'olio.\nL'instancabile \"cuore\" della J12 era un enorme motore V12 di derivazione aeronautica, che faceva quindi tesoro dell'esperienza della Casa nel campo dell'aviazione bellica, maturata nel corso della Prima guerra mondiale. Tale motore aveva la caratteristica di avere le testate ed il basamento in un unico blocco e disponeva di accensione a doppia candela per cilindro. La cilindrata era notevole: ben 9425 cm\u00b2, la maggiore delle produzioni di quel periodo. La distribuzione era a due valvole in testa per cilindro, comandate da un asse a camme, con aste e bilancieri. L'alimentazione era a carburatore doppio corpo. La potenza massima di tale enorme propulsore era di 220 CV a 3000 giri/min. Da qui si nota il moderato regime di rotazione del motore, fatto che garantisce un enorme coppia motrice (circa 550 N\u00b7m a 1700 giri/min) ed un'elevata affidabilit\u00e0.\nLa trazione era posteriore, mentre il cambio era a sole tre marce. La velocit\u00e0 massima era di circa 160\u00a0km/h.\nDal punto di vista telaistico, la J12 montava sia all'avantreno che al retrotreno sospensioni ad assale rigido con balestre semiellittiche ed ammortizzatori a frizione regolabili dall'abitacolo. L'impianto frenante prevedeva invece freni a tamburo sui due assi con in pi\u00f9 il servofreno.\nA partire dal 1935, la J12 sub\u00ec un deciso intervento meccanico, grazie al quale la gi\u00e0 enorme cilindrata pass\u00f2 a ben 11.310\u00a0cm\u00b2, guadagnando cos\u00ec in potenza massima (250 CV a 3000 giri/min) e in coppia motrice (ben 770 N\u00b7m a 1700 giri/min). La velocit\u00e0 massima arriv\u00f2 a 170\u00a0km/h, un valore notevole all'epoca.\nLa J12 fu tolta di produzione nel 1938, anno in cui la Hispano-Suiza concluse la sua produzione automobilistica per dedicarsi unicamente a quella di motori aeronautici."}
{"id": "1357953", "revid": "1442080", "url": "https://it.wikipedia.org/wiki?curid=1357953", "title": "OFC Champions League 2007-2008", "text": "La OFC Champions League 2007-2008 \u00e8 stata la settima edizione della OFC Champions League. La competizione \u00e8 iniziata il 12 giugno 2007 con il turno preliminare e si \u00e8 conclusa con le finali del 26 aprile (andata) e del 4 maggio 2008 (ritorno). Vi hanno partecipato societ\u00e0 calcistiche provenienti da sette nazioni: Nuova Zelanda, Nuova Caledonia, Papua Nuova Guinea, Vanuatu, Tahiti, Figi e le Isole Salomone. Il trofeo \u00e8 stato vinto dal Waitakere United.\nLe squadre rappresentanti delle nazioni con il peggior ranking FIFA disputano il turno preliminare. Dal turno preliminare si qualifica una squadra, che raggiunge le altre nella fase a gruppi. Le squadre vincitrici dei due gruppi disputeranno la finale della competizione. La vincitrice sar\u00e0 ammessa al Coppa del mondo per club FIFA 2008.\nTurno preliminare.\nDisputato in Nuova Caledonia. Il Tafea FC vince il girone e si qualifica alla fase a gruppi.\nFinale.\n26/04/08 - Andata: Kossa FC - Waitakere United 3 - 1\n04/05/08 - Ritorno: Waitakere United - Kossa FC 5 - 0"}
{"id": "1357955", "revid": "486946", "url": "https://it.wikipedia.org/wiki?curid=1357955", "title": "Edouard Shur\u00e9", "text": ""}
{"id": "1357958", "revid": "232134", "url": "https://it.wikipedia.org/wiki?curid=1357958", "title": "Hispano-Suiza Type 68", "text": ""}
{"id": "1357961", "revid": "726373", "url": "https://it.wikipedia.org/wiki?curid=1357961", "title": "Greip", "text": "Greip (\"[colei che] afferra\") \u00e8 una figura della mitologia norrena. \u00c8 una delle figlie del gigante Geirr\u00f8\u00f0r e viene menzionata in merito al viaggio del dio Thor presso Geirr\u00f8\u00f0argar\u00f0ar (\"recinto di Geirr\u00f8\u00f0r\"), la dimora di questo.\nDal momento che Geirr\u00f8\u00f0r voleva misurarsi con Thor solamente quando questi fosse stato sprovvisto del suo martello Mj\u00f6llnir, della cintura di forza e dei guanti di ferro, costrinse Loki a condurre da lui il dio sprovvisto di questi utensili magici. Thor, tuttavia, nella strada verso la corte del gigante, ricevette da Gr\u00ed\u00f0r altri utensili magici come il bastone Gr\u00ed\u00f0arv\u00f6lr.\nGiunto presso Geirr\u00f8\u00f0r, Thor ebbe da affrontare numerosi tranelli che il gigante gli aveva teso: lui e Loki furono condotti in una stalla dove avrebbero passato la notte e, non appena Thor si sedette su una sedia, questa si innalz\u00f2 perch\u00e9 Greip e Gj\u00e1lp, l'altra figlia di Geirr\u00f8\u00f0r, erano sotto questa e la spingevano verso il soffitto con la schiena; Thor allora punt\u00f2 il bastone contro le travi e si spinse verso il basso, spezzando la schiena alle due gigantesse."}
{"id": "1357962", "revid": "212348", "url": "https://it.wikipedia.org/wiki?curid=1357962", "title": "La Belle Otero", "text": ""}
{"id": "1357964", "revid": "24281", "url": "https://it.wikipedia.org/wiki?curid=1357964", "title": "NUFAN", "text": ""}
{"id": "1357965", "revid": "27723", "url": "https://it.wikipedia.org/wiki?curid=1357965", "title": "S/2007 S 1", "text": ""}
{"id": "1357966", "revid": "27723", "url": "https://it.wikipedia.org/wiki?curid=1357966", "title": "Brian G. Marsden", "text": ""}
{"id": "1357968", "revid": "1385252", "url": "https://it.wikipedia.org/wiki?curid=1357968", "title": "Classificazione delle Expo", "text": "Il Bureau International des Expositions (BIE) a partire dalla sua istituzione nel 1928 ha sempre classificato le esposizioni da esso patrocinate rispetto alla durata, alla frequenza, alla dimensione dell'area e alle responsabilit\u00e0 riguardo all'organizzazione dei padiglioni delle Expo. Sono entrati in vigore tre diversi protocolli al riguardo, le cui specifiche sono presentate nel seguito.\nIl BIE pu\u00f2 inoltre garantire il riconoscimento a: \nPrima fase (1931-1980).\nDal 1931 (quando la Convenzione del 1928 entr\u00f2 in vigore) fino al 1980, vennero riconosciuti due tipi di Expo: \nIn nessun caso erano previste restrizioni sull'area del sito dell'esposizione.&lt;br&gt;Durante alcune Esposizioni Internazionali i paesi partecipanti dovettero costruire i propri padiglioni; fra di esse ricordiamo l'Esposizione Universale di Parigi del 1937 e l'Esposizione Internazionale di Liegi del 1939, cos\u00ec come l'Esposizione Universale di New York del 1939 e l'Esposizione di Seattle del 1962 (tutte Esposizioni Universali di 2\u00aa categoria).\nSeconda fase (1980-1996).\nCon il protocollo del 1972 si dette vita alla seconda fase, che codificava solo due tipi di esposizioni con le seguenti caratteristiche: \nTerza fase (1996-...).\nL'ultima fase si \u00e8 aperta con il protocollo del 1988 che prevede la seguente classificazione: \nIn generale valgono anche le seguenti regole:\nIl protocollo non \u00e8 valido per i seguenti casi:"}
{"id": "1357970", "revid": "120437323", "url": "https://it.wikipedia.org/wiki?curid=1357970", "title": "Zermagna", "text": "Lo Zermagna (in croato \"Zrmanja\") \u00e8 un fiume della Croazia che scorre nella Dalmazia settentrionale.\nNasce dalle pendici meridionali delle Alpi Bebie e, facendone il periplo, scorre verso sud, quindi, dopo aver ricevuto le acque del Cruppa (Krupa), si dirige verso ovest, lambendo cos\u00ec Obrovazzo.\nInfine, dopo pochi chilometri, sfocia nel mare di Novegradi vicino a Novegradi e da questo si congiunge al Canale della Morlacca.\nUltimamente il primo tratto del fiume \u00e8 diventato una meta per gli appassionati di rafting e safari per la sua natura selvaggia. Dal 1941 al 1943 delimitava il confine tra il Governatorato di Dalmazia ed il Governatorato di Gospic"}
{"id": "1357974", "revid": "9498", "url": "https://it.wikipedia.org/wiki?curid=1357974", "title": "Tarqeq", "text": "Tarqeq \u00e8 una figura della mitologia inuit. Si trattava di una divinit\u00e0 lunare."}
{"id": "1357979", "revid": "110157", "url": "https://it.wikipedia.org/wiki?curid=1357979", "title": "Federazione di rugby a 15 di Andorra", "text": "La Federazione andorrana di rugby (in catalano \"Federaci\u00f3 Andorrana de Rugby\") \u00e8 l'organo che governa il rugby a 15 ad Andorra. Fu fondata nel 1986 e venne affiliata all'International Rugby Board nel 1991."}
{"id": "1357989", "revid": "1888309", "url": "https://it.wikipedia.org/wiki?curid=1357989", "title": "Villa Carlotta", "text": "Villa Carlotta \u00e8 un edificio sito nel comune di Tremezzina in provincia di Como e posto sulle rive del Lago di Como. La villa \u00e8 celebre sia per le raccolte d'arte conservate al suo interno, sia per il vasto giardino botanico che la circonda, parte del circuito Grandi Giardini Italiani.\nLa costruzione della villa, in origine denominata Villa Clerici, fu iniziata nel 1690 per volere del marchese Giorgio II Clerici, presidente del Senato di Milano ed esponente di una famiglia di banchieri e commercianti.\nNel 1801 la propriet\u00e0 venne acquistata da Gian Battista Sommariva, all'epoca Presidente del Comitato di Governo della Repubblica Cisalpina. Personaggio illustre a Milano e collezionista d'arte, in contatto con i pi\u00f9 illustri artisti del periodo, il Sommariva modific\u00f2 gli interni della villa al fine di arricchirla con opere provenienti dalla sua collezione, che resero la villa nota in tutta Europa e luogo di interesse per personaggi come Stendhal,\"\" Lady Morgan e Flaubert.\nNel 1843 la villa venne acquistata dalla principessa Marianna di Nassau, moglie del principe Alberto di Prussia, che quattro anni dopo, nel 1847, la don\u00f2 alla figlia Carlotta, da cui il nome odierno Villa Carlotta, quando spos\u00f2 Giorgio II, gran duca di Sassonia-Meiningen.\nIn seguito allo scoppio della prima guerra mondiale, la villa, in quanto bene appartenente a cittadini di stati nemici, fu soggetta a sindacato e attravers\u00f2 oltre un decennio travagliato che si concluse il 12 maggio 1927 quando venne costituito l'Ente Morale Villa Carlotta che tutt'oggi gestisce la villa e i giardini.\nStoria.\nLa villa sorge come un edificio di grande imponenza, all'estremit\u00e0 settentrionale del comune di Tremezzina, e il suo ingresso si affaccia sul lago, principale punto di accesso alla villa all'epoca della sua costruzione e fino alla met\u00e0 del secolo scorso. La sua posizione permette una vista sulla penisola di Bellagio e sulle montagne che circondano il lago. La costruzione della villa risale all'ultimo decennio del Seicento, ed \u00e8 rappresentativa dell'architettura di villa sul Lago di Como in et\u00e0 barocca.\nI Clerici.\nOriginariamente nota con il nome di Villa Clerici, la villa fu costruita alla fine del 1600 dal marchese Giorgio II Clerici,\"\" autorevole personaggio milanese dell'epoca. La famiglia Clerici, presumibilmente originaria della zona del lago, doveva la sua fortuna alle attivit\u00e0 commerciali del nonno Giorgio I e dei due figli, Pietro Antonio, investito dal titolo di marchese, e Carlo. Giorgio II, figlio di Carlo, erediter\u00e0 dal padre diverse propriet\u00e0 a Milano e in Brianza, una notevole ricchezza e una posizione sociale di rilievo. La villa venne costruita come celebrazione del successo economico e sociale dei Clerici, e come luogo di rappresentanza e di svago. \nAlla morte di Giorgio II, le ricchezze della famiglia, compresa la villa, passarono al nipote ventunenne Antonio Giorgio Clerici, che complet\u00f2 la costruzione dell'edificio. Giorgio Clerici, marchese di Cavenago, barone di Sozzago, cavaliere del Toson d'oro e patrizio milanese, e affascinante personaggio dell'epoca, noto anche per aver fatto affrescare il salone della sua dimora milanese dal Tiepolo, mor\u00ec nel 1768 dopo aver dissipato la ricchezza ricevuta in eredit\u00e0 dal bisnonno.\nLa propriet\u00e0 della villa pass\u00f2 quindi all'unica figlia, Claudia, sposa del Conte Vitaliano Bigli, la quale nel 1801 si vide costretta alla vendita dell'immobile di famiglia. \nI Sommariva.\nNel 1801 la villa venne acquistata da Gian Battista Sommariva, originario di Sant'Angelo Lodigiano, abile politico del post rivoluzione francese, collezionista d'arte e amico personale di Napoleone Bonaparte. \nNel 1802, a seguito della nomina del rivale Francesco Melzi al ruolo di vicepresidente della nascente Repubblica Italiana, la carriera politica del Sommariva fu improvvisamente interrotta. Sommariva, decise quindi, anche come forma di rivincita nei confronti del rivale, di dedicarsi al collezionismo d'arte. Attivit\u00e0 che lo port\u00f2 ad entrare in contatto con i pi\u00f9 celebri artisti dell'epoca tra cui tra i quali Canova, David, Girodet, Prud'hon e Thorvaldsen.\nVilla Carlotta, acquistata in origine a dimostrazione della posizione sociale acquisita dal Sommariva, divenne cos\u00ec un vero e proprio museo che attirava visitatori illustri da ogni parte d'Europa. \nLa villa si arricch\u00ed con capolavori, soprattutto di scultura, tra cui opere di Antonio Canova\"\" e della sua scuola e di Berte Thorvaldsen\"\" come Palamede, Amore e Psiche, Tersicore e il monumentale fregio con i Trionfi di Alessandro Magno. Sommariva collezionava anche arte contemporanea, come \"Una Nevicata\" dalle atmosfere ovattate, dipinta da Francesco Fidanza, che oggi \u00e8 alla Galleria d'arte moderna di Milano. Nelle sale della villa giunse anche il manifesto dell'arte romantica italiana, dipinto da Hayez: l'Ultimo bacio di Romeo e Giulietta.\nAl fine di ospitare l'imponente numero di opere d'arte, la villa sub\u00ec alcune modifiche strutturali. Tra gli interventi, alcune modifiche nella facciata, con l'inserimento di una balaustra di sostegno a un orologio, sotto la quale venne realizzata una loggia balconata. Vennero inoltre rimosse le decorazioni e gli arredi settecentischi. Il parco alle spalle della villa venne trasformato in giardino all'inglese.\nNel 1826, alla morte del conte, egli venne sepolto all'interno dell'oratorio annesso in un monumento funebre realizzato dallo scultore Pompeo Marchesi; la villa pass\u00f2 in eredit\u00e0 all'unico figlio in vita, Luigi. Alla morte prematura di questi avvenuta nel 1838, la propriet\u00e0 pass\u00f2 alla moglie Emilia Seill\u00e8re, originaria di una nobile famiglia francese, e ai parenti secondari.\nI Sassonia-Meiningen.\nIntorno al 1840, la villa insieme a quanto rimasto della ricca collezione d'arte ottocentesca, fu acquistata per 780.000 lire austriache dalla principessa Marianna di Orange-Nassau, moglie del principe Alberto di Prussia. La coppia don\u00f2 l'edificio alla figlia Carlotta di Prussia, personaggio che fin\u00ec per dare il nome alla villa,\"\" in occasione delle nozze con il duca Giorgio II, principe ereditario di Sassonia-Meiningen, celebrate nel 1850.\nNel 1855, a seguito della morte prematura di Carlotta, la villa passo in eredit\u00e0 al marito, e quindi alla casata tedesca, che ne fece la propria dimora di villeggiatura. \nDurante il periodo di propriet\u00e0 tedesca l'edificio non sub\u00ec modifiche di rilievo. Vennero aggiunti motivi decorativi neo rinascimentali e pompeiani, da parte di artisti tedeschi e italiani, tra cui Ludovico Pogliaghi, e vennero venduti gli ultimi pezzi della collezione del Sommariva ad eccezione dei grandi dipinti e di alcune sculture.\nAlla casata tedesca spetta invece il merito della cura particolare del parco.\" Appassionati di botanica, il duca Giorgio II insieme al figlio Bernardo III, si prodigarono per lo sviluppo e l'arricchimento del giardino, che ancora oggi \u00e8 di grande pregio storico e architettonico.\" Nel parco sono presenti oltre 150 variet\u00e0 di azalee, ma ci sono anche antiche camelie, rododendri, cedri e sequoie secolari, platani ed essenze esotiche.\nAlla morte di Giorgio II la propriet\u00e0 pass\u00f2 al figlio, duca Bernardo III. \nAgli inizi del Novecento, alla scuola di Lodovico Pogliaghi fu affidato il compito di eseguire una serie di decorazioni neocinquecentesche nei locali a pianterreno e nella galleria.\nNel novembre del 1909, la villa ospit\u00f2 la dirigente d'azienda americana Harriet White Fisher che l'aveva presa in affitto per trascorrervi abitualmente le proprie vacanze. In quell'anno la villa fu una delle tappe del giro intorno al mondo intrapreso dalla donna a bordo di una locomobile.\nIl 7 maggio 1915, prima della dichiarazione di guerra dell'Italia contro l'Austria, Max Wundel, intendente della villa e uomo di fiducia dei Sassonia-Meiningen rientr\u00f2 in Germania, lasciando la villa alla custodia del capo giardiniere. Quest'ultimo mantenne costanti e dettagliati rapporti con la casata tedesca, per tramite del console svizzero a Milano, fino al 18 settembre 1916, data in cui, la villa fu sottoposta a sindacato e affidata al capitano della Guardia di Finanza della compagnia di Menaggio, Giovanni Baschenis dapprima e Alberto Passeri successivamente. \nDurante il periodo di sindacato, venne prodotto un dettagliato inventario - tutt'oggi in uso - dei beni presenti nella villa e della loro distribuzione. Lo scopo del sindacato era quello di garantire e vigilare sull'integrit\u00e0 del patrimonio, la propriet\u00e0 dei quali rimaneva dei Sassonia-Meiningen. \nIl periodo di sindacato si concluse a fine del 1919 con il rientro di Max Wundel, che dopo aver ripreso le redini della gestione della villa si prodig\u00f3 per riaprire l'edificio e i suoi giardini al pubblico, attivit\u00e0 che era stata interrotta durante il periodo di Sindacato.\nEnte Morale Villa Carlotta.\nLa villa fu affidata ad un amministratore in quanto propriet\u00e0 di un cittadino nemico, e pass\u00f2 in seguito ad un apposito ente\"\" che ne ha ulteriormente valorizzato il museo e i notevoli giardini.\nDescrizione.\nLa costruzione si presenta come un edificio di grande imponenza, ma, rispetto ai canoni dell'epoca, anche molto sobrio. \u00c8 articolata in tre piani (di cui due sono oggi visitabili).\nLe opere di arte esposte si trovano prevalentemente al piano inferiore, mentre quello superiore, dotato di una elegantissima galleria, mostra la villa prevalentemente dal punto di vista abitativo.\nTra le opere ospitate nella villa spiccano \"L'ultimo addio di Giulietta e Romeo\" (1823) di Hayez, una statua di \"Palamede\" (1803-1804) e alcuni gessi di Antonio Canova, oltre a una replica di \"Amore e Psiche\" realizzata da Adamo Tadolini. Da segnalare anche: un \"Ingresso di Francesco I in Vienna dopo la Pace di Parigi -\" bassorilievo di Luigi Acquisti; \"L'apoteosi di Napoleone Imperatore\" (1808), compreso in una serie di affreschi dell'Appiani; una \"Lettura del VI libro dell'Eneide\" (1820) raffigurata da Wicar; una \"Speziera di un chiostro\" (1823) dipinta da Giovanni Migliara; un centro tavola realizzato dall'orafo Giacomo Raffaelli e alcuni cassettoni di Giuseppe Maggiolini. Un altro quadro della ex-collezione Sommariva \u00e8 l\"'Ultima comunione di Atala\", opera di Pierre J\u00e9rome Lordon (1808).\nGiardino botanico.\nIl giardino terrazzato ospita oltre 500 specie di piante, favorite nella fioritura dalla dolcezza del clima. Nel giardino si trovano pergolati di agrumi, siepi di camelie, 150 variet\u00e0 di azalee, rododendri, piante tropicali, la valle delle felci australi, palme, cedri, il giardino di bamb\u00f9 e conifere secolari. La serra utilizzata in inverno per gli agrumi \u00e8 stata trasformata in un museo degli antichi attrezzi agricoli in uso nella villa."}
{"id": "1357990", "revid": "1371684", "url": "https://it.wikipedia.org/wiki?curid=1357990", "title": "Federazione di rugby a 15 del Belgio", "text": "La Federazione belga di rugby (fr. \"F\u00e9d\u00e9ration Belge de Rugby\", fiam. \"Belgische Rugby Bond\") \u00e8 l'organismo di governo del rugby XV in Belgio. \u00c8 stata fondata nel 1931 e si \u00e8 unita all'International Rugby Board nel 1988."}
{"id": "1357995", "revid": "92758230", "url": "https://it.wikipedia.org/wiki?curid=1357995", "title": "Manuel Bongiorni", "text": ""}
{"id": "1358001", "revid": "110157", "url": "https://it.wikipedia.org/wiki?curid=1358001", "title": "(I'm) Stranded", "text": "(I'm) Stranded \u00e8 l'album di debutto dei The Saints, pubblicato nel 1977.\nTracce.\nVersione 2007.\nNel 2007 \"(I'm) Stranded\" \u00e8 stato ristampato con diverse bonus track, incluso l'EP \"One Two Three Four\"."}
{"id": "1358006", "revid": "767487", "url": "https://it.wikipedia.org/wiki?curid=1358006", "title": "Big Hawk", "text": "Biografia.\nNel 1994 Hawk, Fat Pat, DJ Screw e alcuni loro amici, KK e Koldjack, collaborarono per formare il gruppo D.E.A. e la casa discografica Dead End Records (chiamata cos\u00ec dal quartiere dove Hawk era cresciuto). Il loro primo album, datato 1995, fu \"Screwed For Life\" e vedeva le collaborazioni di Lil'Keke e Big Pokey. Dopo la morte di Fat Pat e di DJ Screw e l'incarcerazione di altri membri della crew, lo scopo di Hawk fu quello di mantenere vivo il \"Ghetto Dream\". Nel 1999 Hawk partecip\u00f2 a una compilation assieme a Mike D, Mr. 3-2, Claydoe e alcuni membri della Screwed Up Click, fondata sempre da Hawk. Il primo album solista di Hawk \u00e8 datato 2000 e il titolo \u00e8 \"Under Hawk's Wings\", registrato con Lil' Flip, Lil' Keke, Big Moe, Z-Ro e Lil' Troy.\nHawk era rispettato nella scena rap di Houston ed era apparso in numerosi mixtape di artisti come Paul Wall, Lil' Flip, Z-Ro, E.S.G., Lil' Keke e Big Pokey. Dopo la morte di Screw nel 2000, Hawk divenne responsabile della sopravvivenza della Screwed Up Click, assumendo anche il soprannome di Generale Cinque Stelle della Screwed Up Click. Il suo secondo album, nel 2002, fu registrato con la casa discografica \"Ghetto Dreams Entertainment\" e il titolo era \"HAWK\". Con la hit \"U Already Know\" Big Hawk arriv\u00f2 alla posizione 45 della classifica R &amp; B and Rap albums della Billboard. Alla Game Face Records, altra casa discografica, Big Hawk incontr\u00f2 e strinse amicizia con un gruppo di giovani esordienti, i GritBoyz, e con un artista di nome Starchy Archy. I tre legarono e presto cominciarono a scrivere testi assieme. Hawk nel 2003 pubblic\u00f2 \"A Bad Azz Mixtape Vol. II\". Un anno dopo con Lil' Keke pubblic\u00f2 \"Wreckin 2K4\" con la Presidential Records.\nHawk apparve nella hit di Trae, \"Swang\", che includeva un tributo a Fat Pat, nel 2005. Nel 2006 Big Hawk, assieme a Clint Dempsey, membro della Nazionale di calcio americana, pubblic\u00f2 una canzone per la pubblicit\u00e0 di promozione dei Mondiali di Germania 2006 \"Joga Bonito\" della Nike, ovvero \"Don't Tread\".\nVita privata.\nJohn spos\u00f2 Meshah Writa Ayana Henderson nell'aprile 2006 (un mese prima del suo omicidio), con cui ebbe 2 figli. La coppia era stata fidanzata per quasi dieci anni.\nMorte.\nAll'et\u00e0 di 36 anni, Big Hawk venne ucciso con dei colpi d'arma da fuoco la notte di luned\u00ec 1\u00ba maggio 2006 alle 22:30 circa a Houston."}
{"id": "1358010", "revid": "1543377", "url": "https://it.wikipedia.org/wiki?curid=1358010", "title": "Boosie Badazz", "text": "Hatch ha iniziato a rappare negli anni '90 come membro del collettivo di concentramento hip hop, perseguendo infine una carriera da solista nel 2000 con l'uscita del suo album di debutto \"Youngest of da Camp\". Dopo aver lasciato l'etichetta l'anno successivo, ha firmato con \"Trill Entertainment\" e ha rilasciato il suo secondo album in studio, \"For My Thugz\". Hatch ha continuato a pubblicare sette album in studio da solista, oltre a sei album collaborativi e numerosi mixtape.\nNel 2009, Hatch \u00e8 stato condannato a 4 anni di carcere per accuse di droga e armi. Nel 2010, \u00e8 stato incriminato per accuse di omicidio di primo grado ed \u00e8 stato anche condannato a 10 anni con l'accusa multipla di possesso di droga con l'intento di distribuzione. Dopo aver scontato 5 anni di carcere, Hatch \u00e8 stato rilasciato all'inizio del 5 marzo 2014.\nBiografia.\nBoosie \u00e8 nato a Baton Rouge, Louisiana, figlio di Connie e Raymond Hatch. Da bambino, si \u00e8 interessato sia alla poesia che al basket, eccellendo in quest'ultima e vincendo il giocatore pi\u00f9 perfezionato nella sua scuola superiore nel 1997. A 14 anni vede suo padre morire sotto un colpo di arma da fuoco. \u00c8 la sua famiglia a dargli il soprannome di Boosie.\nCarriera.\nDebutta nel quinto album del rapper suo amico C-Loc dal titolo \"It's A Gamble\" e pubblica presto il lavoro solista \"Youngest Of The Camp.\" Boosie entra poi a far parte della \"Trill Entertainment\", nella quale milita Pimp C degli UGK. Il primo album a uscire \u00e8 \"For My Thugz\". Nell estate del 2003, Lil Boosie collabora con il rapper Webbie, sempre scritturato nella Trill, ai due album \"Ghetto Story\" e \"Gangsta Muzik\".\nIl 28 ottobre 2006 esce \"Bad Azz\" primo album ufficiale, che include il singolo \"Zoom\", realizzato con Yung Joc. Solo poco dopo l'uscita dell'album Boosie scopre di essere diabetico in seguito ad alcuni esami. Nello stesso anno, Boosie collabora con il rapper di New Orleans Lil' Romeo al brano \"Country And Gutta\", contenuto nell album \"God's Gift\".\nIl pi\u00f9 recente lavoro dell artista \u00e8 \"Trill Entertainment Presents: Survival On The Fittest\", album di gruppo pubblicato sempre dalla Trill Entertainment e al quale collaborano Webbie e Foxx. Il primo singolo e \"Wipe Me Down\".\nLil' Boosie ha recentemente partecipato al remix del singolo di Hurricane Chris \"A Bay Bay\", insieme ad artisti quali The Game, E-40 e Jadakiss. Nel settembre del 2016, Lil' Boosie ha collaborato con Soulja Boy nel singolo \"Same Dream, Different Hustle.\"\nIl 15 dicembre 2017 pubblic\u00f2 il suo settimo album in studio \"BooPac\".\nIl 22 novembre 2018 ha rilasciato \"Boosie Blues Cafe\" e il 29 marzo 2019 ha rilasciato \"Badazz 3.5.\"\nBad Azz Music Syndicate.\nBad Azz Music Syndicate \u00e8 un'etichetta discografica fondata da Boosie Badazz e Taquari \"TQ\" Hatch. Durante l'incarcerazione, TQ ha suggerito il rebranding di Bad Azz Entertainment a causa dei molti artisti e collaboratori non validi che hanno iniziato a ripetere \"Bad Azz Ent\" all'insaputa di Boosie. TQ riteneva che sarebbe stato necessario ristabilire il marchio come una compagnia musicale che sarebbe stata in grado di firmare in futuro artisti pi\u00f9 diversi e persino internazionali.\nQuestioni legali.\nIl 22 ottobre 2008, Boosie fu arrestato dopo che i deputati dello sceriffo di Baton Rouge trovarono della marijuana e una pistola nell'auto di Boosie. Boosie si \u00e8 dichiarato colpevole per il possesso di marijuana il 22 settembre 2009 ed \u00e8 stato condannato a 2 anni di prigione il giorno successivo. Il giudice James Moore ha raddoppiato la sentenza il 10 novembre dopo aver scoperto che Boosie aveva violato la libert\u00e0 vigilata in attesa della condanna. Tra la sua richiesta e la condanna, Boosie \u00e8 stato monitorato elettronicamente e posto agli arresti domiciliari.\nIl 17 giugno 2010, Boosie \u00e8 stato incriminato per omicidio di primo grado di Terry Boyd. Ha anche dovuto affrontare accuse per tre conteggi di possesso con l'intenzione di distribuire narcotici (Allegato II: codeina e cocaina; Allegato I: marijuana), tre conteggi di \"cospirazione con l'intento di distribuire narcotici\", e due conteggi di \"cospirazione per introdurre il contrabbando in un istituto penale\". Ha dichiarato di essere innocente di queste accuse. Se condannato, Boosie avrebbe potuto affrontare la pena di morte. I pubblici ministeri hanno anche dichiarato di ritenere che il rapper potesse essere stato coinvolto in almeno altri cinque omicidi. Il 28 giugno Boosie ha presentato un appello non colpevole in un'aula del tribunale della Louisiana. Mentre la difesa di Boosie ha affrontato il fatto che il rapper ha diversi casi in corso.\nIl 29 novembre 2011, Boosie \u00e8 stato condannato a 8 anni di carcere dopo essersi dichiarato colpevole delle accuse di droga. L'11 maggio 2012, una giuria ha ritenuto Boosie non colpevole di omicidio di primo grado.\nIl 7 dicembre 2012, i suoi avvocati sono stati in grado di sostenere che l'accusa di droga era stata istituita: l'informatore si offr\u00ec di fornire dello sciroppo di codeina per Boosie, un ammesso tossicodipendente, in cambio del suo aiuto. \u00c8 stato rilasciato il 5 marzo 2014. \u00c8 rimasto in libert\u00e0 vigilata fino al 2018.\nVita privata.\nBoosie \u00e8 cresciuto in alloggi a basso reddito nel South Baton Rouge. Suo padre ha combattuto contro la tossicodipendenza fino alla sua morte nel 1996.\nSua madre \u00e8 un'insegnante di scuola in pensione. Ha 8 figli. Poco dopo il rilascio di \"Bad Azz\", Boosie annunci\u00f2 di avere il diabete. Il 9 marzo 2013 \u00e8 stato annunciato che Boosie aveva ottenuto il suo certificato GED mentre era in carcere.\nIl 25 novembre 2015, Boosie ha annunciato sui social media che gli \u00e8 stato diagnosticato un cancro ai reni. Ha avuto un intervento chirurgico di successo per rimuovere il cancro."}
{"id": "1358012", "revid": "30610", "url": "https://it.wikipedia.org/wiki?curid=1358012", "title": "John Edward Hawkins", "text": ""}
{"id": "1358013", "revid": "1318658", "url": "https://it.wikipedia.org/wiki?curid=1358013", "title": "Ragazzina dai capelli rossi", "text": ""}
{"id": "1358015", "revid": "287204", "url": "https://it.wikipedia.org/wiki?curid=1358015", "title": "Jarnsaxa", "text": ""}
{"id": "1358016", "revid": "287204", "url": "https://it.wikipedia.org/wiki?curid=1358016", "title": "J\u00e0rnsaxa", "text": ""}
{"id": "1358018", "revid": "547992", "url": "https://it.wikipedia.org/wiki?curid=1358018", "title": "Ester Carloni", "text": "Biografia.\nNotevole esponente della filodrammatica napoletana all'inizio del secolo scorso, assieme ai fratelli Maria, Pietro, Ettore e Adelina che recitano con i De Filippo (Pietro diverr\u00e0 anche marito di Titina De Filippo e Adelina moglie di Peppino De Filippo). Arriva al cinema molto tardi, sostenendo una piccola parte in \"Il nemico di mia moglie\" (1959) di Gianni Puccini. A cavallo degli anni sessanta, interpreter\u00e0 qualche altra pellicola di discreto rilievo in ruoli di comprimaria, tra le quali \"Tot\u00f2, Fabrizi e i giovani d'oggi\" (1960), di Mario Mattoli, nel ruolo di zia Adelaide. Nel 1961 Vittorio Caprioli la vuole per il suo \"Leoni al sole\". In teatro, all'inizio degli anni sessanta recita con Pupella Maggio e Lilla Brignone in \"In memoria di una signora amica\" di Giuseppe Patroni Griffi. \nPresente negli anni successivi in film di minor impegno, che non ne valorizzano il talento, \u00e8 ad esempio la nonna di Alvaro Vitali in \"Pierino medico della SAUB\" (1981), mentre dovr\u00e0 aspettare la sua ultima pellicola nel 1992 per un'altra buona occasione: verr\u00e0 infatti chiamata per interpretare l'annebbiata zia Esterina in \"Io speriamo che me la cavo\", diretto da Lina Wertm\u00fcller.\nAltra sua interpretazione fu nel film per la televisione \"Sabato, domenica e luned\u00ec\" dove, interpret\u00f2 il ruolo della vecchia domestica Addolorata, accanto a Pupella Maggio e Nuccia Fumo, entrambe ultraottantenni."}
{"id": "1358024", "revid": "123567", "url": "https://it.wikipedia.org/wiki?curid=1358024", "title": "Vallecamonica", "text": ""}
{"id": "1358029", "revid": "486946", "url": "https://it.wikipedia.org/wiki?curid=1358029", "title": "'Ndranghetista", "text": ""}
{"id": "1358030", "revid": "6340", "url": "https://it.wikipedia.org/wiki?curid=1358030", "title": "\u00der\u00fa\u00f0", "text": ""}
{"id": "1358041", "revid": "110157", "url": "https://it.wikipedia.org/wiki?curid=1358041", "title": "Eternally Yours (album)", "text": "Eternally Yours \u00e8 il secondo album dei The Saints, pubblicato nel 1978.\nTracce.\nVersione 2007.\nNel 2007 \"Eternally Yours\" \u00e8 stato ristampato con diverse bonus track, che formano le session chiamate \"International Robots\"."}
{"id": "1358042", "revid": "767487", "url": "https://it.wikipedia.org/wiki?curid=1358042", "title": "Nine Days", "text": "I Nine Days sono una rock band formata a Long Island da John Hampson e Brian Desveaux.\nNonostante la band stia ancora insieme, ed occasionalmente si esibisca, entrambi i cantanti (John Hampson e Brian Desveaux) hanno intrapreso carriere soliste.\nA met\u00e0 agosto 2006, il gruppo si \u00e8 riunito ed \u00e8 tornato allo studio di registrazione per incidere \"Slow Motion Life (Part One)\", un EP con 6 canzoni. Il disco \u00e8 stato pubblicato il 19 gennaio 2007. La \"Part two\" \u00e8 prefissata per il 2008."}
{"id": "1358049", "revid": "1938562", "url": "https://it.wikipedia.org/wiki?curid=1358049", "title": "Tom Tancredo", "text": "Biografia.\nLaureato in scienze politiche, Tancredo nasce in una famiglia di origine italiana. Inizialmente cattolico, si converte al presbiterianesimo. Nel 1977 si sposa con Jackie Tancredo, da cui ha due figli e cinque nipoti.\nEsponente del Partito Repubblicano, dal 1999 fa parte del Congresso, venendo eletto in Colorado. Nel 2007 annuncia la sua intenzione di candidarsi alle elezioni presidenziali del 2008 ma viene escluso dalle primarie repubblicane per insufficienza di fondi raccolti; in seguito a questa decisione, Tancredo appoggia Mitt Romney."}
{"id": "1358054", "revid": "827882", "url": "https://it.wikipedia.org/wiki?curid=1358054", "title": "XV Giochi panamericani", "text": "I XV Giochi panamericani si disputarono a Rio de Janeiro, Brasile, dal 13 al 29 luglio 2007 e videro la partecipazione di 42 paesi, impegnati in 41 diverse discipline sportive.\nAlla manifestazione sono stati anche affiancati i III Giochi Para-Panamericani dedicati agli atleti disabili, che si sono svolti dal 13 al 19 agosto 2007.\nProgramma.\nSedi di gara.\nL'organizzazione dei Giochi ha diviso gli impianti in quattro gruppi relativamente alla zona della citt\u00e0 in cui sono situati:\nI Giochi.\nSport.\nAi giochi sono state presenti competizioni relative a 40 diversi sport:"}
{"id": "1358062", "revid": "599013", "url": "https://it.wikipedia.org/wiki?curid=1358062", "title": "Darcy Robinson", "text": "Era un difensore di stecca destra.\nCarriera.\nL'esordio nelle serie giovanili canadesi fu con i Saskatoon Blades, nella Western Hockey League, nel 1997. In tre stagioni e parte della quarta raccolse 210 presenze in stagione regolare (oltre a 14 nei play-off) e fu scelto dai Pittsburgh Penguins (8\u00ba giro, 233\u00aa scelta assoluta). Tuttavia, non indoss\u00f2 mai la casacca della squadra NHL. Termin\u00f2 la stagione 2000-2001 ancora in WHL con i Red Deer Rebels (con cui vinse il titolo WHL e la Memorial Cup), per poi dividersi nelle stagioni successive tra Wheeling Nailers (ECHL) e Wilkes-Barre/Scranton Penguins (AHL).\nNel 2005 approd\u00f2 in Italia, all'Asiago Hockey, fortemente voluto dal tecnico Tony Martino, insieme al fratello Ryan. Qui mise in mostra il suo hockey molto fisico: 111 minuti di penalit\u00e0 nelle 40 partite della prima stagione, 66 nella seconda (26 partite giocate, in una stagione segnata da un infortunio a un'anca).\nAvendo il passaporto italiano (la mamma era italiana), e avendo giocato per due stagioni in Italia, Robinson era eleggibile per la Nazionale italiana. Il ct Mickey Goulet lo convoc\u00f2 nel febbraio 2007 in occasione di una tappa dell'Euro Ice Hockey Challenge, ma non lo schier\u00f2 mai.\nDurante la prima partita della stagione 2007-08 fra Asiago e Renon, al 3'49\" del primo tempo, Robinson si accasci\u00f2 al suolo privo di sensi. A nulla valse il rapido intervento dei sanitari: Robinson mor\u00ec all'ospedale di Asiago pochi minuti dopo il suo arrivo. In un primo momento si pens\u00f2 ad un infarto, due giorni dopo venne avanzata l'ipotesi di un aneurisma, ma l'autopsia ordinata dalla procura di Bassano del Grappa ha smentito entrambe le ipotesi. Soltanto dopo un'attesa di oltre sette mesi, il 13 maggio 2008 furono resi noti i risultati di una perizia pi\u00f9 approfondita: fu escluso l'uso di sostanze dopanti e si stabil\u00ec la causa del decesso in una cardiomiopatia aritmogena ventricolare destra, che ha origine genetica ed \u00e8 difficilmente riscontrabile dalle analisi."}
{"id": "1358071", "revid": "6923", "url": "https://it.wikipedia.org/wiki?curid=1358071", "title": "A.C.A.B.", "text": "A.C.A.B. \u00e8 l'acronimo di \"All cops are bastards\" (lett. \"tutti i poliziotti sono bastardi\").\nIn alcuni casi viene scritto 1312, si tratta della stessa parola rappresentata utilizzando il numero delle lettere nell\u2019alfabeto (1 = A, 3 = C, 1 = A, 2 = B).\nStoria.\nL'espressione si \u00e8 diffusa nel Regno Unito negli anni settanta, mentre l'intero testo esisteva nel parlato dagli anni venti, anche nella forma \"All coppers are bastards\". L'acronimo \u00e8 divenuto di uso popolare negli anni settanta, quando ha dato il titolo a un brano del gruppo britannico The 4-Skins, composto da skinhead che si erano conosciuti nell'ambiente delle tifoserie calcistiche sebbene il concetto fu usato con altre parole ed in un altro contesto nel 1968 dai Rolling Stones in Sympathy for the Devil:\nLa popolarit\u00e0 della canzone dei 4-Skins all'interno di tale movimento ha fatto in modo che l'acronimo sia stato adottato come slogan dall'intera cultura skinhead (indipendentemente dallo schieramento politico). Nato nella Gran Bretagna degli anni sessanta, il movimento skinhead si \u00e8 integrato negli hooligan britannici fin dal principio. Il movimento ha inoltre da subito manifestato un'antipatia piuttosto diffusa verso i poliziotti e le forze dell'ordine, con cui nascevano spesso dei contrasti, in particolare allo stadio. Come si pu\u00f2 notare, una parte degli stessi hooligan, o degli ultras in genere, \u00e8 composta da skinhead tutt'oggi, cos\u00ec come continuano le rivalit\u00e0 tra tifosi e forze dell'ordine.\nNegli anni ottanta, il movimento skinhead si \u00e8 diffuso anche in Europa e negli Stati Uniti, portando con s\u00e9, di conseguenza, le usanze e i detti tipici. Tra questi figura appunto anche il famoso detto A.C.A.B., che successivamente si \u00e8 esteso anche al resto degli ultras e dei tifosi delle squadre di calcio. Alcune testimonianze riferiscono che il gruppo The 4-Skins era conosciuto anche in Italia e alcuni skinhead italiani si recavano nel Regno Unito per assistere ai loro concerti. In poco tempo l'acronimo \u00e8 divenuto noto e utilizzato, seppur presso un gruppo ristretto di persone, anche in Italia.\nOggi il detto \u00e8 usato non solo da skinhead, ma anche in ambiente carcerario, dove l'acronimo \u00e8 stato registrato per la prima volta nel 1977, da alcuni ultras e tifosi, oltre che da gruppi politici anti-autoritaristi e da gruppi politici di estrema sinistra. Il termine viene usato anche dai giovani per indicare una persona ribelle/trasgressiva."}
{"id": "1358074", "revid": "56818", "url": "https://it.wikipedia.org/wiki?curid=1358074", "title": "Baggina", "text": ""}
{"id": "1358078", "revid": "1632387", "url": "https://it.wikipedia.org/wiki?curid=1358078", "title": "Fred Dalton Thompson", "text": "\u00c8 stato senatore degli Stati Uniti d'America per lo stato del Tennessee dal 2 dicembre 1994 al 3 gennaio 2003, militando nel Partito Repubblicano.\nBiografia.\nFiglio del commerciante di auto Fletcher Session e di Ruth Bradley, frequent\u00f2 le scuole pubbliche a Lawrenceburg nel Tennessee e si diplom\u00f2 alla Lawrence County High School. Lavorava di giorno nel locale Ufficio postale e di notte in un impianto di montaggio di biciclette. Thompson entr\u00f2 quindi al Florence State College (oggi Universit\u00e0 del Nord Alabama), trasferendosi poi all'Universit\u00e0 di Memphis, ove ottenne una doppia laurea: in filosofia ed in scienze politiche nel 1964, cos\u00ec come una borsa di studio presso le scuole di diritto delle Tulane University Law Schoole e Vanderbilt University Law School e presso quest'ultima ottenne il suo dottorato in giurisprudenza nel 1967.\nDal 1969 al 1972 ricopr\u00ec la carica di aiutante del Pubblico ministero federale. Dedicatosi anche alla politica, fu nominato fra i consiglieri minori nell'inchiesta del Senato americano sul caso Watergate. Divenne poi Consigliere speciale del Comitato del Senato degli Stati Uniti per gli Affari esteri e del Comitato del Senato degli Stati Uniti per i Servizi Segreti. Condusse un suo studio di avvocato a Nashville, nel Tennessee ove ebbe come clienti grandi nomi di aziende multinazionali. Nel 1977 egli difese un magistrato della custodia giudiziaria del Tennessee, Marie Ragghianti, che era stata espulsa per essersi rifiutata di liberare alcuni malfattori che avevano svolto attivit\u00e0 corruttrice a favore del Governatore. Thompson ottenne il reintegro della Ragghianti nel suo ufficio e il riconoscimento a suo favore di un congruo indennizzo.\nSulla vicenda venne scritto un libro, pubblicato nel 1983 da parte del giornalista Peter Maas, dal quale venne tratto il film \"Una donna, una storia vera\" con Sissy Spacek nella parte della Ragghianti, diretto da Roger Donaldson, il quale chiese ed ottenne che Thompson partecipasse personalmente al film, rappresentando s\u00e9 stesso. Da allora egli recit\u00f2 ancora in alcuni film e nel 2002 interpret\u00f2 il procuratore distrettuale Arthur Branch nella serie \"Law &amp; Order - I due volti della giustizia\" e alcuni spin-off, dove rimarr\u00e0 fino al 2007. Nel 1994, in una campagna elettorale suppletiva, che lo vide opporsi al candidato democratico, il politico di lungo corso Jim Cooper, venne eletto senatore per il Tennessee. Venne rieletto al senato nel 1996, ma non si candid\u00f2 pi\u00f9 nelle successive tornate elettorali.\nNel 2006, non pi\u00f9 senatore, firm\u00f2 un contratto con la rete radiofonica \"ABC News Radio\" come commentatore ed analista politico in sostituzione di Paul Harvey. Egli sottoscrisse poi anche un contratto con la Salem Communications's Townhall, per scrivere sulla \"Townhall\", dal 23 aprile fino al 21 agosto 2007, e poi dall'8 giugno fino al 17 novembre 2008. Nel 2010, About.com, controllata della The New York Times Company, cit\u00f2 Thompson come uno dei 20 conservatori pi\u00f9 importanti da seguire su Twitter. Nel marzo del 2007 inizi\u00f2 una breve campagna per la sua candidatura alla Presidenza degli Stati Uniti per il 2008, ma il 22 gennaio 2008, dopo lo scarso successo della campagna per le primarie, annunci\u00f2 il suo ritiro.\nVita privata.\nA 17 anni, nel 1959, Fred Thompson spos\u00f2 Sarah Elizabeth Lindsey, dalla quale divorzi\u00f2 nel 1985. La coppia ha avuto tre figli: Freddie, Daniel e Elizabeth.\nNel giugno del 2002, dopo 6 anni di fidanzamento, ha sposato Jeri Kehn, una giornalista dalla quale ha avuto due figli. La figlia Elizabeth \u00e8 morta nel 2002 a 38 anni per un'overdose di droghe prescritte.\nMor\u00ec a Nashville il 1\u00ba novembre 2015 all'et\u00e0 di 73 anni a causa di un Linfoma non Hodgkin, che gli venne diagnosticato nel 2004. Viene sepolto nel cimitero \"Mimosa\" di Lawrenceburg, Tennessee.\nDoppiatori italiani.\nNelle versioni in italiano dei suoi film, Fred Dalton Thompson \u00e8 stato doppiato da:\nNei prodotti in cui ha partecipato come doppiatore, in italiano \u00e8 stato sostituito da:"}
{"id": "1358085", "revid": "212348", "url": "https://it.wikipedia.org/wiki?curid=1358085", "title": "Thad Cochran", "text": ""}
{"id": "1358089", "revid": "2186996", "url": "https://it.wikipedia.org/wiki?curid=1358089", "title": "Mario Besesti", "text": "Biografia.\nMario Besesti fu una delle figure pi\u00f9 rappresentative del doppiaggio italiano, al quale si dedic\u00f2 sin dalla sua nascita nel 1932 e in cui si specializz\u00f2 sempre pi\u00f9 dal 1935, partecipando contemporaneamente a spettacoli teatrali, di prosa radiofonica e ad alcuni film in ruoli secondari, a partire dal 1938 con \"Orgoglio\" di Marco Elter.\nDotato di una voce possente e profonda, pari alla sua corporatura robusta, doppi\u00f2 attori altrettanto grandi e grossi, tra i quali Charles Laughton, Edward Arnold, Thomas Mitchell, Raymond Massey, Sydney Greenstreet, Charles Coburn, Edward G. Robinson (in \"Il lupo dei mari\"), Broderick Crawford, Ernest Borgnine (in \"Da qui all'eternit\u00e0\") e Akim Tamiroff (in \"Per chi suona la campana\"). Fu anche la voce del mulo protagonista della serie di film \"Francis, il mulo parlante\", doppiato nella versione originale da Chill Wills.\nLavor\u00f2 per la C.D.C. (Cooperativa Doppiatori Cinematografici), la societ\u00e0 di doppiaggio pi\u00f9 importante del cinema italiano, fondata a Roma nel 1944 da Augusto Incrocci, la quale, tra il 1947 e il 1948, inizi\u00f2 anche una politica di ridoppiaggio di film dei primi anni del sonoro, come \"Viva Villa!\" di Jack Conway (1934), dove Besesti prest\u00f2 la voce a Wallace Beery nella parte di Pancho Villa.\nMolto attivo anche nel cinema d'animazione Disney, doppi\u00f2 il Cacciatore in \"Biancaneve e i sette nani (doppiaggio del 1938)\", Mangiafuoco in \"Pinocchio\", il narratore in \"Dumbo - L'elefante volante\", il Grande Principe della foresta in \"Bambi (doppiaggio del 1948)\", il Re in \"Cenerentola (doppiaggio del 1950)\", il Tricheco in \"Alice nel Paese delle Meraviglie\" e il segugio Fido in \"Lilli e il vagabondo (doppiaggio del 1955)\". \nRitiratosi dall'attivit\u00e0 nel 1958, mor\u00ec il 21 giugno 1968 all'et\u00e0 di 73 anni. Le sue spoglie riposano al Cimitero del Verano."}
{"id": "1358096", "revid": "125793590", "url": "https://it.wikipedia.org/wiki?curid=1358096", "title": "Statella", "text": "Statella \u00e8 una famiglia storica della nobilt\u00e0 siciliana, che \u00e8 stata fra le protagoniste delle frequenti lotte feudali nell'isola sotto il dominio aragonese (XIV - XV secolo), divenendo titolare di tre principati, un marchesato e almeno diciotto baronie.\nStoria della Famiglia.\nSecondo alcuni studiosi di genealogia, come Filadelfo Mugnos, Mango di Casalgerardo e Palizzolo Gravina, la famiglia Statella avrebbe origini francesi provenendo dalle Fiandre (oggi regione del Belgio).\nPrimo ad arrivare in Sicilia fu Accursio Statella, nel 1326, ma fu suo figlio Enrico a iniziare l'accumulo di beni e potere nell'isola diventando il titolare di alcune baronie, allargando la sfera d'influenza sul versante nord orientale dell'Etna, fra il catanese e il messinese, su cittadine come Randazzo, Francavilla di Sicilia e Castiglione di Sicilia. Il genealogista Palizzolo Gravina, nel suo manuale \"Il Blasone in Sicilia\" (1871-1875) ricorda pure \"\u00abun Gletto Statella carissimo a r\u00e8 Roberto di Napoli dal quale ottenne conferma dello stemma gentilizio di sua famiglia che era quello de' conti Statella anticamente duchi di Borgogna\u00bb\".\nL'influenza politica degli Statella ebbe modo di estendersi a tutta la Sicilia orientale, e i suoi esponenti furono nei secoli capitani giustizieri, senatori, pretori a Catania e Siracusa, e, talvolta, Palermo. Cariche unite spesso a quelle di luogotenente o gran siniscalco del Regno o combinate a titoli e cariche dello stato come, per fare un esempio, nel caso di Francesco VIII, principe di Cassaro, che fu: gentiluomo di camera; segretario di stato del ministero di giustizia; luogotenente e capitano generale del regno di Napoli nel 1810; consigliere di stato.\nGli Statella signori di Spaccaforno.\nGli Statella assunsero il possesso dello \"Stato di Spaccaforno\" (oggi Ispica) nel 1493, quando Francesco II, XVII conte Statella e III Gran Siniscalco del Regno di Sicilia, Signore della Roccella, di Mongiolino, spos\u00f2 Isabella Caruso e Moncada, erede di Antonello Caruso, barone di Spaccaforno e della Callura, \"signore delle segrezie\" della citt\u00e0 di Taormina. La famiglia govern\u00f2 la citt\u00e0 per secoli dal proprio castello (\"Fortilitium\") che and\u00f2 distrutto in un terremoto, l'11 gennaio 1693.\nIl feudo fu soggetto alle incursioni dei saraceni come testimoniato da un manoscritto del 1700 sulla storia degli Statella che menziona un'incursione da parte di una flotta turca:\nL'episodio \u00e8 confermato nel volume \"La Sicilia nobile\", scritto ed edito a Palermo nel 1749-1759 dal genealogista e storico, Francesco Maria Emanuele Gaetani marchese di Villabianca, che nel suo testo sottolinea come le incursioni dei pirati turchi e mori fossero ulteriormente proseguite: per esempio, sotto Antonio I Statella (1626 - 1651, figlio e successore di Francesco III) che \"\u00abscacci\u00f2 pi\u00f9 volte i Mori dalle riviere di Spaccaforno e molti ne prese schiavi, menandoli alle catene per servizio della sua Corte\u00bb\".\nIl primo salto araldico della famiglia avvenne con \"Francesco Statella e Caruso\" che ottenne il titolo di marchese grazie ad un privilegio del 19 luglio 1598, reso esecutivo l'anno successivo (11 gennaio 1599). Nel 1757, gli Statella ottennero il titolo di principe, quando il loro potere era in ascesa anche grazie agli imparentamenti con altri casati nobiliari.\nFra gli altri, una \"Pellegra Statella di Spaccaforno\" and\u00f2 in sposa a Benedetto II Grifeo, VI principe di Partanna dal 1749, XVI visconte di Galtellin, V duca di Ciminna, nonch\u00e9 Capitano giustiziere di Palermo e cavaliere dell'Ordine Gerosolimitano.\nI principi Partanna erano sempre stati ai vertici del Regno di Sicilia svolgendo missioni diplomatiche presso le corti europee e ricoprendo incarichi in seno al Sacro Romano Impero (come il padre di Benedetto II, il principe Girolamo I Grifeo, che fu Consigliere Aulico intimo di Stato dell'imperatore Carlo VI). Questa unione conferiva agli Statella un elevato prestigio e potere politico e apriva nuove possibilit\u00e0 di scambio con i feudi Grifeo concentrati, in gran parte, nel trapanese, nel palermitano e nel napoletano.\nAltra importante unione fu quella con la famiglia dei principi Riggio della Catena, che nel 1727-1733 permise al principe \"Andrea Giuseppe Riggio-Statella\", primogenito di Antonio Giuseppe Riggio-Saladino e di Anna Maria Statella-Patern\u00f2, di fondare persino una nuova citt\u00e0, Catenanuova.\nTra il XVI e il XVII secolo, in Sicilia si assisteva alla nascita di nuovi centri urbani come conseguenza del forte incremento demografico e la riorganizzazione amministrativa dell'isola. L'apparentamento con i Riggio - feudatari di Aci Catena - consentiva agli Statella di rafforzare ulteriormente la sfera d'influenza e le possibilit\u00e0 di sviluppo economico sulla costa orientale della Sicilia.\nScudo Araldico o Arma.\n\"Blasonatura\": inquartato: nel 1\u00b0 e 4\u00b0 d'oro, all'alabarda d'argento, manicata di nero; nel 2\u00b0 e 3\u00b0 di rosso, al castello d'oro.\nVariante: inquartato: nel 1\u00b0 e 4\u00b0 d'oro, al castello al naturale; nel 2\u00b0 e 3\u00b0 di rosso, all'alabarda d'argento, manicata di nero.\nLa citt\u00e0 di Ispica ha come emblema cittadino lo stemma Statella.\nPersonaggi celebri.\nNel 1802 spos\u00f2 Stefania Moncada Bologna, figlia del principe di Patern\u00f2 e dama di corte. Antonio, succedendo a Carlo Filangeri, divenne primo ministro di Francesco II di Borbone, il 1\u00ba marzo 1860.\nQuando l'11 maggio 1860, la spedizione dei Mille guidata da Garibaldi sbarc\u00f2 a Marsala, Antonio organizz\u00f2, per contrastarlo, un esercito di centomila uomini, ma nonostante la grande differenza numerica, le truppe borboniche vennero sconfitte e Garibaldi ebbe via libera per la conquista dell'intero regno.\nFigura contrapposta ad Antonio V, fu il conte \"Vincenzo Statella\" nato a Spaccaforno nel 1825.\nIn contrasto con la fede monarchica dei suoi familiari, abbracci\u00f2 la causa dell'Unit\u00e0 d'Italia e partecip\u00f2 alla prima guerra di indipendenza come Capitano del Corpo dei Volontari di Sicilia, ottenendo nel 1849 la medaglia d'argento al valor militare. Aggregatosi alla spedizione dei Mille, salv\u00f2 la vita a Garibaldi, assieme al comandante Missori, nella battaglia di Milazzo. Come ricompensa fu nominato suo \"aiutante di campo\".\nMor\u00ec nel corso della terza guerra di indipendenza il 24 maggio 1866, in una carica a cavallo nella zona di Custoza ottenendo, per il suo eroismo, la medaglia d'oro al valor militare alla memoria. Al personaggio sono state dedicate caserme, edifici e corpi speciali come all'Anac, l'Associazione nazionale Arma di Cavalleria, che a Siracusa ha la \"Sezione Colonnello Vincenzo Statella MOVM\"; oppure l'antica caserma Vincenzo Statella nel centro della stessa Siracusa, nell'Isola di Ortigia.\nFiglio secondogenito di Francesco V Statella, terzo marchese di Spaccaforno, entr\u00f2 nell'ordine dei Carmelitani nel 1726. Comp\u00ec, dapprima, gli studi di filosofia, teologia e leggi civili e canoniche a Catania, e quindi complet\u00f2 la sua preparazione a Roma durante il pontificato di papa Clemente XI. Fu consacrato nel 1711 e si ritir\u00f2 a Spaccaforno. Nel 1715 fece costruire nella cittadina due chiesette dedicate alla SS. Trinit\u00e0, di cui una alla Marza (zona marittima). Il 12 maggio 1726 vest\u00ec il \"\u00absacro abito della Vergine santissima\u00bb\" prendendo il nome di Padre Salvatore Maria della SS.ma Trinit\u00e0. Da quel momento rinunci\u00f2 all'eredit\u00e0 familiare per donarla al Convento del Carmine di Spaccaforno, che fece ricostruire e ampliare. Il giorno della sua morte, il 22 aprile del 1728, fu sepolto nel convento di Rimini dove si trovava, ma 28 anni dopo le sue spoglie furono traslate in Sicilia e tumulate nella Chiesa della Madonna Carmelo di Spaccaforno. \u00c8 ricordato come promotore della riforma carmelitana siracusana. Nel 1762 fu proposto per la beatificazione, ma la procedura non ebbe luogo per lo scarso numero dei testimoni superstiti.\nI successori degli Statella conservarono ufficialmente il titolo di \"Marchese di Spaccaforno, Principe di Cassaro, Barone di Mongiolino\" fino al 1948 quando, con l'ordinamento repubblicano, i titoli nobiliari non vennero pi\u00f9 riconosciuti; la famiglia si estinse definitivamente negli anni '70, con la morte dell'ultimo marchese, chiudendo una la storia secolare degli Statella."}
{"id": "1358097", "revid": "2128848", "url": "https://it.wikipedia.org/wiki?curid=1358097", "title": "Giuseppe Moscati - L'amore che guarisce", "text": "Giuseppe Moscati - L'amore che guarisce \u00e8 una miniserie televisiva italiana che narra la vita di Giuseppe Moscati, il medico proclamato santo da papa Giovanni Paolo II nel 1987.\nDescrizione.\nLa fiction \u00e8 composta da 2 puntate dalla durata di circa 100 minuti ciascuna. La Rai ha anche proposto una versione ridotta in un'unica puntata.\nLa miniserie \u00e8 realizzata da Artis Edizioni Digitali e Sacha Film Company in collaborazione con Rai Fiction, e venne trasmessa in prima visione TV da Raiuno in prima serata nel 2007.\nLa regia \u00e8 di Giacomo Campiotti, e gli attori protagonisti sono Giuseppe Fiorello nel ruolo di Giuseppe Moscati, Ettore Bassi nel ruolo di Giorgio Piromallo, Kasia Smutniak nel ruolo di Elena Cajafa.\nTrama.\nNapoli, 1903. Giuseppe Moscati ed il suo amico Giorgio Piromallo sono due giovani medici appena laureati, inseparabili e spensierati, in cerca della loro prima occupazione. Giorgio, figlio di un famoso medico, ha scelto la professione per tradizione familiare, mentre Giuseppe, che contravviene dalla tradizione dei Moscati che lo avrebbe voluto avvocato (suo padre era Giudice del Tribunale di Napoli), ha per la medicina una vocazione dopo che i dottori che hanno visitato il fratello Alberto l'hanno lasciato morire. Giuseppe ha scelto cos\u00ec la strada con cui avrebbe trovato una via per guarire le persone. I due si trovano subito a concorrere per un posto all'Ospedale degli Incurabili di Napoli e, poich\u00e9 il test d'ammissione \u00e8 molto severo, Giorgio rassicura Giuseppe dicendogli che un membro della commissione, il dottor Delillo, \u00e8 amico di suo padre e li aiuter\u00e0.\nGiorgio trascina a fatica Giuseppe ad una festa dove presenta all'amico la bella e infelice principessa Elena Cajafa, e tra i due giovani si costituir\u00e0 subito un forte legame. All'inizio la principessa lo invita a ballare per fare un dispetto a suo padre, ma quando capisce che Giuseppe \u00e8 sinceramente attratto da lei, comincia piano piano ad amarlo.\nIl giorno dell'ammissione Giorgio fa qualche errore, ma essendo raccomandato non ha problemi a superare il test; Giuseppe, che per via del suo anticonformismo risulta antipatico alla commissione, si dimostra molto competente ed affabile con i pazienti, tanto da convincere il presidente della commissione, il professor Monteforte, ad assumerlo come aiuto medico. Il ragazzo ha realizzato il sogno della sua vita.\nGiuseppe \u00e8 un uomo forte che si adatta con difficolt\u00e0 alle rigide regole ospedaliere, difese da suor Helga, l'inflessibile caposala degli Incurabili. Non gli viene permesso di intrattenersi troppo con i malati per dar loro fiducia, deve rispettare una procedura e una sottomissione ai superiori che spesso gli impedisce di fare bene il suo lavoro. I sette minuti da dedicare ad ogni paziente stanno stretti a Giuseppe, che spesso si attarda accanto a casi senza speranza attirandosi critiche e rimproveri sia dalla caposala che dal professor Delillo. Giorgio, al contrario, si gode la vita e affronta la professione con molto distacco. Conquista una ballerina del caff\u00e8 concerto di nome Cloe e con lei avvia una relazione molto passionale, ostacolata dal padre di lui.\nElena Cajafa, con la sua bellezza ed il suo tormento interiore, sta intanto a poco a poco conquistando il cuore di Giuseppe, e quando lui, durante l'eruzione del Vesuvio del 1906, sfidando la morte, salva i pazienti dell'ospedale di Torre del Greco, riceve un encomio pubblico ed una fama tali da vincere anche le riserve del padre della ragazza, che comincia a vederlo come un possibile candidato alla mano della figlia.\nA Giuseppe il mondo sorride, e gli sembra di poter ottenere tutto: ormai \u00e8 un medico affermato, conosciuto e amato da tutta Napoli, lavora a stretto contatto con il burbero prof. Monteforte e non smette di occuparsi anche dei casi pi\u00f9 piccoli, senza pi\u00f9 essere ostacolato da nessuno; anche la sorella Nina sembra sciogliere, nei successi di lui, l'amarezza di essere rimasta nubile ed il rifiuto ricevuto dall'uomo da lei amato, il cugino Leonardo, che ha scelto di farsi sacerdote. \nMa anche per Giuseppe viene il momento della crisi a causa della morte per tetano di un piccolo lustrascarpe, Aniello, che il medico aveva preso a proteggere da qualche tempo. Un dolore che gli ricorda la morte del fratello, e che lo mette davanti al fatto compiuto senza che lui, da medico, possa far nulla. Quella sofferenza rafforza per\u00f2 la sua vocazione e quando, nell'ottobre del 1908, un nuovo concorso viene indetto Giuseppe lo vince diventando primo aiuto agli Incurabili e uno dei medici pi\u00f9 famosi di Napoli; Giorgio, invece, lo perde, ricevendo anche i rimproveri del padre: tra i due amici la spaccatura \u00e8 insanabile, Giorgio si dimette dall'Ospedale degli Incurabili e cambia completamente carattere nei riguardi di Giuseppe, che invece negli anni seguenti continuer\u00e0 a considerarlo come un amico.\nLentamente, Giorgio abbandona la sua spensieratezza assumendo un carattere distaccato e aristocratico: decide di lasciare Cloe, nonostante la ragazza aspetti un bimbo da lui; l'unico aiuto che le fornisce \u00e8 rappresentato dai soldi necessari ad abortire. Le possibilit\u00e0 economiche e le conoscenze paterne gli permettono di aprire uno studio privato che, in poco tempo, gli fa acquisire notoriet\u00e0 e importanti relazioni.\nGiuseppe, invece, si dedica con entusiasmo alla formazione delle nuove generazioni di medici. I suoi metodi di insegnamento non convenzionali appassionano i medici tirocinanti (tra cui i giovani Arcangelo e Umberto) che vogliono a tutti i costi frequentare il suo ciclo di formazione. Ottenere la mano di Elena Cajafa, averla al suo fianco come moglie, sembra adesso il logico completamento del suo percorso. Ma la sera in cui egli si sta recando a casa del principe per avanzare la sua richiesta, una scoperta orribile lo allontana: l'epidemia di colera del 1910 \u00e8 appena scoppiata nei vicoli di Napoli. Capisce che il suo posto non \u00e8 accanto a una moglie ma tra i diseredati.\nMentre Giorgio prosegue nell'ascesa sociale e sposa Elena, Giuseppe ritrova Cloe. La ragazza \u00e8 gravemente malata di setticemia e Giuseppe, capendo subito la gravit\u00e0 della situazione, va a cercare Giorgio che, per\u00f2, rifiuta di aiutarla e anzi rinfaccia all'amico tutti suoi successi, accusandolo di falsa modestia. Giuseppe decide invece di assister la donna, portandola a casa sua, malgrado la disapprovazione della sorella Nina, la quale, proprio grazie ai giorni passati con Cloe, si aprir\u00e0 alla comprensione per la missione del fratello. Cloe confessa a Giuseppe, in punto di morte, di avere avuto un figlio da Giorgio e di averlo abbandonato sul sagrato di una chiesa e gli fa promettere che lo ritrover\u00e0. Dopo la morte di Cloe, il medico si mette alla ricerca di quel bambino ma nonostante i suoi sforzi non riesce a rintracciarlo.\nNel 1915, durante la Prima Guerra Mondiale Giuseppe vorrebbe arruolarsi per prestare il suo soccorso ai soldati direttamente sul campo di battaglia, ma la richiesta viene respinta, in quanto ormai \u00e8 un medico famoso in tutta Italia e viene ritenuta pi\u00f9 saggia la sua permanenza in ospedale, a curare i soldati che arrivano dal fronte. Ogni tanto Giuseppe rincontra Elena, sempre accompagnata dal marito Giorgio, il quale per\u00f2 tiene sempre le distanze. \nCol passare degli anni la vocazione di Giuseppe si estende oltre i limiti del semplice medico: comincia a curare tutti coloro che gli ospedali rifiutano, accogliendoli in casa sua, e cos\u00ec facendo si accorge che i problemi pi\u00f9 gravi sono la mancanza di igiene, la disoccupazione e, di conseguenza, la malnutrizione, che rende quindi vulnerabili alle pi\u00f9 comuni malattie. Quello che Giuseppe prescrive ai suoi pazienti a domicilio non sono vere e proprie medicine, bens\u00ec generi alimentari. Ben presto la voce si sparge e tutti i poveri di Napoli bussano alla sua porta per essere visitati. Poich\u00e9 Giuseppe non fa mai pagare n\u00e9 le visite n\u00e9 le medicine, pian piano si indebita e, con disappunto della sorella, \u00e8 costretto a vendere i quadri e i mobili pi\u00f9 preziosi appartenuti alla sua famiglia. \nQualche tempo dopo l'anziano prof. Monteforte \u00e8 colto da un malore e muore nella sua aula universitaria, confortato da Giuseppe. Monteforte lascia vacante la sua cattedra di insegnante alla facolt\u00e0 di Medicina, ma Moscati la rifiuta pubblicamente, preferendo rimanere in ospedale, accanto ai malati, quindi cede la cattedra proprio a Giorgio, che per\u00f2 non si spreca nemmeno di ringraziarlo.\nUn giorno Elena si reca in casa di Giuseppe (ormai trasformata in un ambulatorio) per confidargli di non essere felice: ha paura di non poter avere figli ed \u00e8 andata da lui sperando di poter essere aiutata; ma lui non pu\u00f2 che confermare la diagnosi che le era stata fatta da altri medici. Le dice anche che l'amore spesso si trova anche l\u00e0 dove non avevamo mai pensato di trovarlo, e la accompagna in un orfanotrofio dove proprio Antonio, il figlio di Cloe e di Giorgio colpisce il cuore di lei, che decide di adottarlo, senza sapere che suo marito \u00e8 il padre naturale del bambino. Giorgio, che dalla fallita relazione con Cloe non vuole pi\u00f9 avere figli, fatica ad accettare Antonio ma guardandolo negli occhi il suo cuore si addolcisce.\nNegli anni venti, nel periodo dell'epoca fascista, Mussolini sta per promulgare una nuova legge sulla sanit\u00e0, che modifica il percorso formativo dei laureandi in medicina. In pratica i giovani medici verranno formati nelle universit\u00e0 e mandati negli ospedali in un secondo tempo, eliminando di fatto la formazione sul campo, quella adottata da Moscati. Giuseppe infatti si oppone fermamente al nuovo ordinamento, poich\u00e9 sostiene che senza esperienza diretta i giovani non sapranno come comportarsi nelle situazioni difficili e che cos\u00ec facendo gli ospedali saranno presto gremiti di medici teoricamente preparati ma praticamente inesperti. Per rafforzare la sua opinione Giuseppe si rivolge ancora una volta a Giorgio, che oltre ad aver acquisito fama e notoriet\u00e0 si \u00e8 convertito al fascismo. Nonostante le buone intenzioni, Giuseppe ottiene solo un ennesimo rifiuto. \nNella vita del dottor Moscati, divisa tra l'ospedale, le visite a domicilio ed il suo costante aiuto alla popolazione dei quartieri poveri, arriva infine la malattia: sempre pi\u00f9 di frequente \u00e8 colto da improvvisi dolori al petto, anche se tenta di nasconderli il pi\u00f9 possibile continuando a fare il suo lavoro. Una sera, in ospedale, scrive una lettera di ringraziamento e di addio e tutti quelli che gli sono stati vicino e che lo hanno aiutato in vari momenti della sua vita, senza trascurare il suo vecchio amico Giorgio.\n\u00c8 il 1927; Giuseppe \u00e8 malato e stanco, la sua casa \u00e8 spoglia di tutto perch\u00e9 tutti i suoi averi sono serviti per curare i poveri. \u00c8 cos\u00ec che lo trova Giorgio quando si reca da lui: una decisione improvvisa, dopo numerosi anni, quasi un'intuizione divina, ed una premonizione. Giuseppe gli rivela che quel bambino che ha adottato, Antonio, \u00e8 figlio suo e di Cloe.\nQuando Giorgio esce da casa di Giuseppe, riconciliato con l'amico e con la vita, le campane suonano a morto ed un funerale sta attraversando Piazza del Ges\u00f9. Quando Giorgio chiede chi \u00e8 morto, la gente piangendo gli risponde: \u00abGiuseppe Moscati, il medico dei poveri, \u00e8 morto ieri\u00bb.\nGiorgio si unisce alla processione, tenendo Antonio in braccio e Elena per mano. I titoli di coda annunciano che nel 1987 Giuseppe Moscati \u00e8 stato proclamato Santo da papa Giovanni Paolo II.\nLa trama della miniserie - come giustamente evidenziato dai biografi pi\u00f9 noti del Moscati, Antonio Tripodoro e Andrea Jelardi, rispettivamente sul periodico \"Ges\u00f9 Nuovo\" e sul quotidiano \"Il Denaro\" - presenta alcune vicende della vita del santo che sono state romanzate o sono del tutto immaginarie, prima fra tutte la relazione sentimentale ed il rapporto di amore-odio con l'amico e collega Piromallo."}
{"id": "1358099", "revid": "1428919", "url": "https://it.wikipedia.org/wiki?curid=1358099", "title": "Trent Lott", "text": ""}
{"id": "1358100", "revid": "287204", "url": "https://it.wikipedia.org/wiki?curid=1358100", "title": "Sovetskij (Circondario autonomo degli Chanty-Mansi-Jugra)", "text": "Sovetskij (anche traslitterata come \"Sovetsky\" o \"Sovetski\") \u00e8 una cittadina della Russia siberiana occidentale, situata nel Circondario autonomo degli Chanty-Mansi; sorge a breve distanza dal corso del fiume Konda, 470 chilometri ad occidente di Chanty-Mansijsk. \u00c8 il capoluogo del \"rajon\" Sovetskij.\nFondata nel 1963 durante la costruzione della ferrovia che congiungeva la citt\u00e0 di Ivdel' al fiume Ob'; fu dichiarata citt\u00e0 nel 1997.\nLa cittadina \u00e8 servita da un aeroporto (\"Tjumenskaja\").\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1358104", "revid": "1613689", "url": "https://it.wikipedia.org/wiki?curid=1358104", "title": "Casa di moda", "text": "Una casa di moda (o maison o fashion house) \u00e8 un'impresa che si dedica al disegno industriale e alla progettazione di accessori e vestiti prodotti all'interno delle influenze culturali e sociali di un periodo specifico.\nIn particolare dalla seconda met\u00e0 del 1900, si \u00e8 verificato un aumento esponenziale del numero di tali imprese, in concomitanza con lo sviluppo del settore imprenditoriale della moda."}
{"id": "1358108", "revid": "599013", "url": "https://it.wikipedia.org/wiki?curid=1358108", "title": "Sovetskij", "text": ""}
{"id": "1358110", "revid": "767487", "url": "https://it.wikipedia.org/wiki?curid=1358110", "title": "Sancto Ianne", "text": "Sancto Ianne \u00e8 un gruppo di neo-folk d'autore nato nel 1992 a San Giovanni di Ceppaloni (BN), da cui il nome.\nSancto Ianne fonda la sua musica su un profondo rapporto emotivo con la cultura e la tradizione della propria terra, il Sannio beneventano, creando un neo-folk d'autore dalla straordinaria capacit\u00e0 di coinvolgimento in cui convivono \"naturalmente\" pulsioni rock e musica blues, sonorit\u00e0 arabe e ritmiche balcaniche, ballate malinconiche e ipnotiche tammurriate. Il gruppo ha tenuto centinaia di concerti in Italia e all'estero ed ha partecipato a prestigiosi festival internazionali di world music (Folkermesse, Folkest, Paleariza, Festival Interceltique de Lorient, Itinerari Folk, Festival delle Province, Monsano Folk Festival, Festa Carrer, Popularia, Arzibanda, MusicaOltre, San Marino Etnofestival, Isola Folk, Pisa Folk Festival, Tarantafest, International Folkdance Festival, Arie Popolari, Frosinone Folk Festival, Suoni della Murgia, TerreInMoto, Matese Friend Festival, Arcipelaghi Sonori, La notte della Taranta, Colori Sonori, Xabia Folk Festival) ottenendo importanti riconoscimenti. \nNel 2001 ha vinto l'European Folkontest di Casale Monferrato (AL), il pi\u00f9 importante concorso italiano per gruppi folk emergenti. Grazie a questa vittoria ha partecipato - unico gruppo italiano presente - al Festival Interceltique di Lorient in Francia che da molti \u00e8 considerato il pi\u00f9 importante folk festival del mondo. Qui il gruppo ha riportato un altro importante successo conquistando il Trophee Dagan Celtic Cider come miglior formazione non celtica partecipante.\nNel 2005, invece, i Sancto Ianne hanno vinto a Villadose il prestigioso concorso dal vivo \"Voci per la libert\u00e0 - Una canzone per Amnesty International\" con il brano \"Uocchie\". Nel 2007 nuovi riconoscimenti per la band sannita. Infatti il nuovo lavoro discografico \"Mo' Siente\" arriva secondo al prestigioso Premio \"Citt\u00e0 di Loano\", destinato alla migliore produzione discografica dell'anno nell'ambito della musica tradizionale in Italia. Inoltre, nel mese di Settembre, lo stesso disco entra nella cinquina finale della Targa Tenco, nella categoria \"miglior album in dialetto\".\nI Sancto Ianne sono attualmente formati da:\nDiscografia.\nOltre ad essere presenti in varie raccolte di musica folk (Trib\u00f9 Italiche/Campania - 2002, Las musicas de Italia - 2003, Folk Geneticamente Modificato - 2003, Voci per la libert\u00e0 - 2006, In terra zapatista - 2008) i Sancto Ianne hanno inciso per la prestigiosa etichetta piemontese FolkClub Ethnosuoni i seguenti album:"}
{"id": "1358113", "revid": "729019", "url": "https://it.wikipedia.org/wiki?curid=1358113", "title": "Kit Bond", "text": ""}
{"id": "1358114", "revid": "110157", "url": "https://it.wikipedia.org/wiki?curid=1358114", "title": "Corso Santa Anastasia", "text": "Corso Santa Anastasia \u00e8 un corso del centro storico di Verona. Il corso va da piazza Santa Anastasia fino a piazza Erbe, e continua verso porta Borsari, dove prende il nome di corso Porta Borsari, strada di dimensioni simili. La via, nonostante l'importanza storica e la sua personalit\u00e0 ottocentesca, \u00e8 meno visitata di altre vie centrali.\nIl nome.\nIl corso corrisponde all'antico decumano massimo, che partiva da porta Borsari e percorrendo tutta la citt\u00e0 arrivava al ponte Postumio. Dal medioevo divenne parte di un'unica lunga strada denominata \"Corso\", comprendente anche corso Cavour e corso Porta Borsari.\nIl corso cominci\u00f2 ad essere chiamato \"di Santa Anastasia\" dopo l'unificazione di Verona all'Italia, periodo in cui venne rifatta la toponomastica di molte vie della citt\u00e0, che era cambiata durante la dominazione austriaca. Cambi\u00f2 ancora nome in \"corso Cavallotti\" per decisione del comune, e \"corso Francesco Crispi\" durante il regime fascista. Torn\u00f2 \"corso Santa Anastasia\" solo alla fine della guerra.\nPalazzi.\nSull'angolo di palazzo Maffei \u00e8 ricomparso nel 1949, dopo lavori di ristrutturazione, un affresco votivo della Madonna col Bambino, di origine settecentesca, che \u00e8 diventato oggetto di devozione popolare.\nSul corso si affacciano vari palazzi di notevole importanza, come la \"Loggia Barbaro\", una loggia di stile gotico, all'interno di un cortile su cui si affacciano palazzi scaligeri, con un trionfale utilizzo dell'arco acuto, e in un angolo un pozzo rinascimentale. Di fronte alla loggia c'\u00e8 il palazzo in cui ha avuto sede l\"'Accademia d'Agricoltura, Scienze e Lettere\", una delle accademie pi\u00f9 antiche d'Europa, oggi spostata in un altro storico palazzo.\nNon lontano dal cortile si trovava in passato la \"chiesetta di Santa Cecilia\", importante perch\u00e9 proprio nella chiesetta la figlia di Antonio Badile spos\u00f2 Paolo Veronese, tanto che nel 1888 venne eretta una statua del Veronese alla fine del corso, in \"piazza Santa Anastasia\" (oggi spostata). Della chiesa rimane solo l'antico campanile.\nDegno di nota \u00e8 anche palazzo Bevilacqua, propriet\u00e0 dell'antica famiglia comitale veronese omonima, dove visse il figlio di Dante Alighieri, Pietro."}
{"id": "1358116", "revid": "115751", "url": "https://it.wikipedia.org/wiki?curid=1358116", "title": "Giochi Panamericani del 2007", "text": ""}
{"id": "1358119", "revid": "767487", "url": "https://it.wikipedia.org/wiki?curid=1358119", "title": "La guerra di Charlie Wilson", "text": "La guerra di Charlie Wilson (\"Charlie Wilson's War\") \u00e8 un film del 2007 diretto da Mike Nichols, con Tom Hanks, Julia Roberts e Philip Seymour Hoffman. \u00c8 basato sul romanzo biografico di George Crile III.\nTrama.\n1980. Il deputato Charlie Wilson, imprenditore del Texas, \u00e8 pi\u00f9 interessato a far festa che a legiferare, organizzando spesso grandi serate di gala e riempiendo il suo ufficio al Congresso di giovani donne attraenti. La sua vita sociale porta alla fine a un'indagine federale sulle accuse del suo uso di cocaina, condotta dal procuratore federale Rudy Giuliani come parte di una pi\u00f9 ampia indagine sulla cattiva condotta del Congresso; l'indagine non porta per\u00f2 a nessuna accusa contro Wilson. La ricchissima socialite Joanne Herring incoraggia Charlie a fare di pi\u00f9 per aiutare il popolo afgano e lo convince a visitare il paese, viaggio durante il quale i pakistani si lamentano dell'inadeguato sostegno degli Stati Uniti per contrastare l'Unione Sovietica durante l'invasione dell'Afghanistan, e insistono affinch\u00e9 Wilson visiti un importante campo di rifugiati afghani in Pakistan. Il deputato \u00e8 profondamente commosso dalla loro miseria e determinazione a combattere, ma \u00e8 frustrato dall'insistenza del personale regionale della CIA per un approccio di basso profilo contro l'occupazione sovietica dell'Afghanistan. Wilson torna a casa per guidare uno sforzo per aumentare sostanzialmente i finanziamenti ai mujaheddin.\nCome parte di questo sforzo, Charlie fa amicizia con l'anticonformista agente della CIA Gust Avrakotos e con il suo sottodimensionato gruppo che segue le attivit\u00e0 in Afghanistan, allo scopo di trovare una strategia migliore, in particolare includendo un mezzo per contrastare il formidabile elicottero Mil Mi-24 Hind dei sovietici. Questo gruppo era composto in parte da membri della Divisione Attivit\u00e0 Speciali della CIA, tra cui un giovane ufficiale paramilitare di nome Michael Vickers. L'abile negoziazione politica di Charlie per ottenere i finanziamenti necessari e l'attenta pianificazione di Avrakotos che utilizza tali risorse, come la fornitura ai guerriglieri di lanciamissili FIM-92 Stinger, trasforma l'occupazione sovietica in un pantano mortale con i loro veicoli da combattimento pesanti che vengono distrutti ad un ritmo paralizzante. Charlie si assicura il sostegno di Israele ed Egitto per la fornitura delle armi e dei materiali di consumo, mentre il Pakistan si occupa della distribuzione delle armi. Il budget anti-comunismo della CIA cresce cos\u00ec da 5 milioni di dollari a oltre 500 milioni di dollari (con la stessa somma fornita a sua volta dall'Arabia Saudita).\nQuesto sforzo di Charlie alla fine diventa una componente importante della politica estera degli Stati Uniti, conosciuta come la Dottrina Reagan, in base alla quale gli Stati Uniti hanno ampliato l'assistenza oltre i mujaheddin e hanno iniziato a sostenere anche altri movimenti di resistenza anticomunisti in tutto il mondo. Charlie afferma che l'alto funzionario del Pentagono Michael Pillsbury convinse il presidente Ronald Reagan a fornire gli Stinger agli afghani. Una volta assistito al ritiro sovietico, Gust consiglia con veemenza a Charlie di cercare sostegno per la rinascita dell'Afghanistan dopo l'occupazione sovietica, facendo riferimento alla storia del \"maestro zen\" del cavallo perduto; sottolinea anche che la ricostruzione delle scuole nel paese sar\u00e0 essenziale per educare i bambini prima che siano influenzati dai \"pazzi\". Charlie tenta di fare appello a questo con il governo, ma non trova entusiasmo nemmeno per le modeste misure che propone. Alla fine riceve un importante encomio per il suo sostegno ai servizi clandestini degli Stati Uniti, ma il suo orgoglio \u00e8 temperato dalle sue paure del ritorno di fiamma che i suoi sforzi segreti potrebbero produrre in futuro e le implicazioni del disimpegno degli Stati Uniti dall'Afghanistan.\nProduzione.\nRiprese.\nMolti degli elicotteri e degli aerei abbattuti con i missili Stinger non sono sovietici, bens\u00ec vecchi modelli statunitensi.\nDistribuzione.\nLa pellicola \u00e8 stata distribuita negli Stati Uniti il 21 dicembre 2007 e in Italia l'8 febbraio 2008."}
{"id": "1358121", "revid": "729019", "url": "https://it.wikipedia.org/wiki?curid=1358121", "title": "Tranvia Brescia-Cellatica-Gussago", "text": "La tranvia Brescia-Cellatica-Gussago era una breve linea tranviaria interurbana della rete provinciale bresciana che collegava la citt\u00e0 di Brescia al comune di Gussago, passando per il centro abitato di Cellatica.\nStoria.\nAgli inizi del 1904, i consigli comunali di Gussago, Cellatica e Brescia manifestarono l'interesse per una linea tranviaria che collegasse Brescia ai due comuni limitrofi; costituendo allo scopo un comitato promotore.\nFu raggiunto un accordo in tal senso con la Societ\u00e0 Elettrica Porta &amp; C., interessata ad allargare il proprio giro d'affari nel ramo delle tranvie elettriche, la quale si offr\u00ec per la costruzione e per l'esercizio della linea in cambio di contributi da parte dei tre comuni e della provincia di Brescia.\nStando agli impegni, la linea avrebbe avuto una lunghezza di 8,718\u00a0km e sarebbe andata da Porta Trento a Gussago, passando per Sant'Eustacchio, Torricella, Cellatica. Era prevista una diramazione verso Porta Milano, dove si sarebbe attestato un secondo capolinea. Le rotaie Vignoles sarebbero state di 21\u00a0kg/m a scartamento normale, mentre la carreggiata dell'intera strada sarebbe stata di 6,80 metri nei tratti urbani e 6 nei tratti extraurbani. L'alimentazione sarebbe stata a corrente elettrica continua tra 500 e 700 volt.\nNel 1905 la Porta &amp; C. si tramut\u00f2 in Societ\u00e0 Elettrica Bresciana. In quell'anno si procedette all'allargamento della carreggiata. L'anno successivo cominciarono i lavori di armamento. La linea fu inaugurata il 20 gennaio 1907. La celerit\u00e0 dei lavori fu dovuta principalmente alla campagna propagandistica della Societ\u00e0 Elettrica contro la municipalizzazione della rete tranviaria di Brescia. Quindici giorni dopo l'inaugurazione della Brescia-Gussago, infatti, si sarebbe tenuto il referendum relativo a quell'argomento.\nA seguito del passaggio della rete provinciale tranviaria dalla Tramways \u00e0 Vapeur alla SEB, la linea fu prolungata da Porta Milano alla stazione della societ\u00e0 belga che sorgeva nei pressi della stazione ferroviaria.\nA cavallo della prima guerra mondiale ci furono diverse proposte da parte di comuni franciacortini per un prolungamento da Gussago fino ad Adro e Palazzolo o Sarnico, ma rimasero lettera morta. Dopo il conflitto bellico e come avvenne per le altre linee provinciali, la SEB cedette la gestione della tranvia alla sua controllata Tramvie Elettriche Bresciane.\nLe corse tranviarie furono sospese nell'estate del 1953 e il binario fu rimosso nello stesso periodo.\nCaratteristiche.\nLa tranvia era a binario unico, allo scartamento ordinario di 1445 mm.\nLa trazione dei veicoli era elettrica a corrente continua, prima a 600 Volt, poi a 1200, adeguandola resto della rete provinciale.\nPercorso.\nNei primi anni d'esercizio la linea risultava separata dai binari della rete della Tramways \u00e0 Vapeur, per cui i capilinea si trovavano presso Porta Trento, dove era possibile l'interscambio con la tranvia valtriumplina, e presso Porta Milano, attraversata dalle linee tranviarie urbane. A seguito del rilevamento delle concessioni provinciali da parte della SEB, si decise di spostare un capolinea da Porta Milano alla stazione tranviaria nei pressi di quella ferroviaria.\nDalla stazione la linea si immetteva lungo in via Stazione in direzione di Porta San Nazzaro lasciandosi a destra i binari della tranvia Brescia-Mantova-Ostiglia, della linea urbana per Corso Zanardelli e delle tranvie per Idro e Sal\u00f2. Nei pressi degli edifici daziari la linea abbandonava alla sua sinistra le tranvie per Ostiano e Soncino. Il binario si immetteva sul lato destro della circonvallazione esterna (attuali via Fratelli Ugoni e via Niccol\u00f2 Tartaglia per congiungersi con la diramazione proveniente da Porta Trento nei pressi dell'incrocio fra via Sant'Eustaccio e via Veneto.\nLa tranvia percorreva quindi in via Sant'Eustacchio e quindi si immetteva nell'attuale via Franchi in direzione il sobborgo di Ponte Crotte nei pressi del quale si scavalcava il fiume Mella. Da ponte Crotte si proseguiva lungo la strada per Cellatica, scollinando all'altezza dei Campiani e scendendo lungo le attuali via Torricella di sopra e via XV Aprile.\nLa linea attraversava il centro abitato di Cellatica passando per il tragitto via Bertulli \u2013 via Attico \u2013 piazza Martiri della Libert\u00e0 \u2013 via Risorgimento, quindi percorreva la strada per Gussago corrispondente alle attuali via Caporalino e via Alcide De Gasperi. Il percorso gussaghese si snodava lungo le attuali via IV Novembre e via Peracchia, mentre la stazione terminale era posizionata nel piazzale di fronte alla Chiesa parrocchiale."}
{"id": "1358125", "revid": "116696201", "url": "https://it.wikipedia.org/wiki?curid=1358125", "title": "Claire McCaskill", "text": "Nel 2004 si \u00e8 candidata come governatrice del Missouri, ma ha ottenuto il 47,9% dei voti ed \u00e8 stata sconfitta dal candidato repubblicano Matt Blunt. Nel 2006 si \u00e8 candidata al Senato ed \u00e8 stata eletta con il 49,6% dei consensi.\nIn vista delle elezioni presidenziali statunitensi del 2008 ha appoggiato Barack Obama nelle elezioni primarie dei democratici.\nNelle elezioni del 6 novembre 2012 ha riconquistato il seggio sconfiggendo il candidato repubblicano Todd Akin.\nRicandidatasi nel 2018, venne sconfitta dall'avversario repubblicano Josh Hawley."}
{"id": "1358127", "revid": "174852", "url": "https://it.wikipedia.org/wiki?curid=1358127", "title": "Iryon", "text": ""}
{"id": "1358132", "revid": "11227953", "url": "https://it.wikipedia.org/wiki?curid=1358132", "title": "The Cassandra Crossing", "text": ""}
{"id": "1358142", "revid": "1243", "url": "https://it.wikipedia.org/wiki?curid=1358142", "title": "Rete tranviaria di Brescia", "text": "La rete tranviaria di Brescia era un insieme di tranvie a carattere urbano e vicinale che caratterizz\u00f2 il sistema dei trasporti pubblici del capoluogo bresciano tra il 1882 e il 1949.\nLe linee furono inizialmente a trazione animale e gestite dalla societ\u00e0 belga Tramways \u00e0 vapeur de la province de Brescia; in seguito vennero municipalizzate ed elettrificate dall'azienda dei servizi municipalizzati. A partire dagli anni trenta furono progressivamente sostituite dalle filovie.\nStoria.\nLe tranvie extraurbane e il tram a cavalli.\nAgli inizi degli anni Ottanta del secolo XIX, grazie all'iniziativa dell'amministrazione provinciale, la citt\u00e0 di Brescia era stata collegata alle zone pi\u00f9 importanti della sua provincia tramite linee tranviarie a vapore.\nA causa del fatto che era stata la Provincia ad aver concesso la costruzione delle tranvie sulle strade di propria competenza, esse si assestavano tutte sulla circonvallazione esterna alle mura della citt\u00e0, senza attraversare alcuna porta d'ingresso. Inoltre non erano collegate fra loro: la Brescia-Orzinuovi partiva dalla Stazione di Brescia, la Brescia-Gardone Val Trompia iniziava presso Porta Trento, mentre la Brescia-Vobarno e la Brescia-Montichiari si assestavano presso Porta Venezia. Per via della differente societ\u00e0 di gestione, i binari di queste ultime due linee erano separati.\nLa Tramways \u00e0 Vapeur de la Province de Brescia aveva provveduto nel gennaio del 1881 ad acquistare un terreno presso la Stazione ferroviaria allo scopo dichiarato di costruire la stazione principale delle sue linee tranviarie. L'anno successivo chiese al comune, proprietario della circonvallazione esterna, la possibilit\u00e0 di unificare le sue linee in maniera da assestarle nei pressi della stazione ferroviaria. L'amministrazione comunale si mostr\u00f2 favorevole alla richiesta a patto che il capolinea unificato fosse posto all'interno della cinta muraria. Si presentarono quindi due progetti, entrambi passanti per Porta Cremona: il primo posizionava il capolinea presso l'attuale via del Territorio, mentre il secondo presso Piazza Duomo.\nLa preferenza dell'amministrazione fu rivolta all'ultimo progetto, ma la Compagnie Generale, proprietaria della \"Tramways \u00e0 Vapeur\", dichiar\u00f2 poco sicuro che le locomotive a vapore attraversassero le strette strade del centro storico. La societ\u00e0 belga propose quindi l'alternativa di una tranvia a cavalli che collegasse Piazza Duomo alla stazione ferroviaria e nello stesso tempo si ritir\u00f2 dal progetto, in quanto la trazione equina non era nella sua ragione sociale. Solo quando la Soci\u00e9t\u00e9 Anonyme d'Entreprise Generale de Travaux si fece avanti per una tranvia a cavalli che collegasse Porta Milano a Porta Venezia, la \"Tramways \u00e0 Vapeur\" cambi\u00f2 idea e propose due nuovi progetti:\nLa societ\u00e0 belga era decisamente favorevole al primo progetto, mentre l'amministrazione comunale era favorevole al secondo, che avrebbe consentito di porre il capolinea della maggior parte delle tranvie extraurbane nel centro della citt\u00e0. Solo quando fu chiaro che i decreti del Governo relativi alle concessioni delle tranvie ponevano dei forti limiti ai locomotori a vapore relativamente all'attraversamento dei centri urbani, l'amministrazione e il consiglio comunale rinunciarono al proposito accentratore, formalizzando l'approvazione del primo progetto il 6 luglio 1882.\nI lavori per la sistemazione del tratto stradale interessato erano gi\u00e0 stati avviati da tempo e furono celeri: la linea fu inaugurata il 12 giugno 1882. Ci furono subito polemiche sulla scarsa velocit\u00e0 di esercizio della linea, che collegava la stazione a Piazza Duomo in venti minuti, cio\u00e8 pi\u00f9 di quanto si sarebbe potuto impiegare andando a piedi. Inoltre si evidenzi\u00f2 la scarsa affluenza dei passeggeri nel tratto dopo Corso del Teatro. Si decise, quindi, di sopprimere il tratto da via del Dosso (prima parte dell'attuale via Mazzini) e di proseguire la tranvia per Porta Venezia dove si sarebbe assestata sulla linea per Vobarno-Vestone: la nuova linea fu inaugurata il 14 novembre 1882.\nNella seduta del 20 ottobre 1882 si decise anche di aprire una tranvia a cavalli collegante Porta Milano a Porta Venezia: la nuova linea si sarebbe separata da quella gi\u00e0 esistente presso l'incrocio fra l'attuale Corso Martiri della Libert\u00e0 e Corso Palestro, proseguendo lungo l'attuale via Pace e via Garibaldi. Questa linea fu inaugurata il 6 gennaio 1883 e fu contrassegnata da un disco verde, mentre la Porta Venezia-Stazione aveva un disco rosso.\nLe quattro tranvie a vapore extraurbane non completavano il collegamento tra la citt\u00e0, allora inglobata all'interno delle mura cittadine, e le frazioni esterne. Per consentire il collegamento fra Porta Milano e le frazioni di Borgo San Giovanni e di Ponte San Giacomo (sul Mella) fu costruita una tranvia a cavalli. La concessione della linea fu rilasciata alla \"Tramways \u00e0 Vapeur\" che spost\u00f2 la rimessa dei cavalli da Porta Venezia a Borgo San Giovanni e inaugur\u00f2 la linea il 6 settembre 1885. L'armamento della linea era stato costruito in previsione di una futura estensione verso la Franciacorta, attuabile con la trazione a vapore. Tuttavia il progetto non ebbe seguito, per cui fu possibile solamente estendere le partenze della Brescia-Sal\u00f2 dal Ponte Mella, oltre che da Porta Venezia e dalla Stazione.\nNel corso degli anni ottanta, furono anche aperte delle tranvie a cavalli lungo il tratto Porta Trento - Stocchetta della Brescia-Gardone Val Trompia e lungo il tronco Porta Venezia - Sant'Eufemia della Brescia-Vestone. Il servizio delle due linee extraurbane, soprattutto per quanto riguardava le fermate facoltative, infatti, non era stato ritenuto sufficiente per servire le frazioni attraversate, per cui l'amministrazione comunale impose alla \"Tramways \u00e0 Vapeur\" l'offerta di corse tranviarie a trazione equina.\nLe tranvie elettriche e la municipalizzazione.\nL'Esposizione di Brescia del 1904 ebbe come sede il Castello, per cui l'amministrazione comunale, condotta dal sindaco Federico Bettoni Cazzago, scart\u00f2 il progetto di una funicolare da Piazza Martiri di Belfiore ed opt\u00f2 per la costruzione di una linea tranviaria a trazione elettrica che collegasse Corso Zanardelli alla fortezza cittadina. La costruzione fu affidata alla \"Tramways \u00e0 Vapeur\" che ne avrebbe avuto l'esercizio per tutta la durata dell'esposizione, dal 1\u00ba maggio al 30 settembre 1904. Per questo motivo, il materiale rotabile fu preso a noleggio.\nLa linea fu occasione per rinverdire la proposta di unire Porta Cremona a Porta Trento con una tranvia: un progetto fino a quel momento irrealizzabile per via della ristrettezza delle strade a settentrione di Palazzo Loggia. Il passaggio per Via San Faustino della linea dell'Esposizione, infatti, fu consentito solo grazie all'allargamento della strada, conseguenza della decisione del piano regolatore del 1897 di abbattere alcuni edifici tra il Celato e Rua Sovera.\nTerminata l'Esposizione, la \"Tramways \u00e0 Vapeur\" non disarm\u00f2 la linea, facendo intendere all'amministrazione comunale che avrebbe realizzato la Porta Trento-Porta Cremona, se avesse ottenuto un prolungamento della licenza d'esercizio delle linee urbane, la quale sarebbe scaduta il 31 dicembre 1906. Nella realt\u00e0 tranviaria bresciana, per\u00f2, si stava affacciando la Societ\u00e0 Elettrica Bresciana che il 29 maggio 1905 aveva ottenuto dal Consiglio comunale la possibilit\u00e0 di costruire la tranvia Brescia-Cellatica-Gussago, anch'essa a trazione elettrica. Il 27 settembre dello stesso anno la SEB riusc\u00ec ad ottenere dal consiglio comunale la concessione della Porta Trento-Porta Cremona: terminava il monopolio della \"Tramways \u00e0 Vapeur\" sulla rete urbana. La societ\u00e0 belga dovette cedere l'armamento della Corso Zanardelli-Castello alla SEB. Questa disarm\u00f2 in poche settimane il tratto Piazza Loggia-Corsetto Sant'Agata-Via San Faustino per sostituirlo con il pi\u00f9 breve Piazza Loggia-Via San Faustino, consentito dal nuovo assetto urbano.\nIl duopolio nell'esercizio della rete urbana ebbe vita breve. L'imminente scadenza della licenza della \"Tramways \u00e0 Vapeur\" spinse la Giunta del sindaco Vincenzo Bettoni Cazzago, sostenuta da una maggioranza di liberali moderati e cattolici, a municipalizzare le linee come previsto dalla Legge Giolitti. Il 5 giugno 1906, il consiglio comunale ratific\u00f2 il progetto dell'ing. Taccolini, Capo Ufficio Tecnico del Comune, relativo alla \"Municipalizzazione dell'impianto e del servizio tramviario urbano a trazione elettrica\". L'amministrazione comunale avrebbe rilevato la licenza della \"Societ\u00e0 Elettrica Bresciana\" sulla Porta Trento-Porta Cremona e della \"Tramways \u00e0 Vapeur\" sulle tranvie a cavalli. Inoltre su queste ultime avrebbe proceduto ad una progressiva elettrificazione iniziando dai binari della circonvallazione esterna. L'esito delle elezioni amministrative del novembre 1906 furono sfavorevoli all'alleanza cattolico-moderata, per\u00f2 la nuova Giunta, condotta dal sindaco liberal progressista Girolamo Orefici, prosegu\u00ec il progetto di municipalizzare le tranvie cittadine. Il 31 dicembre il Comune ingiunse la SEB a consegnare gli impianti della sola \"linea dell'Esposizione\", poich\u00e9 il prolungamento da Corso Zanardelli a Porta Cremona, in quel momento di competenza della societ\u00e0 elettrica, non era ancora stato completato.\nLa municipalizzazione fu sottoposta a referendum il 3 febbraio 1907. Votarono 5274 su 9175 iscritti; i s\u00ec furono 3621, mentre i no furono 1619. Tutte le forze politiche presenti nel consiglio comunale sostennero la municipalizzazione. Solo la SEB sostenne la campagna del \"no\", proponendosi a rilevare la rete urbana e a elettrificarla tramite una campagna aggressiva e apparentemente efficace.\nAll'inizio del 1907 cominciarono i lavori di elettrificazione delle tranvie del centro storico: la Porta Trento-Porta Cremona fu completata il 15 settembre e attivata il 25, la Porta Milano-Porta Venezia e la Corso Zanardelli-Stazione furono aperte il 6 gennaio 1908. La gestione provvisoria delle tranvie a cavalli rimase alla \"Tramways \u00e0 Vapeur\" fino alla sera del 1\u00ba maggio 1907, quando, per via della cessione delle sue concessioni alla SEB, subentr\u00f2 la Societ\u00e0 Elettrica.\nL'estensione della rete ai sobborghi.\nIl 14 maggio 1909 il Consiglio comunale deliber\u00f2 sull'elettrificazione della Porta Milano - Ponte San Giacomo. Fu deciso anche di riarmarla. La Deputazione provinciale, proprietaria della strada, diede la sua approvazione il 10 gennaio 1910. La nuova linea fu aperta nel 1912.\nPer risolvere i problemi dovuti alla forte richiesta di corse sulla linea Stazione ferroviaria - Corso Zanardelli, si decise di renderla circolare, allungando il percorso da Corso Zanardelli a via San Martino e Via Solferino (attuali via San Martino della Battaglia e gi\u00e0 solcate dal tram Porta Trento-Porta Cremona) e costruendo un nuovo tratto che da quest'ultima si unisse alla Stazione passando per Via XX Settembre. Inoltre si decise di raddoppiare il binario lungo l'intero percorso. La linea tranviaria secondo questa concezione fu aperta nel marzo 1913.\nSi decise di collegare la frazione di Mompiano a Porta Trento, facendo passare il tram per Borgo Trento e il casello daziario di Isolabella (attuale Piazzale Pola). La linea avrebbe avuto una lunghezza di 3,5 km e sarebbe stata armata con rotaie Vignoles e a gola. Il capolinea era stato fissato davanti alla Chiesa di Santa Maria di Mompiano e a Porta Trento; quest'ultimo fu poi spostato a Piazza Loggia, nei pressi della quale fu aggiunto un binario di scambio. La linea fu inaugurata il 27 giugno 1915.\nLa costruzione della linea per Mompiano fu di spunto per allungare le corse dirette della Porta Trento - Porta Cremona fino al casello daziario settentrionale della citt\u00e0, posto a Isolabella, e a quello meridionale, posto in localit\u00e0 Forca di Cane (presso l'imbocco dell'attuale via Bianchi in via Cremona). Il prolungamento da Porta Cremona dovette ottenere l'approvazione della deputazione provinciale, proprietaria di via Cremona, che concesse il suolo durante la seduta del 16 giugno 1914. Si ignora se la nuova linea prolungata sia stata inaugurata assieme alla linea di Mompiano o nei mesi successivi.\nIl 10 novembre 1915 il Consiglio deliber\u00f2 la prosecuzione del traffico tranviario della Porta Milano - Porta Venezia fino al sobborgo di San Francesco di Paola. Erano state organizzate anche delle corse che effettuavano il percorso tranviario completo da Ponte San Giacomo a San Francesco.\nProbabilmente fu a partire dagli anni dieci che le linee tranviarie furono contrassegnate da un numero.\nLa Prima guerra mondiale e la crisi economica che consegu\u00ec ferm\u00f2 i lavori di prolungamento della rete. Solo nel 1924, la sezione \"Tramvie urbane\" della societ\u00e0 Servizi Municipalizzati (SS.MM.) fu risanata, per cui solo negli anni successivi si cominci\u00f2 ad acquistare nuove rotaie per sostituire quelle logore.\nTra il 1926 e il 1929 si compirono vari prolungamenti: la linea 2 (Forca di Cane - Isolabella) si allung\u00f2 a nord facendo assestare il capolinea in via Garza, mentre il capolinea della linea 1 (Porta Milano - Porta Venezia) fu spostato pi\u00f9 a ovest, all'imbocco di Via Industriale, e pi\u00f9 a est, nel quartiere della Bornata. Nel 1931 la linea 7 (Porta Venezia - San Francesco di Paola) fu prolungata agli inizi di Sant'Eufemia e successivamente, quando la tranvia interurbana della Valsabbia e della Riviera dovette spostare i binari, al centro della frazione. Sfruttando i binari della linea 1, si decise successivamente anche di spostare il capolinea occidentale della 7 pi\u00f9 a ovest, assestandolo in Piazzetta San Barnaba.\nNel 1928 si raddoppi\u00f2 la linea tranviaria presso Via Cremona.\nPassaggio alle linee filoviarie.\nA met\u00e0 degli anni trenta, il Comune di Brescia dovette affrontare il rinnovo della pavimentazione delle strade percorse da linee tranviarie, quindi sarebbe stato necessario approfittare dei lavori per il ricambio dei binari e il riassestamento del fondo. La valutazione di mantenere il sistema di trasporto fu negativa, al di l\u00e0 della spesa necessaria al ricambio del materiale: la velocit\u00e0 media del tram era attorno ai 10\u00a0km/h e le vetture dovevano rimanere di piccole dimensioni per affrontare le strette curve del centro. Si decise, quindi, di studiare un nuovo sistema che sostituisse quello tranviario.\nNel 1932 era stato sperimentato un servizio di autobus con motore a scoppio che collegava la localit\u00e0 Sant'Eustacchio, sede di numerose industrie siderurgiche, a Bottonaga, quartiere operaio, ma i risultati erano stati deludenti. Si decise di sperimentare il sistema filoviario che avrebbe dovuto garantire maggior velocit\u00e0 commerciale e risparmio nella manutenzione grazie all'assenza di rotaie.\nDopo le necessarie prove e sperimentazioni, la filovia fece il suo ingresso in maniera progressiva all'interno del sistema dei trasporti pubblici della citt\u00e0. Nel 1935, la linea 3 (Porta Milano - San Giacomo) fu trasformata in filovia. Nel 1936 tocc\u00f2 alla 4 che, per un certo periodo, funzion\u00f2 alternando tram e filobus. Il 1\u00ba gennaio 1937, la sezione \"Tramvie urbane\" della Servizi Municipalizzati fu ridenominata in \"Filovie elettriche urbane\". A novembre di quell'anno anche le linee 1 e 2 furono trasformate in filovia.\nAlla fine degli anni trenta, rimasero funzionanti solo le tranvie urbane che collegavano il centro con i sobborghi di Mompiano e di Sant'Eufemia; rispettivamente la tranvia 5 e la 7.\nDurante i bombardamenti della Seconda guerra mondiale, la rete filoviaria dimostr\u00f2 di poter essere ripristinata in tempo minore rispetto a quella tranviaria, per cui si decise di procedere al passaggio anche per le due tranvie sopravvissute. Nel 1948 tocc\u00f2 alla tranvia per Sant'Eufemia. Il 22 aprile 1949 il Consiglio comunale deliber\u00f2 la trasformazione della linea 5 in filovia; il servizio sulla stessa fu poi soppresso il 3 ottobre seguente.\nNel secondo dopoguerra, per far fronte alla necessit\u00e0 di rimpiazzare le molte elettromotrici distrutte, 2 motrici di costruzione Savigliano furono cedute alla rete tranviaria della Spezia presso la quale vennero rinumerate 58 e 60.\nAll'inizio degli anni cinquanta sparirono progressivamente anche le linee tranviarie interurbane della rete extraurbana.\nIpotesi di ricostruzione di linee tranviarie urbane.\nA partire dagli anni Ottanta, l'ASM cerc\u00f2 soluzioni per i problemi di mobilit\u00e0 e di sosta presenti in una citt\u00e0 che era cresciuta vorticosamente nei due decenni precedenti e identific\u00f2 la metropolitana leggera automatica come infrastruttura adatta a sviluppare la nuova rete di trasporti urbani nel corso degli anni Novanta. Si indisse una gara internazionale nel 1988, ma la crisi politica delle amministrazioni cittadine tra il 1990 e il 1994 ferm\u00f2 il progetto. Nel 1996, nel corso degli studi e delle analisi per il nuovo Piano regolatore generale, l'architetto Bernardo Secchi, consulente responsabile della sua redazione, contest\u00f2 il progetto della metropolitana e propose in alternativa una rete tranviaria di superficie che si sarebbe dovuta sviluppare su tre direttrici: Mompiano-Stazione-San Polo, Urago Mella-Stazione-Brescia e Mandolossa-Stazione-Sant'Eufemia. L'ipotesi fu contestata sia dalla giunta Martinazzoli sia dal direttore dell'ASM Renzo Capra in quanto intenzionati ad appoggiare il progetto della metropolitana, che poi fu realizzata e nel 2013 fu aperta all'esercizio. Le tre linee rimasero presenti nel piano regolatore in rispetto del quale furono convertite in autolinee di forza in superficie e battezzate Linea ad Alta Mobilit\u00e0 (LAM).\nNel 2014, la giunta Del Bono manifest\u00f2 l'interesse ad adottare il tram come mezzo di trasporto di qualit\u00e0 per i quartieri della citt\u00e0 scoperti dal servizio della metropolitana. Il progetto di una nuova rete fu inserito nel Piano urbano di mobilit\u00e0 sostenibile (PUMS), approvato dal consiglio comunale nel febbraio 2018, e prevedeva uno sviluppo su tre relazioni: Pendolina-via Mazzini-Stazione-Fiera, Violino-via Mazzini-Sant'Eufemia e Fiera-Stazione-Sant'Eufemia. Brescia Mobilit\u00e0 si accord\u00f2 con le Ferrovie dello Stato per stendere un progetto preliminare: la realizzazione delle tre linee tranviarie sarebbe avvenuta con il metodo della finanza di progetto, impegnando finanziariamente l'amministrazione comunale solo ad opera completata. L'anno seguente, il progetto fu presentato al Ministero delle Infrastrutture per ottenere un finanziamento che coprisse il 51% delle spese di costruzione, ma non riusc\u00ec a entrare tra le opere che ottennero le risorse ministeriali.\nNel gennaio 2021, di fronte a un nuovo bando del Ministero delle Infrastrutture, la giunta Del Bono ripropose il progetto di una sola linea tranviaria, collegante il quartiere della Pendolina al Centro Fiera-Palaleonessa. Fu abbandonata la collaborazione fra Brescia Mobilit\u00e0 e le Ferrovie dello Stato e si chiese un finanziamento pari al 99% delle spese da sostenere, preventivate in circa 363 milioni di Euro. La Conferenza unificata, riunitasi l'11 novembre dello stesso anno, approv\u00f2 il finanziamento del nuovo progetto a condizione che il progetto esecutivo sia steso entro il 2023.\nCaratteristiche.\nRete a trazione ippica.\nGestione della Tramways \u00e0 Vapeur de la Province de Brescia (1882-31 dicembre 1906)\nTranvie elettriche.\nLinee municipali gestite della Azienda Servizi Municipalizzati Brescia (1907-1949):\nA partire dagli anni dieci la rete venne organizzata in linee contrassegnate da un numero. Nel 1931 la situazione era la seguente:\nNel 1935 la linea 3 fu la prima a essere tramutata in filovia, seguita durante i due anni successivi dalla 1 che venne fusa con la 3, la 2 e la 4. La 5 e la 7 rimasero tranvie fino alla fine degli anni quaranta."}
{"id": "1358144", "revid": "80339", "url": "https://it.wikipedia.org/wiki?curid=1358144", "title": "Sovetski", "text": ""}
{"id": "1358145", "revid": "80339", "url": "https://it.wikipedia.org/wiki?curid=1358145", "title": "Sovetsky", "text": ""}
{"id": "1358147", "revid": "80339", "url": "https://it.wikipedia.org/wiki?curid=1358147", "title": "Sovetskiy", "text": ""}
{"id": "1358150", "revid": "834", "url": "https://it.wikipedia.org/wiki?curid=1358150", "title": "Universit\u00e0 Washington a Saint Louis", "text": "La Universit\u00e0 Washington a Saint Louis (in inglese: \"Washington University in St. Louis\") \u00e8 un'universit\u00e0 privata statunitense situata a Saint Louis nel Missouri.Fu fondata nel 1853 durante la presidenza di Millard Fillmore da William Greenleaf Eliot e Wayman Crow con il nome di \"Eliot Seminary\". Nel 1857 il nome fu cambiato in \"Washington University\" in onore di George Washington, primo presidente degli Stati Uniti."}
{"id": "1358152", "revid": "666668", "url": "https://it.wikipedia.org/wiki?curid=1358152", "title": "Washington University", "text": ""}
{"id": "1358160", "revid": "110157", "url": "https://it.wikipedia.org/wiki?curid=1358160", "title": "Poka\u010di", "text": "Poka\u010di (anche traslitterata come \"Pokachi\") \u00e8 una cittadina petrolifera della Russia siberiana occidentale, situata nel Circondario Autonomo degli Chanty-Mansi; sorge sulla riva destra del fiume Vat'egan, 350 chilometri ad est di Chanty-Mansijsk, nel \"rajon\" Ni\u017enevartovskij.\nFondata nel 1984 come centro petrolifero, ebbe un rapido sviluppo ed ottenne lo \"status\" di citt\u00e0 nel 1992; lo sfruttamento petrolifero \u00e8 tuttora il comparto trascinante dell'economia cittadina (societ\u00e0 \"Poka\u010devneft'\").\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1358161", "revid": "80339", "url": "https://it.wikipedia.org/wiki?curid=1358161", "title": "Pokachi", "text": ""}
{"id": "1358162", "revid": "287204", "url": "https://it.wikipedia.org/wiki?curid=1358162", "title": "Pokaci", "text": ""}
{"id": "1358165", "revid": "122290868", "url": "https://it.wikipedia.org/wiki?curid=1358165", "title": "Chiese lignee del Maramure\u0219", "text": "Le chiese lignee del Maramure\u0219 si trovano a nord della Transilvania e rappresentano otto tecniche architetturali risalenti a diversi periodi e relativi a diverse zone. Tutte queste chiese sono affiliate alla chiesa ortodossa rumena. Sono costruzioni in legno strutturale strette ed alte, con campanili particolarmente alti e sottili situati sul lato occidentale dell'edificio. Sono una particolare espressione di architettura vernacolare tipica dell'ambiente culturale di questa zona montuosa della Romania.\nMaramure\u0219 \u00e8 probabilmente una delle regioni pi\u00f9 conosciute della Romania, ma non \u00e8 una delle pi\u00f9 visitate. I suoi ben conservati villaggi e chiese in legno, il suo tipico stile di vita, ed i vestiti locali tuttora in uso rendono Maramure\u0219 un museo vivente. Gli estesi prati, cosparsi di fattorie e villaggi, colpiscono la vista di coloro che si avvicinano all'area. Le famose chiese lignee della regione furono erette durante il diciassettesimo e diciottesimo secolo sulle fondazioni di vecchie chiese ormai scomparse.\nLa scelta di utilizzare il legno nella costruzione deriv\u00f2 dal divieto ungherese di creare chiese ortodosse in pietra. Le chiese sono formate da pannelli spessi, all'interno sono piccole e buie e dipinte con scene bibliche in stile naif. La sua principale caratteristica \u00e8 l'altezza delle torri che sovrastano l'entrata ed i possenti tetti che fanno sembrare piccolo il resto della chiesa.\nNel 1999 l'UNESCO inser\u00ec questo sito tra i patrimoni dell'umanit\u00e0 per la particolare architettura religiosa e la tradizionale tecnica costruttiva in legno.\nDescrizione.\nLa regione storica di Maramure\u0219, oggi divisa tra Ucraina e Romania, \u00e8 uno dei luoghi in cui si trova un ricco retaggio culturale derivato dalle tecnica di costruzione in legno. Le chiese che si trovano nella zona centrale o in quella meridionale sono apparse a partire dal sedicesimo secolo, fino al diciottesimo. Dal momento che le conoscenze necessarie per la costruzione circolarono per tutta l'Europa, la loro notoriet\u00e0 si diffuse ben oltre i confini della regione.\nNell'odierno Maramure\u0219 vi sono tuttora 42 chiese in legno, e circa un terzo di loro ha almeno due secoli di vita. Nonostante il loro numero, la tecnica di costruzione \u00e8 destinata ad essere dimenticata a causa del sempre minor numero di esperti carpentieri che vi si dedicano.\nTra il medioevo ed il diciottesimo secolo le capacit\u00e0, la conoscenza e l'esperienza dovuti alla costruzione degli edifici con piani e muri sigillati, cos\u00ec come per i giunti, raggiunsero un livello fuori dall'ordinario. Gli artigiani di Maramure\u0219 che furono in grado di raggiungere questi livelli non erano semplici paesani, ma carpentieri specializzati in chiese.\nDal momento che la tradizione locale di erigere chiese dipende da coloro che le costruirono ed usarono, queste diventano fondamentali nello studio antropologico della zona.\nLe chiese in legno rivelano l'esistenza tra il diciassettesimo ed il diciottesimo secolo di almeno due scuole di costruzione. In seguito questi divennero prima tre, per poi diversificarsi in numerosi stili, il che dimostra che le conoscenze, passando di generazione in generazione, si sono modificate, e perfezionate.\nIl ruolo dei nobili fondatori di rito orientale fu decisivo nella formazione di uno stile regionale applicato alle chiese locali. Le chiese sono una specie di specchio della societ\u00e0 che abitava un territorio modesto, e che si manifestava nei secoli nella sua doppia condizione di cristianit\u00e0 orientale e nobilt\u00e0 occidentale.\nLe chiese di Maramure\u0219 aprono dei collegamenti con altre opere simili sparse per l'intera Europa. La distinzione tipica della zona tra edifici sacri e profani divenne l'esempio per altre regioni del continente.\nCon la rinascita dell'edilizia religiosa dopo la rivoluzione rumena del 1989 sono state aggiunte altre chiese in stile tradizionale.\nChiese lignee.\nQuella che segue \u00e8 la lista delle chiese lignee esistenti (in grassetto), completata con quelle scomparse conosciute. In Rumeno \"Susani\" significa \"alto cittadino\" mentre \"Josani\" significa \"basso cittadino\". I nomi distinguono le chiese dei villaggi che ne contengono pi\u00f9 di una."}
{"id": "1358166", "revid": "47767", "url": "https://it.wikipedia.org/wiki?curid=1358166", "title": "Rosaria", "text": ""}
{"id": "1358170", "revid": "767487", "url": "https://it.wikipedia.org/wiki?curid=1358170", "title": "Fat Pat", "text": "Di lui ricordiamo la collaborazione con Lil' Troy e la morte del fratello conosciuto come Big Hawk.\nBiografia.\nFat Pat era sotto contratto con la Wreckshop Records. Il 3 febbraio 1998 Fat Pat si rec\u00f2 a casa di un impresario per ritirare un compenso ma non lo trov\u00f2 in casa e venne ucciso da ignoti. Tutti i suoi album sono quindi postumi. Il suo album d'esordio, \"Ghetto Dreams\", venne pubblicato il 17 marzo 1998. Vi compaiono diversi rapper che compiono un tributo a Fat Pat, tra cui Scarface, Willie D, Lil' Keke, DJ Screw, i Bothany Boys, South Park Mexican e altri. Quattro mesi dopo, la Wreckshop Records pubblic\u00f2 il suo secondo album, \"Throwed in tha Game\", contenente il singolo \"Holla at 'Cha Later\". Otto anni dopo, il 1\u00ba maggio 2006, venne ucciso anche il fratello, Big Hawk."}
{"id": "1358173", "revid": "767487", "url": "https://it.wikipedia.org/wiki?curid=1358173", "title": "Lil' Keke", "text": "Lil'Keke \u00e8 un mc e membro della Screwed Up Click. Divenne uno dei rapper pi\u00f9 famosi e rispettati di Houston, pubblicando album solisti per la Jam Down Entertainment. Lil' Keke \u00e8 diventato un rapper famoso e continua a pubblicare album annualmente. La sua canzone \"Southside\" fu un successo nel 1998. Nel 2006 torn\u00f2 col singolo \"Chunk Up Tha Deuce\" con Paul Wall e gli UGK. Attualmente \u00e8 sotto contratto con la Swishahouse Records."}
{"id": "1358174", "revid": "110157", "url": "https://it.wikipedia.org/wiki?curid=1358174", "title": "Radu\u017enyj (Circondario autonomo degli Chanty-Mansi-Jugra)", "text": "Radu\u017enyj (anche traslitterata come \"Raduzhny\") \u00e8 una citt\u00e0 della Russia siberiana occidentale, situata nel Circondario autonomo degli Chanty-Mansi; sorge sul fiume Agan, 475 chilometri a nordest di Chanty-Mansijsk, nel \"rajon Ni\u017enevartovskij\".\nFondata nel 1973 come insediamento a supporto di un centro di estrazione di petrolio e gas naturale; lo \"status\" di citt\u00e0 \u00e8 del 1985.\nLa base economica cittadina \u00e8 sempre basata sull'estrazione di petrolio e gas.\nRadu\u017enyj \u00e8 servita da un aeroporto.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1358175", "revid": "287204", "url": "https://it.wikipedia.org/wiki?curid=1358175", "title": "Policoro (matematica)", "text": "In geometria, un politopo quadridimensionale viene talvolta chiamato policoro, dalla radice greca \"poly\", che significa \"molti\", e \"choros\" che significa \"spazio\".\nViene anche chiamato 4-politopo o poliedroide. L'analogo bidimensionale di un policoro \u00e8 un poligono, e l'analogo tridimensionale \u00e8 un poliedro.\nDefinizione.\nUn policoro \u00e8 una figura chiusa quadridimensionale con vertici, spigoli, facce, e celle. Un vertice \u00e8 un punto dove si incontrano 4 o pi\u00f9 spigoli. Uno spigolo \u00e8 un segmento dove tre o pi\u00f9 facce si incontrano, e una faccia \u00e8 un poligono dove si incontrano due celle. Una cella \u00e8 l'analogo tridimensionale di una faccia, ed \u00e8 pertanto un poliedro. Inoltre, i requisiti seguenti devono essere soddisfatti:"}
{"id": "1358176", "revid": "228587", "url": "https://it.wikipedia.org/wiki?curid=1358176", "title": "Radu\u017enyj", "text": ""}
{"id": "1358178", "revid": "287204", "url": "https://it.wikipedia.org/wiki?curid=1358178", "title": "Raduznyj", "text": ""}
{"id": "1358179", "revid": "80339", "url": "https://it.wikipedia.org/wiki?curid=1358179", "title": "Raduzhnyj", "text": ""}
{"id": "1358180", "revid": "80339", "url": "https://it.wikipedia.org/wiki?curid=1358180", "title": "Raduzhny", "text": ""}
{"id": "1358182", "revid": "80339", "url": "https://it.wikipedia.org/wiki?curid=1358182", "title": "Raduzny", "text": ""}
{"id": "1358183", "revid": "80339", "url": "https://it.wikipedia.org/wiki?curid=1358183", "title": "Raduzni", "text": ""}
{"id": "1358190", "revid": "767487", "url": "https://it.wikipedia.org/wiki?curid=1358190", "title": "Lew Hawk", "text": "Egli era membro della The Color Changin' Click e sta attualmente lavorando con Paul Wall a un suo album d'esordio per il 2008. Era originariamente noto per transazioni di droga e per le sue amicizie con i teppisti locali. Lew Hawk fu introdotto da Paul Wall e da Chamillionaire in una compagnia chiamata Gallup Polls verso la fine del 1998 attraverso un amico comune.\nDi recente Lew Hawk \u00e8 tornato sulla scena e sta registrando il suo secondo album underground, \"Designated Shooter\". Ci sono 17 canzoni pronte per essere pubblicate attorno al novembre 2007."}
{"id": "1358199", "revid": "200154", "url": "https://it.wikipedia.org/wiki?curid=1358199", "title": "Diocesi di Lucca", "text": ""}
{"id": "1358200", "revid": "526841", "url": "https://it.wikipedia.org/wiki?curid=1358200", "title": "Premio Stirling", "text": "Il Premio Stirling (\"Stirling Prize\") \u00e8 un concorso annuale di architettura organizzato dall'associazione britannica Royal Institute of British Architects (RIBA). I vincitori del concorso ricevono un premio di 20.000 sterline. Prende il nome dall'architetto James Stirling (1926-1992).\nLo Stirling Prize della RIBA \u00e8 assegnato all'\"architetto dell'edificio che ha dato il pi\u00f9 grande contributo all'architettura britannica nell'ultimo anno\". L'architetto dev'essere membro della RIBA, ma l'edificio pu\u00f2 trovarsi in un qualsiasi luogo dell'Unione europea.\nIl premio fu istituito nel 1996, ed \u00e8 considerato uno dei pi\u00f9 prestigiosi premi per l'architettura nel Regno Unito. \u00c8 pubblicizzato come l'equivalente per l'architettura del Premio Booker e del Premio Turner. La cerimonia di presentazione \u00e8 trasmessa da Channel 4 e il premio \u00e8 sponsorizzato dalla rivista \"Architects' Journal\"."}
{"id": "1358207", "revid": "1013865", "url": "https://it.wikipedia.org/wiki?curid=1358207", "title": "Comune di Egedal", "text": "Egedal \u00e8 un comune danese situato nella regione di Hovedstaden.\nIl comune \u00e8 stato costituito in seguito alla riforma amministrativa del 1\u00ba gennaio 2007 accorpando i precedenti comuni di Led\u00f8je-Sm\u00f8rum, \u00d8lstykke e Stenl\u00f8se."}
{"id": "1358208", "revid": "1305772", "url": "https://it.wikipedia.org/wiki?curid=1358208", "title": "Pietro da Eboli", "text": "Biografia.\nLa sua vita \u00e8 scarsamente documentata. Risulta incerta, menzionato nel 1221 in un documento della cancelleria federiciana, come gi\u00e0 titolare di un mulino \"Albiscenda\" poi passato con un lascito ereditario al santuario di Montevergine. Questa identificazione comporterebbe la sua morte prima del 3 luglio 1220, data in cui Federico aveva precedentemente confermato il privilegio ecclesiastico su quel mulino.\nSul suo retroterra di cultura classica si innestavano anche competenze mediche, ma \u00e8 dubbio tuttavia che egli si sia formato presso la celebre Scuola Medica Salernitana.\nDalle miniatura che lo raffigurano tonsurato, si potrebbe dedurre che era un chierico. Un'altra miniatura, che lo raffigura coetaneo di Corrado di Querfurt, cancelliere di Enrico VI, potrebbe aleatoriamente suggerirne la nascita negli anni cinquanta del XII secolo.\nLe opere.\n\"Liber ad honorem Augusti\".\nFedele alla politica di Enrico VI, gli dedic\u00f2 il \"Liber ad honorem Augusti\" (noto anche come \"Carmen de Rebus Siculis\" o \"Carmen de motibus Siculis\"), opera in distici e in tre libri, nella quale celebr\u00f2 la conquista del Regno di Sicilia, tessendo le lodi dell'Imperatore.\nIl pregiato codice miniato (\"Burgerbibliothek\" di Berna, \"ms.\" 120 II) pubblicato per la prima volta nel 1746 da Samuel Engel, con le miniature e le correzioni forse autografe, denota una cura particolare, probabilmente in vista di un dono da fare all'imperatore, che non si sa se sia mai stato effettivamente effettuato.\nL'opera, diseguale nel tono, fu composta tra la discesa in Italia di Enrico VI contro Tancredi e il 28 settembre 1197, data della morte dello svevo. Secondo Houben, fu composta nella primavera del 1195, ma, secondo Delle Donne pi\u00f9 probabilmente fu continuato sino all'autunno del 1197 ed \u00e8 possibile che non sia stata portata a termine a causa della morte del dedicatario, Enrico VI.\nIl \"De Balneis Puteolanis\".\n\u00c8 attribuibile a lui, \u00abcon una certa sicurezza\u00bb, sebbene alcuni storici lo associno piuttosto ad Alcadino di Siracusa, il \"De Balneis Puteolanis\" (o \"De Balneis Terrae Laboris\", o \"De Euboicis aquis\", secondo l'ultima edizione curata da Teofilo De Angelis), un carme in 35 epigrammi (o 31, secondo l'ultima edizione, nella quale ne sono aggiunti altri 8 spuri) scritto nell'ultima decade del XII secolo (probabilmente nel 1197), e da lui destinato (come tutte le sue opere) in lode all'imperatore (\"Cesaris ad laudem\"), cio\u00e8, probabilmente, Enrico VI. \nIl \"De balneis\" conobbe una notevole e plurisecolare fortuna: tradotta pi\u00f9 volte in volgare, l'opera \u00e8 tramandata da ben 21 testimoni, ma anche da 12 edizioni a stampa, dal 1457 al 1607.\n\"Mira Federici gesta\".\nIl \"De balneis\" ci informa in chiusura dell'esistenza di una terza e precedente opera, per noi perduta, un poema in lode di Federico Barbarossa, di cui si cantavano le gesta. \nIl mito di Federico II.\nCon Pietro da Eboli ha inizio il processo di mitizzazione della figura di Federico II di Svevia: gi\u00e0 \"Liber ad honorem Augusti\", attraverso i \"presagia\" che scandiscono la nascita dell'erede Hohenstaufen, iniziano a prendere corpo letterario e cronachistico le attese escatologiche che si concentrarono sull'agire storico di Federico II, e ne accompagnarono la figura ben oltre la morte.\nNell'opera sembra presente anche un'allusione a un doppio nome ricevuto dello svevo, \"Federico Ruggero\", una circostanza riportata dagli \"Annali di Montecassino\" ma negletta in genere dalle altre fonti."}
{"id": "1358209", "revid": "767487", "url": "https://it.wikipedia.org/wiki?curid=1358209", "title": "Big Mello", "text": "Biografia.\nIl suo debutto ebbe luogo nel 1992 con il soprannome di \"Big Mello\" nell'album \"Bone Hard Zaggin\" con la Rap-A-Lot Records. Il suo secondo album, \"Wegonefunkwichamind\", arriv\u00f2 tre anni dopo senza alcuna collaborazione dai colleghi della Rap-A-Lot. I critici musicali affermavano che la sua parlata del profondo sud del Texas sembrava quella di Scarface e Z-Ro ed era giudicata buona, anche se non fu mai in buoni rapporti con la Rap-A-Lot e presto la lasci\u00f2.\nNel 1996 pubblic\u00f2 \"Southside Story\" con la casa discografica N-Terrogation, certamente minore della Rap-A-Lot. Questo svantaggio non gli consent\u00ec di diffondere la sua musica nell'ambiente \"rap\" texano.\nMello scomparve fino al 2002, quando annunci\u00f2 che era in preparazione un nuovo album, \"Done Deal\". La tragedia lo colp\u00ec il 15 giugno di quell'anno, quando Mello perse il controllo della sua auto e si schiant\u00f2 contro un pilastro, uccidendo se stesso e il passeggero. Big Mello mor\u00ec la mattina del 16 giugno 2002: aveva 33 anni.\nOpere postume.\nNell'agosto 2002 usc\u00ec postumo il suo album \"The Gift\", dalla piccola KMJ Records. Z-Ro collabor\u00f2 per quest'album e i \"fan\" la dichiararono la migliore opera di Big Mello, meglio dell'utopico \"Done Deal\", che usc\u00ec soltanto l'anno dopo con la casa discografica Woss Ness. Nel 2006 la Rap-A-Lot ha pubblicato due \"remix\" dei suoi primi album.\nCuriosit\u00e0.\n\u00c8 citato da Fabri Fibra nella canzone \"Festa festa\" dei Crookers."}
{"id": "1358215", "revid": "1526664", "url": "https://it.wikipedia.org/wiki?curid=1358215", "title": "Antonio Cifrondi", "text": "Biografia.\nNato nel XVII secolo a Clusone, in val Seriana nella provincia di Bergamo, dipinse un gran numero di opere alternando il sacro al profano, con uno stile tardo-barocco.\nDi modeste origini, figlio primogenito di Carlo, muratore e di Elisabetta, dimostr\u00f2 fin dai primi anni una spiccata propensione al disegno ed alle belle arti, tanto che scritti dell'epoca citano che \n La famiglia Cifrondi era probabilmente originaria di Villa d'Ogna dove risulta registrato un \"Cifrondo Cifrondi\" nel 1644.\nFu iniziato alle arti pittoriche da un locale artista, tale \"Dal Negro\" che per\u00f2, a causa dei propri limiti, si rivel\u00f2 inadeguato per la crescita del ragazzo. Il salto di qualit\u00e0 avvenne nel 1671 quando, grazie all'elargizione di una borsa di studio (erogata dalla fondazione Fanzago nei confronti di ragazzi appartenenti a famiglie povere), pot\u00e9 trasferirsi, poco pi\u00f9 che quindicenne, a Bologna. \nNel capoluogo emiliano venne inserito nella rinomata scuola di Marcantonio Franceschini, nella quale ebbe modo di migliorarsi ed affinare le proprie tecniche pittoriche, specializzandosi nel manierismo.\nDopo qualche anno matur\u00f2 l'intenzione di viaggiare al fine di incrementare il proprio bagaglio di esperienza. Visit\u00f2 Roma e Venezia, per poi, forse, recarsi a Parigi. \nAccompagnato dal fratello Ventura, suo aiutante nonch\u00e9 aspirante pittore, sulla strada per raggiungere la capitale francese ebbe modo di passare qualche tempo nelle citt\u00e0 di Torino, dove svolse alcune commesse delle quali non \u00e8 rimasto nulla, e di Grenoble, nella quale -secondo alcune fonti- esegu\u00ec alcuni dipinti a sfondo religioso presso la Grande Chartreuse.\nIl soggiorno francese (se mai vi fu) dovette rivelarsi proficuo. Secondo alcune testimonianze (che finora non hanno trovato riscontro), il pittore comp\u00ec diversi lavori che gli portarono grande ammirazione. Frequentando la corte parigina ebbe modo di instaurare un rapporto di reciproca stima con il duca d'Harcourt, suo mecenate, e con il pittore Charles Le Brun. \nPoco pi\u00f9 che trentenne ritorn\u00f2 nella natia Clusone, dove cominci\u00f2 ad eseguire un gran numero di opere in tutta la bergamasca, la maggior parte a sfondo religioso, le prime di cui esista documentazione certa. A questo periodo si datano le due tele nella Galleria dell'Accademia Tadini, due \"Ritratti di popolani\", in una delle quali va forse riconosciuto il suo \"Autoritratto\".\nLa fama acquisita gli permise di ottenere un numero sempre maggiore di commesse, tanto da dover spostare la propria residenza pi\u00f9 volte al fine di essere sempre presente sul luogo. Ricevette cos\u00ec ospitalit\u00e0 presso il convento teatino di Santo Spirito di Bergamo, ricambiando con l'esecuzione di una grande quantit\u00e0 di dipinti (una cinquantina), dalla chiesa alle stanze del convento stesso. \nIl suo soggiorno dur\u00f2 cinque anni, dopo il quale si spost\u00f2 in differenti luoghi, a seconda di dove vi era maggior richiesta. Tra i numerosi cambi di residenza significativo \u00e8 il periodo in cui soggiorn\u00f2 a Rosciate, dove adorn\u00f2 la \"villa Zanchi\" con affreschi ed opere di grande spessore.\nIl suo peregrinare lo port\u00f2 a trascorrere gli ultimi anni della sua vita nella citt\u00e0 di Brescia, dove mor\u00ec nel 1730, all'et\u00e0 di 74 anni. Fu sepolto nella locale Chiesa dei Santi Faustino e Giovita, anche se oggi delle sue spoglie non vi \u00e8 rimasta traccia.\nStile e opere.\nLe sue opere, improntate su uno stile definito come tardo barocco, spaziano tra il sacro ed il profano. Spesso all'interno dei suoi dipinti si possono trovare immagini di uomini anziani e di persone ritratte durante il lavoro, con la caratteristica principale di questi suoi personaggi \u00e8 che nessuno di questi ride o sorride: le uniche eccezioni riguardano l'autore stesso nei suoi due autoritratti.\nUna peculiarit\u00e0 del suo modus operandi era data dalla rapidit\u00e0 di esecuzione, resa possibile grazie alla naturalezza ed alla facilit\u00e0 con cui eseguiva le opere. Questa permise l'esecuzione di un gran numero di dipinti, sparsi nelle province di Bergamo e Brescia.\nLe prime opere che documentano l'attivit\u00e0 del Cifrondi risalgono all'anno 1689: si tratta di affreschi siti nel convento di San Bartolomeo, nella citt\u00e0 di Bergamo, che con il tempo sono andati distrutti. Dell'anno successivo sono le opere pi\u00f9 datate tuttora esistenti: la \"Fuga in Egitto\" ed il \"Transito di S. Giuseppe\", collocate nella chiesa di Cerete. \nDa quel momento \u00e8 un susseguirsi di commesse nella bergamasca: nell'ultima decade del XVII secolo degni di nota sono la \"Caduta di Simon Mago\" (1691) a Trescore Balneario, ma soprattutto gli affreschi dei soffitti delle Sagrestie di Alzano Lombardo che raffiguravano le \"Scene della Passione di Cristo\", durante la cui esecuzione ebbe modo di confrontarsi e stringere rapporti d'amicizia con altri artisti bergamaschi, tra i quali Andrea Fantoni. \nOpere di quel periodo sono segnalate nelle parrocchiali di Cenate Sopra (l\"Incontro di Leone e Attila\" e \"Ognissanti\"); di Cerete (la \"Pentecoste\", l\"Adorazione dei Magi\" e il \"Martirio di S. Vincenzo\") Novezio frazione di Cerete (\"l'Annunciazione\" e \"Sant'Anna con la Vergine Bambina\"); di Nona di Vilminore (la \"Nativit\u00e0 della Vergine\") e di Sant'Alessandro della Croce in Bergamo (Martirio di sant'Alessandro); di Cortenuova la \"Cena di Emmaus\" databile tra il 1675 ed il 1699.\nAll'inizio del nuovo secolo oper\u00f2 nel convento di Santo Spirito, sito nel capoluogo orobico dove, in cambi\u00f2 dell'ospitalit\u00e0, port\u00f2 a termine pi\u00f9 di cinquanta dipinti. Di questi solo cinque ospitati nella controfacciata della chiesa, tra cui i quattro evangelisti mentre gli altri sono stati portati in altri luoghi, tra cui l'Accademia Carrara e il santuario della Madonna dei campi a Stezzano. A quegli anni risalgono anche l\"Ultima Cena\", custodita nella parrocchiale di Nese, la decorazione del soffitto della basilica di Clusone ed il \"San Sebastiano\" commissionato per la chiesa di Sant'Agostino a Piacenza. Quest'opera, che \u00e8 andata perduta, \u00e8 l'unica documentata al di fuori delle province di Bergamo e Brescia.\nIl pittore raggiunse una notevole notoriet\u00e0, tanto da diventare tra i pi\u00f9 richiesti della zona. \nLa sua fama crebbe ulteriormente con l'esecuzione di numerose opere nella \"villa Zanchi\" di Rosciate: questa venne arricchita di numerosi cicli di dipinti riguardanti scene mitologiche, storiche, ma anche ritratti e immagini sacre. Nella seconda met\u00e0 del XX secolo queste opere cominciarono una diaspora che le ha portate in differenti luoghi.\nDurante gli ultimi anni della sua vita significative sono le sue opere nelle chiese di Gorlago Stezzano e Gromo nella chiesa parrocchiale, ma soprattutto nella zona di Brescia, dove si trasfer\u00ec, ospite della famiglia dei Bargnani prima, e del convento di San Faustino poi. Nella parrocchiale di San Lorenzo di Angolo Terme si conserva una Deposizione.\nClusone conserva ben 32 opere dell'artista, alcune collocate nelle chiese, altre in collezioni private e pubbliche."}
{"id": "1358218", "revid": "116250673", "url": "https://it.wikipedia.org/wiki?curid=1358218", "title": "Coppa Mitropa 1962", "text": "La Coppa Mitropa 1962 fu la ventiduesima edizione del torneo e venne vinta dagli ungheresi del , alla terza vittoria nella competizione. Harald Nielsen con undici gol risulta il miglior marcatore del torneo."}
{"id": "1358221", "revid": "767487", "url": "https://it.wikipedia.org/wiki?curid=1358221", "title": "Johnny Peebucks", "text": "\u00c8 il cantante, songwriter e membro fondatore del gruppo musicale punk $wingin' Utter$. Lavora anche come impiegato in un campeggio.\nNel 2000 fond\u00f2, insieme a Darius Koski, chitarrista degli Utters, i Filthy Thievin' Bastards ai quali si aggiunse in seguito anche il bassista Spike Slawson.\nIl suo soprannome, \"peebucks\", da \"pee\" (\"urina\") + \"buck\" (modo slang per indicare il dollaro) deriva da un incidente occorsogli ad un party: Johnny era diventato talmente ubriaco da non controllare pi\u00f9 la sua vescica urinaria. Poco dopo \u00e8 andato a comprare da mangiare ad un Taco Bell, dove ha pagato con dollari bagnati. Dopo che il cassiere gli ha chiesto se era andato in piscina, lui rispose che si era pisciato addosso da qui \"peebuck\"."}
{"id": "1358222", "revid": "682087", "url": "https://it.wikipedia.org/wiki?curid=1358222", "title": "Nut hand", "text": "Nel poker l'espressione nut hand, o semplicemente nut, indica il punto pi\u00f9 alto raggiungibile in una data mano.\nCon le espressioni second nut hand e third nut hand si indica invece rispettivamente il secondo e il terzo punto pi\u00f9 alto possibile in una data mano.\nAvere il nut in mano vuol dire quindi avere la certezza della vittoria.\nNei giochi Hi-Lo si dice invece nut-high il punto come sopra descritto, mentre si dice nut-low quando si indica il punto pi\u00f9 basso possibile.\nEsempi con Texas hold 'em.\nGiocatore: 7\u2660 8\u2660\nCarte comuni: 5\u2660 6\u2660 A\u2663 9\u2660 5\u2665\nIn questo caso il giocatore ha una \"scala di colore\" al 9, il miglior punto ottenibile in quella mano: ha quindi la certezza di vincere, il nut."}
{"id": "1358231", "revid": "767487", "url": "https://it.wikipedia.org/wiki?curid=1358231", "title": "Rocco Montana", "text": "Biografia.\nLino nasce a Casale di Prato in un'umile famiglia, il padre Ulderigo faceva il doppio mestiere di sarto e barbiere, composta da 5 fratelli. In giovent\u00f9 Lino Bartolini era stato un ottimo ciclista nei dilettanti vincendo addirittura 11 gare. Suo fratello Lando Bartolini \u00e8 un tenore di fama internazionale.\nInizia la carriera di cantante a fine anni cinquanta con il nome di Tony Montana. Con questo pseudonimo ha inciso una decina di dischi a 45 giri per l'etichetta Republic: \"Pupa bionda\", \"Sono un bel ragazzo\", \"Ti chiami amor\", \"Ti guardo\", \"Via con te\", \"Tu lo sai\".\nNel 1960 era passato alla casa discografica CGD cambiando il nome d'arte in quello di Rocco Montana. La notoriet\u00e0 gli deriv\u00f2 dalla partecipazione al festival di Sanremo 1962, dove raggiunse la finale con la canzone \"Inventiamo la vita\", di Vittorio Mascheroni e Testoni, cantata in coppia con Nunzio Gallo.\nSempre per la CGD Montana ha inciso poi altre canzoni di successo quali \"La Novia\" (cantata anche da Tony Dallara), della quale fece una \"cover\" in lingua inglese (\"The Wedding\"), \"Tu che mi fai piangere\", \"Cannibale d'amore\", \"Someday\", \"Addio piccolina\",\" A mezza strada\", \"Mantiglia\", \"Bambina mia\". Passato a fine 1963 alla casa discografica Meazzi, ha inciso altri dischi: \"Notte di Carnevale\", \"Ritorner\u00f2 da te\", \"vorrei piangere\",\"sentieri blu\" . Risale a questo periodo la fondazione di un proprio gruppo musicale chiamato \"I Cattuboli\", con cui ha pubblicato per la Sonor \"Ora lo sai\", \"Il ballo dei Cattuboli\", \"Perch\u00e9 piangi questa sera\", \"Grazie Cortina \", \"Tu mi dici\", oltre lo \"standard\" \"Jezebel\".\nNel 1966, quando con l'arrivo della \"british invasion\" e l'esplosione del fenomeno Beatles cominciava ad imperare lo stile della musica beat, la corrente degli urlatori iniziava a smorzare la propria spinta innovativa: Montana aveva cambiato il nome del gruppo in \"Rocco e i suoi Arlecchini\" adottando un nuovo \"look\" e adeguando il proprio stile a quello che caratterizzer\u00e0 poi i restanti anni sessanta.\nMuore nel 1967 all'et\u00e0 di 37 anni, mentre si recava a Milano per effettuare alcune incisioni, in un incidente stradale occorso sull'Autostrada del Sole nei pressi di Parma, nel quale perde la vita anche il pianista del suo complesso Paolo Innocenti.\nAll'interno del panorama della musica leggera non \u00e8 stato una stella di prima grandezza ma \u00e8 ugualmente ricordato come un professionista preparato impegnato in un'era che, musicalmente (ma non solo), ha fatto epoca."}
{"id": "1358232", "revid": "599013", "url": "https://it.wikipedia.org/wiki?curid=1358232", "title": "Massimiliano Rizzo", "text": "Carriera.\nMassimiliano Rizzo, centro di 205\u00a0cm, ha esordito in serie A nel 1985 con Caserta, squadra in cui ha militato fino alla stagione 1991-92 e con cui ha vinto uno scudetto nel 1991. Successivamente ha disputato altre cinque stagioni in serie A con Verona (A2), Reggio Emilia (1 anno in A2 e 2 in A1) e Reggio Calabria. Nella stagione 1997-98 \u00e8 sceso di categoria in serie B d'eccellenza dove ha giocato a Roseto, Teramo, Ozzano, Cento, Padova e Lumezzane. Lasciata Lumezzane ha giocato in serie B2 nel Nuovo Basket Silvi e nel 2006 \u00e8 stato ingaggiato dalla Nuova Sebastiani Basket Rieti in Legadue. A Rieti chiamato come decimo uomo ha saputo conquistarsi la stima della societ\u00e0 e del pubblico grazie alla sua disponibilit\u00e0 e alla seriet\u00e0 dimostrata nello svolgere il suo ruolo. Nella stagione 2007-08 \u00e8 stato riconfermato nel roster della squadra reatina salita in serie A.\nNelle stagioni dal 2008 al 2010 milita nella Pallacanestro Ferrara in serie A dove anche qui si ritaglia spazi relativamente importanti. A 40 anni, dopo 26 anni di attivit\u00e0 di cui 18 di campionati di serie A, si conclude la sua carriera a livello professionistico. \nOra conduce una vita tranquilla dedicando il suo tempo al lavoro (come direttore amministrativo in una clinica privata di Verona) e a sua moglie e a sua figlia Caterina."}
{"id": "1358244", "revid": "44939", "url": "https://it.wikipedia.org/wiki?curid=1358244", "title": "3-estere-idrossiacido deidrogenasi", "text": ""}
{"id": "1358246", "revid": "81517367", "url": "https://it.wikipedia.org/wiki?curid=1358246", "title": "Twente", "text": "Il Twente \u00e8 una regione non amministrativa nell'est dei Paesi Bassi, all'interno della provincia dell'Overijssel, di cui costituisce la parte pi\u00f9 orientale e urbanizzata.\nIl nome della regione deriva probabilmente dai Tubanti (o Tuihanti), una trib\u00f9 germanica stanziata nella zona, citata anche da Tacito nel \"De origine et situ Germanorum\".\nLe citt\u00e0 pi\u00f9 importanti sono: Enschede, capoluogo della regione, Oldenzaal, Almelo, Hengelo, Borne e Rijssen.\nLa regione d\u00e0 il nome alla squadra di calcio Football Club Twente, che ha sede a Enschede."}
{"id": "1358248", "revid": "15756", "url": "https://it.wikipedia.org/wiki?curid=1358248", "title": "San Lorenzello", "text": "San Lorenzello (\"S\u00e0ntu Lurienz\u00eb\" in campano) \u00e8 un comune italiano di abitanti della provincia di Benevento in Campania.\nCon la vicina Cerreto Sannita da secoli \u00e8 un noto centro di produzione di ceramica.\nGeografia fisica.\nIl territorio comunale, esteso 14\u00a0km\u00b2 circa, confina con i comuni di Castelvenere, Cerreto Sannita, Cusano Mutri, Faicchio, Guardia Sanframondi, San Salvatore Telesino, ed \u00e8 attraversato dal corso del fiume Titerno.\nIl centro storico \u00e8 sito alle falde di monte Erbano, alto 1.385 metri.\nDista da Benevento, capoluogo di provincia, 35\u00a0km.\nStoria.\nSecondo una leggenda San Lorenzello sarebbe stata fondata da Filippo Lavorgna nell'864. Il giovane Lavorgna, salvatosi dalla distruzione di Telesia ad opera degli invasori saraceni, si rifugi\u00f2 con la sua famiglia su monte Erbano, nella \"grotta di Futa\". Scendendo dal rifugio un giorno, in localit\u00e0 \"la Cupa\", avrebbe incontrato un gruppo di zingari. Una zingara, appena avvistato il giovane, gli propose con insistenza di predirgli il futuro e alla fine Filippo avrebbe acconsentito. La zingara sentenzi\u00f2: \u00ab\"Nobili sono i tuoi natali, belli i tuoi lineamenti, forte il tuo braccio e generoso il tuo cuore; hai fuggito la patria e ti sanguina l'anima; i tuoi dolori non sono finiti... per\u00f2 risplender\u00e0 su te la stella, due stelle, due occhi di profuga sventurata come te, ma dolce come il miele e bella come il sole. Sarai con lei il fondatore di una citt\u00e0 e il tuo nome rimarr\u00e0 immortale\"\u00bb. Poco tempo dopo arriv\u00f2 alla grotta una giovane donna in lacrime, Rosita, che chiese aiuto perch\u00e9 suo padre si era sentito male. Filippo segu\u00ec Rosita sino al rifugio dove ella abitava ma arrivato l\u00ec trov\u00f2 il padre di Rosita senza vita. Il giovane, tornato nella sua grotta, si trov\u00f2 davanti ad una scena orribile: tutta la sua famiglia era stata sterminata. La leggenda termina narrando che Filippo e Rosina, la notte del 10 agosto, decisero di fondare un villaggio che intitolarono a San Lorenzo.\nStoria e leggenda si intrecciano ma il racconto \u00e8 da ritenersi solo un mito. A Filippo Lavorgna sono intitolati alcuni ruderi di antiche mura (le \"mura Filippo\") ed ancora in tempi recenti il cognome Lavorgna \u00e8 il pi\u00f9 diffuso nel comune.\nSan Lorenzello sarebbe stata fondata storicamente da alcuni profughi scampati alla distruzione saracena di Telesia nel IX secolo. Costoro si raccolsero alle falde di monte Erbano dove edificarono le mura e due torri difensive (una nei pressi dell'antica chiesa parrocchiale ed un'altra in via Cesolle).\nIl paese venne citato per la prima volta nel 1151 quando Guglielmo I Sanframondo, figlio del normanno Raone, dichiar\u00f2 di possedere diversi feudi fra i quali Cerreto Sannita con i casali (centri minori o frazioni) di San Lorenzello e di Civitella Licinio.\nDa allora sino al XIX secolo il casale di San Lorenzello segu\u00ec le vicende di Cerreto Sannita e nel 1483 divenne possedimento dei Carafa che governarono queste terre sino all'abolizione del feudalesimo avvenuta nel 1806.\nIl paese venne chiamato \"San Lorenzo Minore\" per distinguerlo dal vicino centro di \"San Lorenzo Maggiore\".\nNel 1541 vennero concessi dai feudatari gli \"Statuti\" con i quali veniva riconosciuta l'Universitas, l'amministrazione comunale dell'epoca. L'Universitas era governata da tre \"Eletti\" e da un Consiglio rinnovato per met\u00e0 ogni anno. Sui problemi di maggiore importanza veniva convocato il \"Concilium totius popoli\", ossia l'assemblea dei capi famiglia.\nNel 1596 contava circa 1.600 abitanti che diminuirono dopo la peste del 1656.\nIl terremoto del 5 giugno 1688 distrusse il paese uccidendo 600 persone su 1.000 abitanti.\nAltri danni furono provocati dalla carestia del 1764, dal terremoto del 1805 e dal colera del 1837.\nDal 1861 fa parte della provincia di Benevento.\nMonumenti e luoghi d'interesse.\nArchitetture religiose.\nNel centro storico sono presenti due chiese:\nAree naturali.\nSovrasta il centro storico di San Lorenzello l'alto Monte Erbano, . Quasi alla sommit\u00e0 di Monte Erbano \u00e8 sita la localit\u00e0 attrezzata \"Valle Santa\" dalla quale si pu\u00f2 ammirare un ampio e suggestivo panorama sulle valli telesina e titernina.\nEconomia.\nCeramica di Cerreto Sannita e di San Lorenzello.\nIl centro, con Cerreto Sannita, \u00e8 conosciuto per la produzione di ceramica nota come ceramica di Cerreto Sannita e di San Lorenzello sin dal XVII secolo.\nAmministrazione.\nAltre informazioni amministrative.\nFa parte della Comunit\u00e0 montana Titerno e Alto Tammaro."}
{"id": "1358250", "revid": "1543377", "url": "https://it.wikipedia.org/wiki?curid=1358250", "title": "Le montagne del dolore", "text": "Le montagne del dolore (\"The Mountains of Mourning\", 1989) \u00e8 un romanzo breve di fantascienza della scrittrice statunitense Lois McMaster Bujold facente parte del Ciclo dei Vor, che per la categoria romanzo breve ha vinto il premio Hugo nel 1990 e il premio Nebula nel 1989.\nTrama.\nIl ventenne Miles Vorkosigan ha concluso l'accademia militare ed \u00e8 in licenza presso la residenza dei genitori a Vorkosigan Surleau.\nUna giovane montanara si appella al conte Aral Vorkosigan per avere giustizia nel caso di infanticidio di suo figlio, nato con un labbro leporino e probabilmente ucciso a causa della barbara avversione della popolazione rurale per i \"mutanti\"; il conte incarica il figlio delle indagini e lo autorizza ad agire in sua vece. \nMiles si trova quindi ad affrontare i pregiudizi nei suoi confronti, dato che per le sue menomazioni fisiche dovute all'assunzione da parte di sua madre di un farmaco teratogeno durante la gravidanza, pu\u00f2 essere facilmente preso egli stesso per un mutante. Nonostante le difficolt\u00e0 Miles riuscir\u00e0 a scoprire il colpevole e nel contempo trover\u00e0 uno scopo alla sua vita: riscattare la sua gente dall'arretratezza in cui \u00e8 caduta in seguito all'era dell'isolamento e alla successiva invasione cetagandana.\nTemi.\nPer quanto il racconto si ponga come una storia gialla e la trama sia sufficientemente complessa, il suo pregio non sta nel mistero (che pu\u00f2 essere facilmente intuito prima della sua rivelazione) ma nel valore morale dietro gli eventi puri e semplici. La storia \u00e8 anche importante perch\u00e9 mostra almeno in parte le motivazioni dietro il personaggio di Miles.\nEdizioni.\nIl romanzo \u00e8 stato pubblicato in Italia per la prima volta nel volume I premi Hugo 1984-1990 della Editrice Nord nel 1991 (ISBN 88-429-0603-4) per la traduzione di Rita Botter Pierangeli, ed \u00e8 stato in seguito inserito nella raccolta/romanzo \"L'eroe dei Vor\" del 1992, riedito col titolo \"Miles Vorkosigan - Alle frontiere dell'ignoto\" del 2000 (collana Cosmo Oro 188) (ISBN 88-429-1159-3)."}
{"id": "1358253", "revid": "339392", "url": "https://it.wikipedia.org/wiki?curid=1358253", "title": "Solsonica Rieti", "text": ""}
{"id": "1358264", "revid": "1374756", "url": "https://it.wikipedia.org/wiki?curid=1358264", "title": "Pelleas und Melisande", "text": "Pelleas und Melisande op. 5 \u00e8 un poema sinfonico composto da Arnold Sch\u00f6nberg nel febbraio 1903 a breve distanza di tempo dalla creazione del sestetto per archi \"Verkl\u00e4rte Nacht\", del 1899.\nL'opera, sebbene si possa percepire una forte ricerca tonale innovativa, risente delle tecniche compositive tipiche di Richard Wagner e dello sviluppo orchestrale caratteristico di Richard Strauss.\nContenuto.\nLo stile di Sch\u00f6nberg non si rivela, quindi, qui totalmente indipendente e il lavoro \u00e8 quanto mai lontano dalle successive tecniche dodecafoniche che prenderanno piede in modo pressoch\u00e9 definitivo solo dopo il 1920.\nNonostante questo, non si pu\u00f2 dire che \"Pelleas und Melisande\" non risulti di grande difficolt\u00e0 d'ascolto, ricco com'\u00e8 di passaggi contrappuntistici e disseminato di ricchi e forti contrasti cromatici sinfonicamente pesanti. L'opera \u00e8 poi di considerevole lunghezza (circa 50 minuti) e risulta nel complesso poco fluida e naturale sebbene in grado di affascinare.\nIl poema si presenta come un unico lungo pezzo per orchestra: Schoenberg, ispirato dall'omonimo romanzo di fine ottocento di Maeterlinck, decise - contrariamente a Debussy che ne ricav\u00f2 un'opera lirica - di puntare tutto sul puro sinfonismo e di trasferire ai soli strumenti non accompagnati da voce le proprie impressioni. \u00c8 da tenere presente che Sch\u00f6nberg non era al corrente che Debussy stava per presentare a Parigi la prima della sua opera omonima.\nA tratti lugubre, a tratti lirico, a tratti pesante, a tratti profondamente dissonante, questo lavoro - espresso in re minore - richiede un'orchestra di grandi proporzioni: 17 strumentisti ai legni, ben 18 agli ottoni, almeno una mezza dozzina di percussionisti. Non vi \u00e8 una successione precisa di movimenti, il lavoro si svolge senza soluzione di continuit\u00e0, e tutti i tempi - da silenziosi adagi a fortissimi larghi tipicamente sinfonici - si succedono con ampia libert\u00e0.\nOrchestrazione.\nL'organico \u00e8 composto da tre flauti, un ottavino (uno dei flautisti talvolta suona anche l'ottavino), un corno inglese, tre oboi, tre clarinetti - clarinetti in La, Si bemolle e clarinetto basso (uno dei clarinettisti talvolta suona anche il clarinetto basso), tre fagotti, un controfagotto, quattro corni, quattro trombe, cinque tromboni, una tuba, un set completo di timpani (in numero di quattro), due arpe, sedici primi violini, stesso numero di secondi violini, dodici viole, stesso numero per i violoncelli, otto bassi e percussioni (triangolo, cembali, tam-tam o gong, grande tenor-drum, drum basso e glockenspiel).\nLe scene degne di nota all'interno del poema sono quasi tutte segnate da una caratteristica: sono tutte in adagio o in un movimento lento, spesso con una forte eco straussiana. L'inizio, le romantiche scene d'amore e la morte di Melisande, in D minor, sono in adagio, pi\u00f9 o meno commovente, pi\u00f9 o meno romantico, a seconda dell'occasione.\nSch\u00f6nberg e Pelleas und Melisande.\nDice Sch\u00f6nberg di \"Pelleas und Melisande\" nel suo libro \"Analisi e pratica musicale\" (Scritti 1909-1950) nel dicembre del 1949:\nE dice ancoro lo stesso Schoenberg, nello stesso libro:"}
{"id": "1358269", "revid": "198277", "url": "https://it.wikipedia.org/wiki?curid=1358269", "title": "Porsche 956", "text": "La Porsche 956 \u00e8 una vettura da competizione costruita dalla casa costruttrice tedesca Porsche. La vettura \u00e8 nota al pubblico soprattutto per le sue imprese alla celebre gara di resistenza 24 Ore di Le Mans e nel Campionato del mondo sportprototipi.\nStoria.\nNel 1981, dopo lunghe trattative tra FISA e i principali costruttori interessati, venne promulgato il nuovo regolamento tecnico per le vetture \"sport\" del campionato mondiale sport prototipi. \nIl nuovo gruppo denominato \"Gruppo C\" era diviso in due categorie \"C\" (dal 1985 \"C1\") e \"C-Junior\" (poi C-2).\nA differenza del passato non erano previsti limiti di cilindrata n\u00e9 vincoli sul numero di vetture da realizzare per l'omologazione. Non era prevista derivazione dalle vetture di serie come per il gruppo 5. Era previsto che le vetture dovessero sottostare ad un limite sul consumo di carburante di ogni (35 per il C-Junior) e di per la 24 ore di Le-Mans.\nFurono introdotte, rispetto al gruppo 6 precedente, anche normative sulla sicurezza: serbatoio centrale e non laterale, struttura deformabile di protezione ai piedi del pilota e \"roll-bar\" integrale con carrozzeria chiusa. La Porsche pertanto dovette abbandonare il modello 936 con la quale aveva vinto la 24 ore di Le Mans nel 1976, 1977 e 1981.\nCostruita dalla Porsche nel 1982 per gareggiare nel campionato mondiale sport-prototipi nella nuova categoria Gruppo C da poco istituita, ebbe una lunga carriera coronata da innumerevoli successi, tra cui quattro edizioni consecutive della 24 Ore di Le Mans e quattro titoli mondiali costruttori. La 956 si dimostr\u00f2 una vettura formidabile, le altre macchine non erano in grado di contrastare la sua egemonia nelle competizioni questo anche per la mancanza di grandi costruttori impegnati nella serie, solamente la Lancia con la sua LC2 riusc\u00ec in qualche occasione a tenerle testa.\nA met\u00e0 anni ottanta viene presentata la Porsche 962, stretta evoluzione della 956, che lentamente andr\u00e0 a sostituire nelle corse; inoltre molte 956 sono state riconvertite e gradualmente aggiornate come 962, prima per motore e freni e poi nel telaio (che si differenziava solo per l'avanzamento della posizione dell'asse anteriore, imposto dai regolamenti per motivi di sicurezza del pilota). I due modelli erano cos\u00ec \"imparentati\" che gli appassionati le considerano come un'evoluzione dello stesso modello.\nTecnica.\nTelaio.\nCorrispondente alle normative Gruppo C, aveva telaio in alluminio monoscocca (novit\u00e0 per Porsche, sino ad allora legata al telaio tubolare) che le permetteva di raggiungere un peso minimo di . Progettata da un'\u00e9quipe diretta da Norbet Singer, fu sviluppata tra l'agosto 1981 (in anticipo alla promulgazione dei regolamenti definitivi) e l'aprile 1982.\nIl grande punto di forza della vettura \u00e8 stata l'affidabilit\u00e0 meccanica, e la sua vendita anche a scuderie private l'ha resa molto diffusa nelle competizioni.\nA decretarne la sostituzione con la \"962\" furono alcune normative regolamentari del campionato statunitense IMSA che prevedevano che la pedaliera fosse dietro le ruote anteriori, il \"roll-bar\" protettivo fosse in acciaio e non in alluminio e il motore fosse mono-turbo.\nMotore.\nEra spinta dal classico 6 cilindri boxer di sovralimentato con due turbocompressori KKK, testata a quattro valvole per cilindro per una potenza di circa in assetto da gara. Era l'evoluzione del motore che in versione aveva vinto e gareggiato sino al 1980 sulla 935 e sulla 936. Sulla 956B, versione clienti della 956 ufficiale, lanciata nel 1984, la potenza del propulsore in assetto da gara fu portata a intervenendo sul sistema di gestione elettronica del propulsore.\nA ci\u00f2 si aggiunse un'ulteriore riduzione dei consumi, dovuta all'improvvisa decisione, comunicata da parte della FIA a campionato gi\u00e0 iniziato, di ridurre ulteriormente il quantitativo di carburante a disposizione di ciascuna vettura: la motivazione ufficiale di tale scelta venne data dalla necessit\u00e0 di riequilibrare le prestazioni della Porsche (ormai simili a quelle della Formula 1) rispetto agli altri concorrenti. Come forma di protesta contro questo improvviso cambio regolamentare, la squadra ufficiale Porsche non partecip\u00f2 alla 24 Ore di Le Mans del 1984. Tuttavia fu una 956B, iscritta dal team Joest, a vincere la competizione, utilizzando tra l'altro una nuova centralina, progettata per adeguare il consumo di carburante alle nuove normative.\nQuesta evoluzione del \"flat-six\" era stata studiata inizialmente per partecipare alla 500 miglia di Indianapolis e al campionato statunitense CART, equipaggiando la vettura iscritta dal team \"Interscope Racing\", appoggiato dalla Porsche, nel 1980. Il progetto era tramontato sul nascere a causa di problemi tecnici, ma anche per la diatriba legale esistente tra l'USAC (organizzatore della 500 miglia) e la federazione \"CART\", oltre che per il repentino cambio regolamentare che port\u00f2 alla decisione di ridurre la pressione di sovralimentazione ammessa dal regolamento per i motori a sei cilindri (equiparandola a quella dei motori a 8 cilindri) non appena la CART venne a sapere che la Porsche aveva pianificato di scendere in campo.\nIl motore fu convertito dall'alimentazione a metanolo a quella a benzina, e rivisto in alcuni dettagli. Rispetto alla generazione precedente fu adottato il raffreddamento ad acqua della testa motore, mantenendo per\u00f2 quello ad aria per cilindri e basamento. Prima che sulla 956, fu impiegato sulla 936/81 vincitrice della 24 ore di Le Mans del 1981, gi\u00e0 in versione pressoch\u00e9 definitiva, con potenza di 620\u00a0CV.\nPer far fronte alle restrittive norme della \"formula consumo\" (serbatoio carburante di 100\u00a0litri e numero massimo di rifornimenti in corsa limitato), Porsche scelse la via della sovralimentazione: grazie a questi accorgimenti il motore era pi\u00f9 gestibile perch\u00e9 ogni qual volta il pilota ne avesse necessit\u00e0 era sufficiente innalzare la pressione del turbo per incrementare la potenza massima (questo avveniva soprattutto in prova per qualificarsi pi\u00f9 avanti possibile in griglia), venne successivamente adottata la nuova tecnologia dell'iniezione elettronica che permetteva consumi ottimizzati.\nEra possibile inoltre utilizzare la massima potenza in alcune gare al di fuori del campionato, come quelle del Campionato tedesco Sport ove non valevano le restrizioni del consumo.\nIn questo caso, la potenza del propulsore risultava notevolmente accresciuta, sebbene non esistano dichiarazioni ufficiali e precise in merito.\nIl cambio a 5 marce era invece derivato dal cambio studiato per la poco felice \"944 GTP\" schierata sempre a le Mans.\nAerodinamica.\nMolto curata la parte aerodinamica, le prese d'aria per il raffreddamento del motore e dei suoi organi sono in posizione centrale, proprio appena dopo le portiere con apertura a farfalla; la coda alta e sfuggente include un enorme estrattore che crea un importante effetto suolo, a sua volta sovrastato da un alettone appoggiato su due pinne laterali. Tuttavia rispetto ad altre vetture di Gruppo C come la Lancia LC2, la Porsche 956 disponeva di un estrattore meno efficiente a causa della conformazione del motore boxer che essendo piatto e largo permetteva di ricavare due canali Venturi meno ampi.\nEsistevano due conformazioni aerodinamiche. Quella standard aveva l'alettone posteriore pi\u00f9 alto del padiglione dell'abitacolo) ed offrire un elevato effetto suolo. L'altra (comunemente, ma erroneamente, chiamata \"coda lunga\" per assonanza col versioni simili per Le Mans dei modelli precedenti) aveva l'alettone posto pi\u00f9 in basso, di \"corda\" ridotta per offrire minore resistenza all'avanzamento a scapito del carico aerodinamico. Era utilizzata praticamente solo a Le Mans. A differenza dei modelli precedenti le vetture potevano passare da una configurazione all'altra in pochi minuti.\nRisultati sportivi.\nCon questa biposto, la Porsche ha colto prestigiose vittorie a Le Mans e conquistato allori mondiali:\nLa vettura vide per la prima volta la pista il 27 marzo del 1982 sul circuito interno della Porsche a Weissach.\nIl 1982 doveva essere un anno di transizione e di esperienza. L'esordio con un solo esemplare avvenne in occasione della \"6 Ore di Silverstone\", seconda gara del campionato. A causa delle limitazioni sul consumo, nulla pot\u00e9 in gara contro la Lancia LC1 che essendo un gruppo 6, non sottostava a tali limitazioni (ma poteva conquistare solo punti per il mondiale piloti e non per quello costruttori). Disertata la gara del N\u00fcrburgring, la Porsche si present\u00f2 al via nella gara di Le Mans, dove a sorpresa conquist\u00f2 il successo con Jacky Ickx e Derek Bell.\nA questo punto alla Porsche si accorsero di poter conquistare il mondiale marche e si schier\u00f2 nella gara di Spa a fine agosto. Conquistando il successo, la Porsche si aggiudic\u00f2 il titolo. In realt\u00e0 in un primo tempo il titolo sembrava appannaggio della francese Rondeau, ma fu fatto notare che alla Porsche spettavano i punti di un piazzamento di una vettura \"Gruppo B\" di una scuderia privata nella gara del N\u00fcrburgring.\nAl Fuji e a Brands Hatch, la Porsche conquist\u00f2 con Jacky Ickx il titolo piloti. Un doppio successo nel mondiale che non era stato preventivato.\nNel 1983 la Porsche cominci\u00f2 a vendere delle vetture a scuderie private come la Joest Racing, la Kremer Racing e la Richard Lloyd Racing. Proprio una vettura preparata da Reinhold Joest surclass\u00f2 le vetture della casa madre nella gara di Monza.\nFu il primo successo dei team privati che spesso, superavano la \"casa madre\" nell'affinamento della vettura.\nLa casa ufficiale comunque si riscatt\u00f2 e si aggiudic\u00f2 tutte le gare successive valide per il mondiale marche. Due delle tre gare valide solo per il mondiale piloti furono vinte da vetture di team privati. \nDegna di nota l'impresa di Le Mans, dove facendo sue le prime 11 posizioni finali fatta salva la nona, ottenne la vittoria pi\u00f9 schiacciante da parte di un costruttore.\nNel 1984 le esigenze regolamentari portano alla realizzazione della Porsche 962 che inizialmente per\u00f2 fu utilizzata solo nel campionato statunitense IMSA. Il dominio Porsche continu\u00f2 aggiudicandosi 10 gare su 11, lasciando alla Lancia solo la vittoria a Kyalami. La squadra ufficiale non partecip\u00f2 alla 24 Ore di Le Mans per diatribe con gli organizzatori, lasciando il successo alla 956 del Team Joest.\nIl 1985 vide la squadra ufficiale schierare quasi solo la 962. La 956 continu\u00f2, aggiornata mano a mano, a essere utilizzata dalle squadre private. Proprio con lo stesso esemplare dell'anno prima il team Joest riconquist\u00f2 la 24 Ore di le Mans, questa volta battendo il team ufficiale, presente alla gara. Inoltre il team Brun conquist\u00f2 il titolo per squadre (che da quell'anno aveva sostituito quello per costruttori)\nLa vettura scomparve gradatamente dalle scene: le vetture dei team privati in un primo tempo vennero aggiornate con alcuni contenuti della vettura successiva (freni, cambio), poi venne definitivamente aggiornato il telaio e l'aerodinamica anteriore, diventando a tutti gli effetti delle 962C.\nNel 1987 furono definitivamente messe al bando anche nel campionato mondiale le vetture con pedaliera davanti l'asse e dunque tutte le 956 furono aggiornate in 962.\nPiloti.\nCentinaia di piloti hanno guidato la Porsche 956. Tra gli specialisti delle gare Sport questi vanno ricordati sicuramente:\nTra i piloti di formula 1 che si cimentarono saltuariamente in gare con queste vetture segnaliamo"}
{"id": "1358270", "revid": "190627", "url": "https://it.wikipedia.org/wiki?curid=1358270", "title": "Rischia tutto", "text": ""}
{"id": "1358271", "revid": "81195", "url": "https://it.wikipedia.org/wiki?curid=1358271", "title": "Flavinamononucleotide", "text": ""}
{"id": "1358272", "revid": "93556", "url": "https://it.wikipedia.org/wiki?curid=1358272", "title": "Chiesa di Santo Stefano (Magonza)", "text": "La chiesa parrocchiale di Santo Stefano (in tedesco: \"Pfarrkirche Sankt Stephan\") \u00e8 uno dei simboli della citt\u00e0 di Magonza, in Germania.\nLa chiesa sorge sulla Stefansstra\u00dfe, in posizione semicentrale, sopraelevata rispetto al centro storico (\"Mainz-Altstadt\") e rappresenta un importante esempio dell'architettura medievale in citt\u00e0.\nStoria.\nLa chiesa venne costruita nel 990 da Willigis, arcivescovo di Magonza, come \u201cluogo di preghiera dell'impero\u201d per Teofano; la sua fondazione \u00e8 posteriore a quella della cattedrale della citt\u00e0. La chiesa venne in seguito ricostruita fra il 1267 e il 1340 in forme gotiche. Dal 1462 al 1499, poi, venne edificato il chiostro sul fianco destro della chiesa.\nNel periodo barocco, la chiesa venne pi\u00f9 volte restaurata, ma tutte le decorazioni sei-settecentesche vennero distrutte nel 1857, quando scoppi\u00f2 una polveriera che si trovava nei pressi dell'edificio e che caus\u00f2 seri danni alla chiesa. Altri ingenti danni furono inflitti nel corso della seconda guerra mondiale dai bombardamenti aerei dell'11 agosto 1942 e del 27 febbraio 1945. Durante i lavori di restauro venne consolidato il tiburio, ma non vennero ricostruite le volte delle navate e dell'abside sud-occidentale, sostituite da un soffitto piatto in legno.\nDescrizione.\nArte e architettura.\nL'esterno della chiesa, caratterizzato dall'alternarsi del beige dell'intonaco e del rosso dei mattoni che sottolineano le strutture portanti dell'edificio, \u00e8 dominato dall'alto tiburio ottagonale. Questo si eleva in prossimit\u00e0 del coro sud-occidentale e presenta, nella parte alta, le trifore gotiche della cella campanaria e la copertura a cupola sormontata da una lanterna rinascimentale sorretta da colonnette. Il portale d'ingresso \u00e8 sul lato destro della chiesa ed \u00e8 in stile moderno.\nL'interno della chiesa \u00e8 a sala, con tre navate di uguale altezza separate da quattro arcate a tutto sesto per lato sorrette da pilastri polistili. La copertura, provvisoria, delle navate \u00e8 un semplice soffitto ligneo piano decorato con rombi derivanti dagli incroci delle travi che lo sorreggono. La chiesa ha due abside: quella sud-occidentale, quadrangolare, \u00e8 soppalcata a circa un terzo della sua altezza ed \u00e8 adibita, nella parte inferiore, a cappella feriale; quella nord-orientale, invece, \u00e8 poligonale ed \u00e8 adibita a presbiterio.\nLe grandi bifore e trifore che illuminano il coro della chiesa sono chiuse da vetrate policrome realizzate nel 1978 da Marc Chagall, decorate con scene tratte dal vecchio e dal nuovo testamento (Davide, Abramo, Sacrificio di Isacco...), dove tra l'azzurro risaltano varie tonalit\u00e0 di verde, giallo e rosso.\nVetrate di Chagall.\nLe finestre della chiesa di Santo Stefano, che furono progettate da Marc Chagall dal 1978 in poi, dovevano essere, secondo l'artista, un contributo alla riconciliazione ebraico-tedesca e sono uniche in Germania. L'allora parroco della chiesa, monsignor Klaus Mayer, scelse Chagall come artista. Fino alla sua morte nel 1985, Chagall cre\u00f2 un totale di nove finestre per la facciata della chiesa, che rappresentano personaggi biblici ed eventi narrati nella Bibbia su uno sfondo di varie tonalit\u00e0 di blu brillante. Una delle scene pi\u00f9 famose \u00e8 la tentazione di Adamo ed Eva nel paradiso terrestre. Chagall progett\u00f2 le finestre e realizz\u00f2 a mano il dipinto. Queste finestre sono le ultime finestre della chiesa che Chagall ha creato nella sua vita. Dopo la sua morte, i lavori sulle finestre rimanenti furono proseguiti da Charles Marq, che aveva lavorato con Marc Chagall per 28 anni come senior manager del laboratorio del vetro Jacques Simon a Reims.\nNel 2014 i bozzetti sono stati messi all'asta dalla casa d'aste di New York, Sotheby's. Tre modelli per finestre arte, che erano in diverse tonalit\u00e0 di blu, vennero successivamente acquisiti da una fondazione imprenditoriale privata per la chiesa di Santo Stefano e messe in mostra nella chiesa nel 2017. Ora sono esposte riproduzioni accurate dei disegni, mentre gli originali sono nel museo della cattedrale.\nIl 2 novembre 2018 la Deutsche Post ha emesso un francobollo con un valore nominale di 70 centesimi di euro nella serie \"Natale\". Il francobollo mostra la finestra della chiesa \"Maria con il bambino\". Il disegno \u00e8 dall'artista grafico Detlef Behr di Colonia.\nOrgano a canne.\nNel 2013 \u00e8 stato terminato ed inaugurato l'organo a canne Johannes Klais Orgelbau \"opus 1915\", collocato in fondo alla navata laterale di destra. A tre tastiere di 61 note ciascuna e pedaliera di 32 per un totale di 45 registri, \u00e8 a trasmissione mista: meccanica per i manuali e il pedale, elettronica per i registri."}
{"id": "1358273", "revid": "40129", "url": "https://it.wikipedia.org/wiki?curid=1358273", "title": "Il Corriere della Fantascienza", "text": ""}
{"id": "1358276", "revid": "228587", "url": "https://it.wikipedia.org/wiki?curid=1358276", "title": "Villaggi con chiese fortificate in Transilvania", "text": "I villaggi della Transilvania erano spesso costruiti attorno ad una chiesa fortificata. Attualmente un gruppo di sei villaggi risalenti ai sassoni di Transilvania ed uno dei siculi di Transilvania sono considerati tra i Patrimoni dell'umanit\u00e0 dell'UNESCO.\nStoria.\nI villaggi sassoni della Transilvania sono sorti a partire dal tredicesimo secolo quando il re d'Ungheria insedi\u00f2 i coloni tedeschi nella regione. Essi costituirono uno speciale stato nella regione e la loro societ\u00e0 riusc\u00ec a sopravvivere ed a svilupparsi formando una forte comunit\u00e0 di contadini, artigiani e mercanti. Essendo situata in una zona costantemente sotto la minaccia delle invasioni ottomane e tatare, costruirono fortificazioni di diverse dimensioni. Le pi\u00f9 importanti citt\u00e0 erano completamente fortificate, e le piccole comunit\u00e0 fortificarono il centro del paese attorno alla chiesa, alla quale vennero aggiunte torri difensive e magazzini per beni alimentari. Inoltre queste strutture fornivano protezione contro i lunghi assedi.\nDescrizione.\nLa topografia della Transilvania meridionale \u00e8 rappresentata da una pianura, tagliata da larghe vallate percorse da fiumi che confluiscono in uno solo, chiamati Olt, Mure\u0219, T\u00e2rnava Mare e T\u00e2rnava Mic\u0103. I villaggi seguono strettamente la topografia e tentano di adeguarvisi; quelli contenuti in una valle si sviluppano lungo una strada centrale e, eventualmente, lungo quelle secondarie. I villaggi delle pianure invece hanno una pianta pi\u00f9 radiale. Per ragioni di sicurezza e per tradizione dei cittadini sassoni, i villaggi hanno una struttura compatta.\nL'elemento principale \u00e8 la chiesa, sempre messa al centro del paese. Vi si possono trovare diversi tipi di fortificazione: un piccolo recinto attorno alla chiesa, una fila di fortificazioni attorno alla chiesa o una vera e propria fortezza con numerose mura. Le chiese sono state adattate per avere anche funzioni difensive; sono esclusivamente basiliche in stile romanico o chiese a navata singola del tardo periodo gotico. Spesso le chiese comprendono altre piccole strutture che vanno dal periodo originale del basso medioevo fino al sedicesimo secolo. Molte chiese includono anche elementi barocchi, uno stile molto popolare in quel periodo.\nIn molti casi la chiesa \u00e8 messa in una posizione facilmente difendibile, solitamente su una collina. Gli elementi difensivi comuni alle altre citt\u00e0 sono stati in questo caso adattati, e sono una testimonianza della tecnica edilizia usata negli anni della comunit\u00e0 sassone. Alcune fortificazioni hanno torri d'osservazione, a volte campanili modificati ad hoc. I materiali usati sono quelli tradizionali, pietra e mattoni rossi, con tetti in argilla rossia.\nVicino alle chiese si trovano le piazze principali del villaggio, le \"Tanzplaz\" (piazza di danza), attorno alla quale gravitava la vita mondana. I soli edifici a ridosso delle fortificazioni erano quelli di uso comunale: scuola o municipio. Il municipio, assieme alle case dei cittadini pi\u00f9 in vista, era situato nella piazza. In molti paesi il granaio era al centro del villaggio, e questo ne dimostra l'importanza agli occhi della comunit\u00e0."}
{"id": "1358277", "revid": "256896", "url": "https://it.wikipedia.org/wiki?curid=1358277", "title": "St. Stephan (Magonza)", "text": ""}
{"id": "1358278", "revid": "287204", "url": "https://it.wikipedia.org/wiki?curid=1358278", "title": "Cadenabbia", "text": ""}
{"id": "1358285", "revid": "767487", "url": "https://it.wikipedia.org/wiki?curid=1358285", "title": "Exile in Oblivion", "text": "Exile in Oblivion \u00e8 il quinto album del gruppo punk rock Strung Out, pubblicato il 2 novembre 2004 dalla Fat Wreck Chords."}
{"id": "1358291", "revid": "436907", "url": "https://it.wikipedia.org/wiki?curid=1358291", "title": "Out from the Dark", "text": "Out From the Dark \u00e8 la prima raccolta del gruppo musicale norvegese Mayhem, pubblicata nel 1996 dalla Black Metal Records.\nDescrizione.\nIl disco consiste di materiale registrato all'inizio del 1991, ma non pubblicato ufficialmente fino al 1996. Si tratta delle ultime incisioni in studio con il cantante Dead, suicidatosi l'8 aprile 1991. Le canzoni eseguite provengono dall'EP \"Deathcrush\" (1987) e dall'album \"De Mysteriis Dom Sathanas\" (1994)."}
{"id": "1358295", "revid": "767487", "url": "https://it.wikipedia.org/wiki?curid=1358295", "title": "An American Paradox", "text": "An American Paradox \u00e8 il quarto album del gruppo punk rock Strung Out, pubblicato il 23 aprile 2002 dalla Fat Wreck Chords."}
{"id": "1358297", "revid": "767487", "url": "https://it.wikipedia.org/wiki?curid=1358297", "title": "Abbreviazione scribale", "text": "Il termine abbreviazione scribale (\"sigla\") indica un'abbreviazione usata dagli scribi antichi e medievali che scrivevano in latino.\nStoria.\nL'uso delle abbreviazioni \u00e8 dovuto, in parte, alle caratteristiche del tipo di materiale impiegato nella creazione delle opere, quali pietra, marmo, bronzo o pergamena. Lapidari, scalpellini e copisti avevano tutti la necessit\u00e0 di sfruttare al massimo lo spazio disponibile sul materiale. Queste abbreviazioni, effettivamente, si incontrano raramente all'inizio dell'era cristiana quando il materiale di tutti i generi era abbondante e non vi era di conseguenza necessit\u00e0 di effettuare risparmi nell'utilizzo. Dal III o IV secolo si incomincia ad avere un incremento nell'utilizzo dovuto alla scarsit\u00e0 e al costo del materiale e perci\u00f2 gli artigiani furono costretti a scrivere testi lunghi su superfici di dimensioni piuttosto piccole. \nI romani avevano un alfabeto conosciuto con il nome di (note Tironiane), che serviva allo stesso scopo dei moderni sistemi di stenografia. Il suo utilizzo necessitava di un corso di studi speciale e c'\u00e8 ancora molta incertezza sul significato dei caratteri impiegati. Le iscrizioni eseguite sulla pietra fanno un uso frequente delle abbreviazioni. In alcuni periodi successivi - per esempio in Spagna durante il medioevo, si abus\u00f2 di questo strumento il che port\u00f2 all'invenzione di simboli che sono oggigiorno indecifrabili.\nLe abbreviazioni scribali hanno avuto un revival nel ventunesimo secolo perch\u00e9 il Parlamento scozzese recentemente ricostituito ha necessit\u00e0 di scoprire cosa contengano i vecchi codici di legge scozzese scritti in latino. Coloro che hanno imparato latino senza avere imparato anche il latino paleografico trovano queste abbreviazioni incomprensibili. Ad un recente conteggio vi erano intorno alle quattordicimila abbreviazioni.\nForme.\nNel periodo di maggior sviluppo dell'epigrafia alcune regole erano strettamente osservate. Le abbreviazioni comunemente in uso ricadevano in due categorie:\nL'ultima sistemazione era quasi esclusivamente cristiana, mentre nelle iscrizioni non cristiane il numero delle lettere lasciate nell'abbreviazione poteva essere pi\u00f9 o meno limitato ma le lettere intermedie non venivano omesse.\nOccasionalmente una frase costantemente usata e divenuta ormai una formula viene raramente trovata in altro modo che come abbreviazione (esempio: D.M. for Diis Manibus, IHS per Ges\u00f9, R.I.P. per requiescat in pace). \nUn'altra forma di abbreviazione consiste nel raddoppio dell'ultima consonante della parola abbreviata o riportata tante volte quante sono le persone a cui si riferisce, ad esempio AVG per Augustus e AVGG per Augusti duo. Gli scalpellini comunque iniziarono presto a non seguire strettamente questa regola e, al posto di scrivere COSS per Consulibus duobus, inventarono la forma CCSS. Ancora, quando c'era la necessit\u00e0 di riferirsi a tre o quattro persone, questo raddoppio dell'ultima consonante diede spazio alle necessit\u00e0, nell'abbreviazione, di un semplice simbolo per il plurale. Una linea orizzontale su una lettera o su un insieme di lettere fu allora molto usata e destinata realmente a divenire quasi universale nei secoli del medioevo. La linea ondulata, oppure curva ad ogni estremit\u00e0 e crescente solamente nel centro entr\u00f2 in uso in un periodo relativamente pi\u00f9 tardo.\nI segni di abbreviazione consistono in tilde, macron e simboli che assomigliano agli apostrofi posti al di sopra delle lettere. Altre modifiche includono barre e aste estese. Queste abbreviazioni erano usate per i prefissi e verbi, nomi, e suffissi aggettivali. Queste non devono venir confuse con le forme di abbreviazione che non utilizzano simboli inusuali, alcune delle quali sono sopravvissute, tra le quali \"i.e.\" e \"loc. cit.\" (viz, comunque, e un'abbreviazione per \"videlicet\", costituita da vi + un simbolo abbreviativo che assomiglia alla lettera z o al numero 3) \nInoltre nelle abbreviazioni scribali presenti nei testi antichi si potranno trovare vari caratteri inclusi digrammi, s lunga e r rotunda, i quali sono abbastanza difficili da comprendere. La coppia di caratteri \"u\" e \"v\", cos\u00ec come la coppia \"i\" e \"j\", nella scrittura medievale non venivano distinti l'uno dall'altro. Oggigiorno le lettere \u201cvariate\u201d e le abbreviazioni scribali sono sostituite sistematicamente con le parole latine complete corrispondenti da molti editori che ancora pubblicano opere latine e le lettere che possono venir confuse sono distinte in modo tale che i caratteri che \"j\" e \"v\" non hanno pi\u00f9 valore di vocale.\nUna delle abbreviazioni scribali rimaste \u00e8 l'e commerciale (&amp;), dalla parola latina (o francese), \"et\", che significa \u201ce\u201d. Ci sono molti altri possibili modi di scrivere la parola \"et\"; un esempio \u00e8 il simbolo tironiano \"\u204a\" che assomiglia al numero 7, tranne per l'altezza della x, il quale viene usato nella Lingua irlandese per indicare la congiunzione \u201ce\u201d.\nTecnicamente la e commerciale (&amp;) \u00e8 una legatura. Quando la stampa a caratteri mobili fece la sua comparsa nel XV secoli le fonderie tipografiche crearono molte differenti legature per coprire ogni set di caratteri. Questi set vennero chiamati \u201crecord type\u201d. Manoscritti in antico greco, una lingua che comparve nell'Europa occidentale con il Rinascimento, usavano delle abbreviazioni simili che furono anch'esse convertite in legature. Questo era un modo di imitare la scrittura dei copisti a cui i lettori erano maggiormente abituati. Ma le abbreviazioni scribali non si applicarono alle lingue parlate d'Europa. Nelle opere che furono pubblicate in queste lingue, una conseguenza che spesso si immagina essere dovuta alla Riforma, le abbreviazioni scribali scomparvero.\nAlcune altre abbreviazioni sopravvissute sono il segno di percentuale (\"%\", dall'italiano \"per cento\") e il permille (\"\u2030\"), la chiocciola (\"@\", legatura di \"at\" in inglese), il simbolo della sterlina britannica (\"\u20a4\" o in seguito pi\u00f9 comunemente nel Regno Unito \"\u00a3\", da \"librum\" cio\u00e8 libbra), il simbolo dollaro (\"$\"), in accordo con alcune teorie."}
{"id": "1358300", "revid": "110157", "url": "https://it.wikipedia.org/wiki?curid=1358300", "title": "Agenzia italiana del farmaco", "text": "LAgenzia italiana del farmaco (in acronimo \"AIFA\") \u00e8 un ente di diritto pubblico, competente per l'attivit\u00e0 regolatoria dei farmaci in Italia.\nIstituita dal decreto-legge 30 settembre 2003, n. 269, convertito in legge 24 novembre 2003, n. 326, ha iniziato ad essere operativa nel luglio 2004.\nAttivit\u00e0 e funzioni.\nL'AIFA opera in autonomia, trasparenza ed economicit\u00e0, sotto la direzione e la vigilanza del Ministero della salute e del Ministero dell'economia e delle finanze. Collabora con le Regioni, l'Istituto superiore di sanit\u00e0, gli Istituti di ricovero e cura a carattere scientifico, le associazioni dei pazienti, i medici, le societ\u00e0 scientifiche, il mondo produttivo e distributivo del settore. Svolge tutte le attivit\u00e0 legate al processo regolatorio relative al farmaco, dalla registrazione e autorizzazione all'immissione in commercio al controllo delle officine produttive e della qualit\u00e0 di fabbricazione; dalla verifica della sicurezza e appropriatezza d'uso alla negoziazione del prezzo, dall'attribuzione della fascia di rimborsabilit\u00e0 alle attivit\u00e0 di \"Health Technology Assessment\" (HTA).\nOltre a realizzare al proprio interno l'intero processo decisionale, garantendo cos\u00ec l'unitariet\u00e0 del sistema farmaceutico e l'equit\u00e0 nell'accesso ai medicinali quali strumenti di tutela della salute, l'AIFA governa la spesa farmaceutica, in stretto rapporto con le Regioni e l'industria del settore, perseguendo l'equilibrio economico nell'ambito del tetto di spesa stabilito annualmente dallo Stato. Nello specifico:\nStruttura.\nL'Agenzia italiana del farmaco \u00e8 composta dai seguenti organi:\nL'Agenzia si avvale dell'Organismo indipendente di valutazione.\nLa struttura dell'AIFA \u00e8 articolata in:\nOrgani ausiliari.\nI processi di valutazione scientifica e l'attivit\u00e0 negoziale connessa all'attribuzione del prezzo e alla rimborsabilit\u00e0 dei farmaci sono supportate dall'analisi di Commissioni consultive tecnico-scientifiche, mentre le attivit\u00e0 di monitoraggio sul consumo e la sicurezza dei farmaci e sulle sperimentazioni cliniche sono garantite dall'attivit\u00e0 di Osservatori dedicati.\nCommissione tecnico scientifica (CTS).\nSi occupa delle attivit\u00e0 connesse alle domande di autorizzazione in commercio di nuovi medicinali - sia per procedura nazionale, sia comunitaria - dei quali determina il rapporto costo-efficacia. Valuta ed esprime parere consultivo sulla classificazione dei farmaci ai fini della rimborsabilit\u00e0. \u00c8 composta dal direttore generale dell'AIFA e dal presidente dell'Istituto superiore di sanit\u00e0 o suo delegato e da 8 personalit\u00e0 della medicina e della farmacologia italiana tra cui un presidente scelto dalla Conferenza stato-Regioni. Dura in carica 5 anni nei suoi 8 membri non di diritto, rinnovabili consecutivamente una sola volta, ed \u00e8 articolata in sottocommissioni con funzioni istruttorie, ciascuna coordinata da un esponente della CTS e composta da esperti e da rappresentanti di ogni ufficio AIFA.\nComitato prezzi e rimborso (CPR).\nIl Comitato svolge l'attivit\u00e0 negoziale connessa alla rimborsabilit\u00e0 dei farmaci e le sue determinazioni vengono poi sottoposte alla valutazione della CTS per il parere definitivo. \u00c8 composto dal direttore generale dell'Agenzia e dal presidente dell'ISS e da 8 membri di comprovata professionalit\u00e0 ed esperienza nei settori della metodologia di determinazione dei prezzi dei farmaci, dell'economia sanitaria e della farmacoeconomia nominati dal ministero e designati dal Ministro della salute, dal Ministro dell'economia e delle finanze e dalla Conferenza Stato-Regioni tra i cui rappresentanti viene scelto il presidente del CPR. Dura in carica 5 anni.\nGli osservatori e le banche-dati sono gli strumenti essenziali con i quali l'AIFA controlla e analizza il consumo dei farmaci a livello nazionale, regionale e locale, opera il monitoraggio delle sperimentazioni cliniche approvate dai comitati etici locali e integra le informazioni derivanti dalla Rete nazionale di farmacovigilanza.\nOsservatorio nazionale sulla sperimentazione clinica (OsSC).\n\u00c8 uno strumento tecnico-scientifico che ha l'obiettivo di garantire il monitoraggio delle sperimentazioni cliniche farmacologiche condotte in Italia, tenendone sotto controllo nel tempo l'andamento qualitativo e quantitativo. Raccoglie ed elabora i dati degli studi clinici condotti utilizzando medicinali e ne divulga i risultati attraverso pubblicazioni periodiche, disponibili anche on line.\nOsservatorio sull'impiego dei medicinali (Osmed).\nAssicura il monitoraggio della spesa farmaceutica convenzionata a livello nazionale e regionale, mediante l'elaborazione dei dati provenienti da tutte le farmacie presenti sul territorio. Tale monitoraggio costituisce lo strumento necessario per stimare eventuali manovre correttive da adottare per garantire il rispetto dei livelli di spesa programmati, cos\u00ec come previsto dalla normativa vigente. Realizza con periodicit\u00e0 annuale report sull'impiego dei medicinali in Italia e pubblicazioni tematiche su argomenti di particolare interesse.\nRete nazionale di farmacovigilanza (RNF).\n\u00c8 un network che coinvolge, oltre all'AIFA, le Regioni e le Province autonome di Trento e Bolzano, 204 unit\u00e0 sanitarie locali, 112 ospedali, 38 istituti di ricerca e cura a carattere scientifico e 561 industrie farmaceutiche. Garantisce la raccolta e la gestione delle segnalazioni spontanee di sospette reazioni avverse a farmaci (ADRs) e la diffusione delle informazioni diramate dall'Agenzia in merito alla sicurezza dei medicinali. \u00c8, inoltre, in collegamento operativo con il network EudraVigilance e con il Centro di Uppsala per il monitoraggio internazionale dei farmaci dell'Organizzazione mondiale della sanit\u00e0 (OMS)."}
{"id": "1358301", "revid": "590", "url": "https://it.wikipedia.org/wiki?curid=1358301", "title": "AIFA", "text": ""}
{"id": "1358308", "revid": "122301795", "url": "https://it.wikipedia.org/wiki?curid=1358308", "title": "Tricase Porto", "text": "Tricase Porto (\"Lu Portu\" in dialetto salentino) \u00e8 una frazione di 269 abitanti del comune di Tricase in provincia di Lecce. Sorge sul basso versante adriatico del Salento, a 32 m s.l.m..\nGeografia fisica.\nIl centro abitato di Tricase Porto \u00e8 delimitato a sud dal rione di Marina Serra, a ovest da una delle serre salentine del comune di Tricase e a nord dal promontorio su cui si eleva la Torre del Sasso. \u00c8 attraversata dalla strada che collega Otranto a Santa Maria di Leuca, la quale percorre tutto il litorale. \nLa costa \u00e8 prevalentemente bassa e rocciosa, ricca di grotte e piccole insenature. In una di queste vi \u00e8 un porto risalente al XV secolo, a cui ne \u00e8 stato affiancato un altro pi\u00f9 piccolo per le barche di diporto."}
{"id": "1358310", "revid": "258380", "url": "https://it.wikipedia.org/wiki?curid=1358310", "title": "Always Was, Is, and Always Shall Be", "text": "Always Was, Is and Always Shall Be \u00e8 il primo LP di GG Allin e i \"The Jabbers\", pubblicato per la prima volta nel 1980 con la Orange Records; poi nel 1983 con l'etichetta Blitz Records e nel 1988 e 1989 con la Black &amp; Blue Records.\nStoria dell'album.\n\"Always Was, Is and Always Shall Be\" \u00e8 uno degli album pi\u00f9 noti (nel mondo musicale underground) di GG Allin, nonch\u00e9 il primo. \u00c8 stato pubblicato pi\u00f9 volte: la prima pubblicazione risale al 1980, con la Orange Records di David Peel; poi nel 1983, con la Blitz Records; nel 1988, con la Black &amp; Blue Records e infine nel 1989 (con la stessa etichetta dell'edizione precedente), con l'aggiunta di altre sei canzoni. Esistono altre due edizioni postume: la prima, per la prima volta in CD, nel 1995 con la Halycon Recording Corporation e la seconda nel 2003 con l'etichetta Assface, in LP."}
{"id": "1358312", "revid": "155118", "url": "https://it.wikipedia.org/wiki?curid=1358312", "title": "Farchia", "text": ""}
{"id": "1358315", "revid": "767487", "url": "https://it.wikipedia.org/wiki?curid=1358315", "title": "Flavine", "text": "Le flavine (dal latino \"flavus\", giallo), sono un gruppo di composti organici basati su un derivato della pteridina, la isoallossazina.\nUn'importante sostanza appartenente al gruppo delle flavine \u00e8 la riboflavina (vitamina B2) un costituente dei coenzimi implicati nel trasferimento di idrogeno, la flavin adenina dinucleotide (FAD) e la flavina mononucleotide (FMN). La riboflavina \u00e8 formata dall'unione della flavina con il ribitolo, un derivato del ribosio. Le flavine sono composti idrosolubili.\nLa flavine sono in grado di partecipare a reazioni redox accettando elettroni, mentre nella forma ridotta (come per esempio FADH2) sono in grado di trasferire elettroni all'interno della catena di trasporto degli elettroni.\nPaul Karrer vinse il premio Nobel per la chimica nel 1937, per i suoi studi sulle flavine e le vitamine."}
{"id": "1358316", "revid": "767487", "url": "https://it.wikipedia.org/wiki?curid=1358316", "title": "Emilia (cantante)", "text": "\u00c8 figlia del musicista jazz Thesome Mitiku, nato nel 1949 in Etiopia.\nBiografia.\nHa frequentato la scuola di musica Adolf Fredriks musikklasser a Stoccolma e durante gli anni del liceo, trascorsi allo Stockholms musikgymnasium, \u00e8 stata cantante in una band acid jazz.\n\u00c8 stata scoperta nel 1996 dal produttore discografico Lars Anderson, figlio di Stig Anderson, manager degli ABBA, con cui ha scritto tutte le canzoni del suo primo album. Ha debuttato nel 1998 con il singolo \"Big Big World\", una ballata che raggiunse i vertici delle classifiche di gran parte dei paesi europei. Solo due settimane prima dell\u2019uscita del singolo studiava ancora storia economica all\u2019universit\u00e0 e lavorava nel weekend in un negozio d\u2019abbigliamento.\nNel 1999 ha vinto due premi musicali Rockbj\u00f6rnar in due categorie diverse, distinguendosi come prima donna a riuscirvi.\nL\u2019etichetta Universal ha pubblicato il suo primo album. Il 16 gennaio 2001 ha partecipato al gala Artisti contro i nazisti a Stoccolma, esibendosi con la canzone \"This Land is Your Land\". Dato che il secondo album non ha riscosso lo stesso successo del primo, ha accantonato la carriera musicale. In seguito ha vissuto a Berlino per diversi anni, dove ha studiato tedesco ed \u00e8 diventata presentatrice di un programma d\u2019intrattenimento.\nIl 31 ottobre 2001 il programma televisivo \"Beatlab\" su TV 4 ha parlato della sua carriera. Tra il 15 dicembre 2001 e il 31 marzo 2002 ha condotto \"Hits for Kids\" su TV 3. In quell\u2019occasione ha conosciuto i danesi Jesper Wennick e Anders Haarder che in seguito hanno prodotto il suo terzo album.\nNel 2007, dopo sette anni di silenzio, \u00e8 tornata alla musica con l'album \"Sm\u00e5 ord av k\u00e4rlek\", trascinato dai singoli \"Var Minut\" e \"En S\u00e5ng Om K\u00e4rleken\". Ancora due anni dopo, nel 2009, \u00e8 uscito un nuovo album in lingua inglese, intitolato \"My World\". Lo stesso anno partecipa al Melodifestivalen tenutosi per la prima volta a G\u00f6teborg, con la canzone \"You\u2019re My World\", scritta in collaborazione con Figge Bostr\u00f6m. La descrive come \u201cun inno a coloro che amiamo e al calore che ci danno\u201d. Ha avuto accesso alla finale al Globen il 14 marzo 2009, posizionandosi nona.\nIn occasione della trentunesima edizione della Musikmesse tedesca e PRG LEA Live Entertainment, riceve il premio in qualit\u00e0 di \"Best Female Voice\" 2011, consegnato dall'artista italo-americano Veronica Vitale.\nInoltre, ha collaborato come artista in programmi televisivi come \"Sommarkrysset\", \"Doobidoo\", \"Faddergalan\", \"Bingolotto\" e \"S\u00e5 ska det l\u00e5ta\".\nHa anche duettato e scritto canzoni per altri artisti, tra cui, nel 2008, \"Since I Found It All\" per l\u2019album \"Sound of Romance\" di Towe Jaarneks, Remedy per l\u2019album \"Hero\" di Charlotte Perrellis e \"Totally Adicted\" per l\u2019album \"Good Enough\" di Olas.\nHa anche cantato come corista nel pezzo \"Everybody\" di DJ Bobos.\nNel 2012 ha firmato un contratto con la Warner Bros., per la quale ha inciso - come Emilia Mitiku - il suo quinto album \"I Belong to You\", prodotto e scritto in collaborazione con Anders Hansson e Sharon Vaughn.\nVita privata.\n e vive a Stoccolma con il marito e il figlio."}
{"id": "1358331", "revid": "599013", "url": "https://it.wikipedia.org/wiki?curid=1358331", "title": "La Cultura (rivista)", "text": "\u00abLa Cultura\u00bb \u00e8 una rivista fondata da Ruggero Bonghi a Roma nel 1881. Ha ospitato i pi\u00f9 illustri intellettuali italiani della prima met\u00e0 del XX secolo; \u00e8 stata rifondata nel 1963.\nStoria.\nLa prima serie fu pubblicata dal 1881 al 1890 col titolo: \u00abLa Cultura. Rivista di scienze, lettere ed arti diretta da R. Bonghi\u00bb. La seconda serie fu pubblicata dal 1891 al 1906 col titolo: \u00abLa Cultura di Ruggero Bonghi. Rivista mensile. Nuova serie diretta da Ettore De Ruggiero\u00bb. La terza serie fu pubblicata dal 1907 al 1912 col titolo: \u00abLa Cultura. Rivista critica fondata da Ruggero Bonghi. Serie terza (quindicinale) diretta e redatta da Cesare De Lollis e Nicola Festa\u00bb.\nNel 1913, sotto la direzione di Cesare De Lollis, Nicola Festa e Giuseppe Antonio Borgese, prese il nome di \u00abNuova Cultura\u00bb, cambiandolo nel 1914-15 in \u00abIl Conciliatore\u00bb sotto la guida del solo Borgese.\nNel 1921, si ripresent\u00f2 col suo antico nome sotto la guida del solo De Lollis e, dopo la sua morte, fu diretta da Ferdinando Neri. Per la sua indipendenza critica e l'altezza dei contributi \u00e8 stata strumento tra i pi\u00f9 validi della cultura italiana, svolgendo opera di mediazione tra il crocianesimo e la filologia.\nFu soppressa dal fascismo nel 1936. La rivista era contraddistinta dall'immagine di uno struzzo, che appariva sulla copertina e sulla quarta di copertina. Giulio Einaudi ne fu l'ultimo editore e port\u00f2 con s\u00e9 l'emblema dello struzzo nella propria casa editrice.\nNel 1963 Guido Calogero riprese la testata per una nuova rivista, a indirizzo prevalentemente filosofico: \u00abLa Cultura. Rivista bimestrale diretta da Guido Calogero\u00bb. Dal 1987 la direzione \u00e8 passata a Gennaro Sasso. Dal 2021 Mauro Visentin ha assunto la direzione della rivista.\nFirme.\nCollaborarono alla rivista tra il 1913 e il 1936: Giorgio Pasquali, Ettore Marroni, Mario Missiroli, Adriano Tilgher, Mario Vinciguerra, Goffredo Bellonci, Luigi Salvatorelli, Ettore De Ruggiero, Raffaele Bastianelli, Giuseppe Chiovenda e Alfonso Lucifero. Tra i collaboratori principali della serie iniziata nel 1963 si ricordano Girolamo Arnaldi, Vittorio Gabrieli, Giorgio Inglese, Achille Tartaro."}
{"id": "1358337", "revid": "287204", "url": "https://it.wikipedia.org/wiki?curid=1358337", "title": "Antonio Franco", "text": ""}
{"id": "1358341", "revid": "124929382", "url": "https://it.wikipedia.org/wiki?curid=1358341", "title": "Des'ree", "text": "Biografia.\nLa sua passione per la musica le \u00e8 stata trasmessa dai genitori, che le hanno fatto apprezzare la musica reggae, calypso e jazz. Des'ree ha poi deciso di avviare una carriera musicale dopo un viaggio di tre anni a Barbados compiuto insieme ai genitori quando aveva quattordici anni.\nNel 1992 pubblica il suo primo album e i relativi singoli, nel 1993 duetta insieme a Sananda Maitreya cantando il brano \"Delicate\" riscuotendo un discreto successo. \nMa il grande successo arriva nel 1994, con la sua seconda produzione e il singolo \"You Gotta Be\" che fece il giro del mondo scalando le classifiche di mezzo globo, arrivando al numero 5 della classifica americana e rimanendo al primo posto della classifica inglese per tre settimane. Grazie alla spinta del singolo da record, il suo secondo album vendette oltre 3 milioni di copie. Intraprese cos\u00ec un tour mondiale che la tenne occupata per tutto il 1995, mentre l'anno successivo ha inciso la colonna sonora del film \"Romeo + Giulietta di William Shakespeare\", \"Kissing You\".\nNel 1998, il singolo \"Life\" che replica il successo ottenuto quattro anni prima con \"You Gotta Be\" diventando una delle canzoni pi\u00f9 programmate di quell'anno dalle radio, portandola anche a vincere il BRIT Award come miglior cantante femminile britannica nel 1999, l'album \"Supernatural\" vendette oltre 4 milioni di copie. Sempre nel 1999 compone la musica della canzone \"Se ci sei\" per la cantante italiana Soul Giorgia, contenuta nell'album \"Girasole\".\nDopo una raccolta pubblicata nel 2000, torna sulle scene nel 2003 con l'album \"Dream Soldier\" che si rivela un flop causandone il licenziamento dalla casa discografica. \"Dream Soldier\" attualmente, rappresenta l'ultima uscita discografica della cantautrice britannica.\nNel 2007 \u00e8 tornata alla ribalta delle cronache per un'azione legale da lei intentata contro Beyonc\u00e8. Nell'edizione deluxe del suo album \"B'Day\" la popstar afroamericana ha infatti cantato una canzone di Des'ree, \"I'm Kissing You\" cambiandone per\u00f2 il titolo, e girato un video musicale contravvenendo alle condizioni poste da Des'ree e dalla sua casa discografica per la cover della canzone.\nDopo circa 16 anni dal suo ultimo progetto discografico, \u00e8 ritornata sulle scene nel 2019 con l'album \"A Love Story\"."}
{"id": "1358342", "revid": "110157", "url": "https://it.wikipedia.org/wiki?curid=1358342", "title": "Tru\u0219e\u0219ti", "text": "Tru\u0219e\u0219ti \u00e8 un comune della Romania di 5.810 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 6 villaggi: Tru\u0219e\u0219ti, Buh\u0103ceni, Ciritei, Drislea, Ion\u0103\u0219eni, P\u0103s\u0103teni."}
{"id": "1358343", "revid": "1714743", "url": "https://it.wikipedia.org/wiki?curid=1358343", "title": "Ramiro I d'Aragona", "text": "Origine.\nSia secondo l\"'Ex Gestis Comitum Barcinonensium\" che secondo la \"Cr\u00f3nica de San Juan de la Pe\u00f1a\", era il figlio illegittimo del re di Pamplona, conte d'Aragona, conte di Sobrarbe e Ribagorza, conte di Castiglia, Sancho III Garc\u00e9s \"il Grande\" e di una nobile originaria di Aibar (\"nobilissima domina de castro quod dicitur Ayunarum\") (\"una muller noble de Ayvar\"), signora di Miranda, e del monastero di Santa Cecilia di Aibar, Sancha di Aibar, di cui non si conoscono gli ascendenti.Sancho III Garc\u00e9s \"il Grande\" era figlio del re di Pamplona della dinastia Jimena e conte d'Aragona, Garc\u00eda II S\u00e1nchez e di Jimena Fern\u00e1ndez, figlia del conte Fernando Berm\u00fadez (discendente del re delle Asturie Ordo\u00f1o I) e della moglie Elvira..\nBiografia.\nRamiro, sin da bambino e poi, in giovent\u00f9, tra il 1011 ed il 1033, bench\u00e9 sia figlio illegittimo, da solo o assieme ai fratellastri, compare accanto al padre, Sancho III Garc\u00e9s \"il Grande\", e alla regina, la matrigna, Munia (Si narra che la legittima moglie di Sancho III Garc\u00e9s \"il Grande\", la regina, Munia, figlia del conte di Castiglia, Sancho Garc\u00e9s, lo adottasse perch\u00e9 compiaciuta del fatto che era l'unico dei figli di Sancho (inclusi i propri figli) pronto ad obbedire alle sue richieste), in diversi documenti di donazioni a vari monasteri.\nIl padre prima di morire, nel 1035, secondo il Codice di Roda divise il suo \"impero\" tra i quattro figli maschi (incluso Ramiro) che gli erano sopravvissuti:\nAlla morte del padre, nel 1035, secondo l\"'Ex Gestis Comitum Barcinonensium\", Ramiro divenne re d'Aragona.\nIl 22 agosto del 1036, a Jaca, Ramiro spos\u00f2 la figlia del conte di Foix e di Bigorre, Ermessinda di Foix (ca. 1015-1049, Gilberga di Foix, dopo il matrimonio, divenuta regina d'Aragona, si fece chiamare, Ermesinda). La data del matrimonio \u00e8 confermata anche dalle \"Preuves de l'Histoire G\u00e9n\u00e9rale de Languedoc, Tome V\", che precisano inoltre che Gilberga era figlia del primo conte di Foix e conte di Couserans, Bernardo Ruggero I di Foix (figlio del conte di Carcassonne, Ruggero I e di Adele di Pons), e della contessa di Bigorre, Garsenda, figlia del conte di Bigorre, Garcia Arnaud e della moglie, Riccarda.\nRamiro, nel 1038, era divenuto anche cognato del suo fratellastro, Garcia III Sanchez, re di Pamplona. Infatti, in quell'anno, a Barcellona, Garcia III Sanchez aveva sposato la sorella di Ermessinda di Foix, Stefania di Foix, figlia del conte di Foix e Couserans, Bernardo Ruggero I di Foix (figlio del conte Ruggero I di Carcassonne e di Adele di Pons), e della contessa di Bigorre, Garsenda, come viene confermato dalla nota n\u00b0 XXII delle \"Notes de l'Histoire G\u00e9n\u00e9rale de Languedoc, Tome IV\", dove erroneamente l'avvenimento \u00e8 datato 1036.Ramiro considerava che il fratellastro Garcia III Sanchez avesse meno diritti di lui sulla Navarra, in quanto pi\u00f9 giovane di lui, e secondo la \"Historia Silense\", nel 1043, alleatosi coi re saraceni di Tudela e Saragozza, invase il regno di Navarra, ma fu sconfitto nella battaglia di Tafaja.Ramiro dovette rientrare in Aragona restituendo tutti i territori che aveva sottratto al fratellastro.\nNello stesso anno, 1043, rivolse la sua attenzione verso il suo fratellastro pi\u00f9 giovane, Gonzalo, che, senza eredi, nel 1044, fu costretto a trasferirgli i suoi diritti sulle contee di Sobrarbe e Ribagorza, e alla morte di Gonzalo, ucciso durante una battuta di caccia nel 1045, Ramiro gli subentr\u00f2 in entrambe le contee.\nDopo che, il 1\u00ba dicembre 1049, era rimasto vedovo, Ramiro, nel 1054, spos\u00f2, in seconde nozze, Agnese d'Aquitania, che secondo le \"Europ\u00e4ische Stammtafeln\", vol II, 58 (non consultate) era figlia del duca d'Aquitania, Guglielmo il Grosso (figlio primogenito del duca, Guglielmo il Grande e di Almodia, che secondo l\"'Europ\u00e4ische Stammtafeln\", vol II, 76 (non consultate) era figlia del visconte Gerardo di Limoges), e di Eustachia figlia di Berlay, signore di Montreuil, e della di lui moglie di cui non si conoscono n\u00e9 il nome n\u00e9 gli ascendenti.\nIn quello stesso anno, Ramiro partecip\u00f2 alla battaglia di Atapuerca dove, ancora secondo la Historia Silense, il fratellastro, Garcia fu ucciso in battaglia dal proprio fratello, Ferdinando, dichiarando poi che fugg\u00ec dalla battaglia e che \u00abaveva perso gli stivali e dovette condurre il cavallo solo con le briglie\u00bb.\nApprofittando della debolezza dei regni di Taifa, cerc\u00f2 di estendere i propri domini a spese dei re di Huesca e Saragozza attaccando i Mori.\nVerso il 1060, accordatosi col nipote, il re di Pamplona, Sancho IV Garc\u00e9s, attaccarono ed assediarono la taifa di Saragozza, obbligando il re di Saragozza, al-Muqtadir a pagar loro un tributo.\nRamiro fece inoltre diverse donazioni, soprattutto al Monastero di San Juan de la Pe\u00f1a, dove il figlio Garcia era l'abate.\nRamiro, nel 1063, attacc\u00f2 la taifa di Saragozza dell'emiro, al-Muqtadir, alleato del re di Castiglia, il suo fratellastro, Ferdinando, che invi\u00f2 in aiuto di al-Muqtadir, il proprio figlio, Sancho e el Cid. Ramiro mor\u00ec alle porte del paese di Graus, l'8 maggio nel tentativo di conquistarlo, combattendo conto il nipote ed il Cid.\nIl corpo di Ramiro fu recuperato e fu inumato nel Monastero di San Juan de la Pe\u00f1a, a sudovest di Jaca, dopo 28 anni di regno raggiungendo cos\u00ec la prima moglie Ermessinda (Gilberga).Gli subentr\u00f2 il figlio Sancho Ramirez.\nDiscendenza.\nRamiro da Ermessinda ebbe cinque figli:\nmentre da Agnese non ebbe figli.\nRamiro inoltre ebbe anche un figlio illegittimo da una giovane chiamata Am\u00fania:"}
{"id": "1358345", "revid": "287204", "url": "https://it.wikipedia.org/wiki?curid=1358345", "title": "Ekaterina Sergeevna Maksimova", "text": "Fu ballerina del Teatro Bol'\u0161oj. Allieva di Elisaveta Gerdt, ha sposato il ballerino e compagno di studi Vladimir Vassiliev. Notata da Galina Ulanova - del Teatro Kirov - ha perfezionato con essa l'interpretazione di ruoli classici, in particolare quello di \"Giselle\".\nMaksimova - diventata poi insegnante di danza - si \u00e8 distinta particolarmente in carriera nel ruolo di \"Frigia\" nel balletto \"Spartaco\" nonch\u00e9 nel ruolo di Kitri nel balletto Don Quixote. Per lei sono state create le coreografie di \"Galateya\" e \"Aniuta\" (quest'ultimo balletto \u00e8 stato tratto da un racconto dello scrittore russo Anton \u010cechov).\nIl suo repertorio comprende i grandi balletti classici: \"Lo schiaccianoci\" (Clara), \"La bella addormentata\" (Aurora), \"Il lago dei cigni\" (Odette), Le Silfidi; ma anche moderni: \"Romeo e Giulietta\" (coreografia di B\u00e9jart), \"Stoneflower\" (coreografia di Grigorovich), Paganini."}
{"id": "1358346", "revid": "15756", "url": "https://it.wikipedia.org/wiki?curid=1358346", "title": "Storia di Lucca", "text": "Le origini di Lucca: l'epoca preromana.\nLa ricostruzione delle origini di Lucca \u00e8 ancora oggi oggetto di controversie storiche. L'origine del nome secondo Silvio Pieri \u00e8 incerta. Da studi toponomastici comunque pi\u00f9 recenti e concreti, come spiega Riccardo Ambrosini, il nome Lucca ha riferimenti che portano a \"bosco sacro\" (latino \"lucus\"), \"tagliare\" (latino \"lucare\") e \"spazio luminoso\" (\"leuk,\" termine in uso nelle prime popolazioni europee e da cui derivano altri nomi di citt\u00e0, come Vienna), L'ipotesi iniziale, oggi sempre meno considerata veritiera, era quella di una radice celto-ligure \"luk\", \"luogo paludoso\". Invece l'origine a quanto pare riporta a una area boschiva deforestata per fare spazio alla luce o ad una radura posta su un'isola fluviale di detriti del Serchio, in mezzo ad aree boschive. I primi insediamenti quasi certamente si hanno quindi gi\u00e0 con le prime popolazioni europee, quindi con i Celto-liguri e successivamente con gli Etruschi. Gi\u00e0 verso l'anno 1000 A.C. si hanno prove di estrazione e lavorazione del ferro, a prova della presenza di popoli insediatosi nella piana occidentale del Serchio.\nMonete \"lucchesi\" contrassegnate da \u039b (L greca) o da CC sono state rinvenuto e sono databili fin dal IV secolo a.C.\nEpoca romana.\nNel 180 a.C. Lucca diventa colonia romana di diritto latino. Fu a Lucca che nel 56 a.C. Cesare, Pompeo e Crasso si incontrarono e rinnovarono il patto di governo chiamato primo triumvirato, precedentemente stipulato nel 60 a.C.\nCon la promulgazione della Lex Iulia Municipalis, Lucca, nell'89 a.C., fu elevata al rango di Municipium. Sulle vicende storiche di questa prima fase del Municipium lucchese si conosce poco, a causa dei pochissimi documenti arrivati integri fino ai giorni nostri.\nTra i pochi documenti troviamo una lettera che Cicerone scrive a Bruto, nella quale viene citato il nome di Lucca: \"Lucius Castronius Paetus longe princeps municipii lucensis\". (Cicerone, \"Epistula Ad Familiares\", 13 13).\nQuello che invece sembra confermarsi sempre pi\u00f9 \u00e8 l'importanza strategica di Lucca, in qualit\u00e0 di citt\u00e0-fortezza sia nel primo confine della Repubblica romana che durante l'impero, in caso di attacchi \"barbarici\" da Nord.\n&lt;br&gt;Da notare che Lucca si trova proprio sul \"confine dell'olivo\" della penisola italica, quindi sul confine del clima mediterraneo che ha fatto trionfare la civilt\u00e0 romana, perci\u00f2 Lucca risultava per i romani la citt\u00e0-fortezza che doveva proteggere il cuore dell'impero dalle ostilit\u00e0 del continente.\nL'importanza strategica di Lucca \u00e8 stata provata anche dal ritrovamento di blocchi di pietra di enormi dimensioni, frammenti quindi di mura difensive di dimensioni senza eguali (rispetto ad altre citt\u00e0, nella tavola peutingeriana, Lucca \u00e8 infatti indicata in modo stilizzato da una fortificazione).\n&lt;br&gt;Questa importanza strategica e militare di Lucca dar\u00e0 modo alla citt\u00e0 di mantenere un alto grado di importanza nei successivi sviluppi storici medievali.\nPeriodo longobardo.\nDopo essere stata conquistata dagli Ostrogoti (493) e poi dai Bizantini (552), tra il 568 e il 584 i Longobardi giunsero a Lucca. In quell'epoca (566-588) era vescovo di Lucca San Frediano che nel 575 fece aprire una nuova via al fiume Serchio attraverso la gola di Ripafratta, eliminando in parte i gravi problemi che dalla fondazione il fiume causava alla Citt\u00e0.\nEbbero inizio saccheggi e devastazioni, ma progressivamente si ebbe un avvicinamento tra i nuovi conquistatori e la popolazione autoctona, grazie alla profonda religiosit\u00e0 mostrata dai Longobardi e alla concessione ai lucchesi di una condizione giuridica nella nuova organizzazione politica decretata dai re longobardi Autari e Agilulfo.\nVenne cos\u00ec fondato il Ducato di Tuscia, con capitale Lucca, archetipo della moderna Toscana, comprendente anche Firenze (all'epoca una citt\u00e0 molto piccola e senza vie di comunicazione).\nSuccessivamente Autari riorganizz\u00f2 la Toscana costituendo tre ducati: il Ducato di Lucca, il Ducato di Firenze e il Ducato di Pisa. Quello di Lucca divenne sede abituale del re e importante nodo viario lungo la via Francigena.\nNel 774 cade il dominio longobardo e Lucca passa sotto quello dei Franchi. Con l'avvento del Sacro Romano Impero Firenze diviene la nuova capitale del Marchesato.\nXI-XIV secolo.\nCon la morte della Marchesa di Toscana Matilde di Canossa (1115), Lucca, citt\u00e0 di mercanti e di banchieri, comincia a muovere i primi passi verso l'indipendenza.\nIl neonato comune di Lucca assume un nuovo ordinamento, e la citt\u00e0 viene divisa nei cinque parti che prendono nome dalle Porte cui fanno capo: Santi Gervasio e Protasio, San Donato, San Paolino, Santa Maria e Porta di Borgo. La citt\u00e0 era retta da due consoli e da un Consiglio Generale che era solito riunirsi nel \"Parlascio\" (l'ex-anfiteatro).\nIn questi secoli Lucca era una delle principali citt\u00e0 in Italia in termini di produzione e commercio della seta. La prosperit\u00e0 della citt\u00e0 si arricchiva grazie anche ai continui pellegrinaggi da tutta Europa: Lucca era una delle mete principali della Via Francigena, grazie soprattutto al Volto Santo e alle reliquie di importanti santi, quali San Frediano, San Regolo e San Cesario diacono e martire di Terracina, il santo tutelare degli imperatori romani (traslate dal monastero di San Cesario sul Palatino di Roma al tempo di papa Alessandro II, vescovo di Lucca, e deposte nell'antico monastero di S. Ponziano; attualmente sono conservate nella Basilica di San Frediano).\nCos\u00ec come nelle altre citt\u00e0 Toscane di Firenze e Pistoia, anche Lucca si divise nelle fazioni di guelfi bianchi (pi\u00f9 vicini alle ideologie dell'imperatore pur essendo sostenitori del papa) e in guelfi neri (ultraguelfi), in cui confluirono la maggior parte delle famiglie dell'epoca. Nel 1301 i Guelfi bianchi, a seguito dell'uccisione del magistrato Opizzo Pizzi, furono costretti all'esilio, e si rifugiarono a Pisa, venendo accusati di essere ghibellini. in questi anni, a capo della fazione popolare emerge il mercante Bonturo Dati, che governa la citt\u00e0 dal 1310 al 1313. Nel 1314 Uguccione della Faggiola, gi\u00e0 signore di Pisa, entra vittorioso a Lucca.\nNel 1316 un'insurrezione popolare caccia Uguccione della Faggiuola ed il popolo elegge Castruccio Castracani degli Antelminelli capitano generale e successivamente, duca di Lucca, Pisa, Pistoia, Luni e Volterra.\nCastruccio sconfigge l'esercito di Firenze nella battaglia di Altopascio (1325) inseguendo gli sconfitti fiorentini sino sotto le mura della citt\u00e0, dove il condottiero d\u00e0 ordine che siano corsi e introdotti, in segno di spregio, ben tre palii, ossia rispettivamente: per \"li ciuchi, li omini a piedi e le meretrici\".\nCon la morte di Castruccio Castracani (1328) per Lucca inizia un periodo di decadenza che porter\u00e0 la citt\u00e0 a passare di mano a diversi rivali. Nel 1329 la citt\u00e0 venne posta sotto assedio e conquistata dalla Compagnia del Ceruglio, comandata da Marco Visconti, che ne diverr\u00e0 per breve tempo signore, prima di venderla ai genovesi per la cifra di 30.000 fiorini.\nQuesto signore fu Giovanni I di Boemia. Nel 1342 la citt\u00e0 fu conquistata da Pisa, che la occup\u00f2 fino al 1369.\nLucca convince l'imperatore Carlo IV, dietro pagamento di un tributo di 300.000 fiorini, ad emettere un atto per la liberazione della citt\u00e0. L'imperatore, di passaggio in Italia scende a Lucca e il 6 aprile 1369 (domenica In albis) firma l'atto di liberazione che consente ai cittadini di ricostituire la Repubblica.\nTante furono le famiglie nobili al potere, come i Nuccorini (discendenti di Nuccorino) che dal 1300 al 1371 vediamo iscritto al Supremo Magistrato dell'Anzianato.\nIl Governo di Lucca decise che la citt\u00e0 fosse da dividere in tre parti, chiamate \u00abterzieri\u00bb: San Martino, San Paolino e San Salvatore.\nI terzieri avevano un duplice scopo: uno politico (servivano infatti a determinare i candidati eleggibili nel Governo cittadino) ed uno difensivo, in quanto i rispettivi abitanti facevano parte della Milizia Urbana che, in caso di allarme, doveva provvedere alla difesa delle Mura. I terzieri erano divisi in \u00abgonfaloni\u00bb (quattro per ogni terziere) e i gonfaloni, a loro volta, erano divisi in \u00abpennoni\u00bb (quattro per ogni gonfalone).\nIl terziere pi\u00f9 grande era quello di San Martino che occupava la zona est della citt\u00e0 e si divideva nei gonfaloni Cavallo, Pappagallo, Rota e Stella. Il secondo in grandezza era quello di San Paolino che occupava la zona ovest e comprendeva i gonfaloni Sirena, Luna, Falcone e Granchio. Il pi\u00f9 piccolo era il terziere di San Salvatore che occupava la zona nord ed era diviso nei gonfaloni Corona, Sole, Gallo e Rosa.\nL'imperatore Carlo IV concesse inoltre alla citt\u00e0 anche la possibilit\u00e0 di dotarsi di uno \"studium generale\"', ma una vera e propria universit\u00e0 lucchese non entrer\u00e0 in funzione prima del 1787.\nIl periodo Guinigi.\nPaolo Guinigi venne eletto signore di Lucca il 21 novembre 1400 dopo numerosi scontri e vendette trasversali, tra la casata dei Guinigi (sostenuta dal popolo) e quella dei Forteguerra (appoggiati dai grossi mercanti e dalla loro corte).\nAbol\u00ec il Consiglio Maggiore e istitu\u00ec un Consiglio di Stato che aveva il compito di assisterlo politicamente, inoltre si ebbe una spinta propulsiva del commercio della seta e dell'industria bancaria.\nIl suo potere aument\u00f2 notevolmente grazie ai suoi matrimoni combinati. La pi\u00f9 famosa moglie \u00e8 senz'altro Ilaria del Carretto che spos\u00f2 nel 1403. Alla sua morte fece costruire intorno al 1406 da Jacopo della Quercia il celebre sarcofago marmoreo, ora conservato nel Duomo.\nOltre che interna si ebbe un periodo di pace esterna grazie alla sua politica estera ambigua. Giur\u00f2 fedelt\u00e0 a tutti e tre i papi nominati prima di Martino V e li accolse durante le loro visite in citt\u00e0. Strinse rapporti con l'Imperatore Sigismondo che lo conferm\u00f2 nel 1413 Vicario Imperiale in Lucca legittimando cos\u00ec la sua signoria.\nNel 1418, a seguito della guerra tra Milano e Venezia, ci fu un ribaltamento delle alleanze a livello generale. Firenze indusse Braccio Fortebraccio da Montone ad invadere e saccheggiare la citt\u00e0. Paolo non riusc\u00ec a resistere e per scacciare l'invasore dovette pagare una cifra esorbitante. La pace del 1425 tra Firenze, alleata di Venezia, e Milano, lasci\u00f2 armati i fiorentini che si rivolsero contro Lucca, perch\u00e9 il figlio di Paolo Guinigi, Ladislao Guinigi, aveva aiutato Filippo Maria Visconti. I fiorentini guidati dal condottiero Niccol\u00f2 Piccinino devastarono il contado lucchese e giunsero ad assediare le mura. La citt\u00e0 si salv\u00f2 solamente il 28 febbraio 1429 grazie all'intervento di Francesco Sforza, il quale evit\u00f2 che Lucca cadesse sotto il dominio fiorentino.\nIn seguito Firenze pag\u00f2 lo Sforza per abbandonare Lucca e, nel 1430 Lucca fu assediata ancora una volta. Durante l'assedio i Fiorentini tentarono di arginare il Serchio per allagare Lucca ma per via di alcuni errori si allag\u00f2 l'accampamento fiorentino. Intanto i Lucchesi chiesero di nuovo aiuto a Filippo Maria Visconti che, ancora una volta ag\u00ec indirettamente (secondo un precedente trattato Milano non poteva intromettersi negli affari di Firenze) chiedendo ai Genovesi di aiutare Lucca. Genova, facendo valere un'antica alleanza con Lucca chiese a Firenze di non disturbare Lucca, al rifiuto di Firenze Genova invi\u00f2 un esercito di 6.000 uomini guidati da Niccol\u00f2 Piccinino che attacc\u00f2 i Fiorentini sul Serchio e, dopo una sanguinosa battaglia, vennero costretti a ritirarsi perch\u00e9 i Lucchesi li avevano presi alle spalle uscendo dalla citt\u00e0.\nQuesti fatti accrebbero il malcontento che sfoci\u00f2 in una congiura, ordita da Pietro Cenami e Lorenzo Buonvisi, che lo depose nella notte tra 15 e 16 agosto 1430, perch\u00e9 si diceva che avesse trattato con i fiorentini. Gli Anziani dettero l'annuncio di una rivolta popolare che aveva travolto il loro Signore. In realt\u00e0 si trovava in carcere a Pavia, prigioniero del duca di Milano, dove mor\u00ec due anni dopo. Cos\u00ec veniva restaurata la repubblica aristocratica.\nNel frattempo, and\u00f2 crescendo l'attivit\u00e0 bancaria cittadina, sostenuta anche dalla presenza ebraica: nel 1431 Angelo di Gaio, un ebreo di origine forlivese, ottenne il permesso di stabilirsi in Lucca e di aprire un banco.\nNel 1446 vennero pubblicati nuovi statuti con innovazioni riguardo all'istruzione pubblica e venne deciso di non fondare l'Universit\u00e0 degli Studi perch\u00e9 sarebbe costata troppo.\nNella seconda met\u00e0 del Quattrocento, Lucca sar\u00e0 coinvolta in numerose guerre di confine e inizia il suo periodo di decadenza. A parte un breve periodo di signoria come quella di Paolo Guinigi, Lucca rimase una repubblica indipendente fino al 1799, anno della sua definitiva caduta a opera dei francesi.\nLe mura del Cinquecento.\nDal XVI secolo part\u00ec l'opera di realizzazione della nuova cerchia muraria adatta all'avvento dei nuovi mezzi bellici e della polvere da sparo. Grazie alla realizzazione delle Mura di Lucca, per la loro efficienza, e al sistema di avvistamento, la citt\u00e0 rimedia una volta per tutto ai continui assalti alla Repubblica. Le principali nemiche di Lucca: Modena e Firenze (ormai dominava il resto della Toscana), evitarono di muovere guerra diretta alla citt\u00e0, viste le elevate difficolt\u00e0 ad assaltare le nuove mure. La Repubblica di Lucca mantenne cos\u00ec l'autonomia per altri secoli fino al XIX secolo.\nDalla fine della Repubblica al Granducato di Toscana.\nIl 23 giugno 1805 su richiesta del senato di Lucca, viene costituito il Principato di Lucca e Piombino, assegnato alla sorella di Napoleone Bonaparte Elisa Bonaparte ed al marito Felice Baciocchi, mantenendo una certa autonomia rispetto alle altre citt\u00e0 italiane, sotto dominio diretto di Napoleone.\nCongresso di Vienna.\nNel congresso di Vienna, malgrado l'opinione contraria di popolo e maggiorenti, che avrebbero preferito la restaurazione degli antichi ordinamenti repubblicani, venne deciso di creare il ducato di Lucca. Il 10 maggio 1815 subentra, come reggente, Maria Luisa di Borbone-Spagna, alla quale succedette il figlio Carlo Ludovico di Borbone (1824-1847). Nel 1847 la citt\u00e0 venne ceduta al granducato di Toscana.\nPresente.\nIl 24 novembre 2006 ha ospitato il vertice bilaterale Italia-Francia alla presenza del Presidente del Consiglio Prodi e del Presidente della Repubblica Francese Chirac."}
{"id": "1358348", "revid": "110157", "url": "https://it.wikipedia.org/wiki?curid=1358348", "title": "Prehistoric Sounds", "text": "Prehistoric Sounds \u00e8 il terzo album dei The Saints, pubblicato nel 1978. Sar\u00e0 anche l'ultimo inciso da Ed Kuepper con il gruppo, che lascer\u00e0 subito dopo la fine delle registrazioni.\nTracce.\nVersione 2007.\nNel 2007 \"Prehistoric Sounds\" \u00e8 stato ristampato con le seguenti bonus track"}
{"id": "1358349", "revid": "54702", "url": "https://it.wikipedia.org/wiki?curid=1358349", "title": "Processo accomodativo", "text": ""}
{"id": "1358356", "revid": "1543377", "url": "https://it.wikipedia.org/wiki?curid=1358356", "title": "Antonio Franco (arcivescovo)", "text": "Biografia.\nViene ordinato sacerdote il 10 luglio 1960 ed inizia il suo ministero presso la diocesi di Cerreto Sannita-Telese-Sant'Agata de' Goti.\nIl 28 marzo 1992 viene eletto arcivescovo titolare di Gallese e nominato nunzio apostolico in Ucraina.\nRiceve l'ordinazione episcopale il 26 aprile 1992 da papa Giovanni Paolo II (co-consacranti: cardinale Franciszek Macharski, cardinale Angelo Sodano).\nDal 14 agosto 1993 al 7 ottobre 1997 ebbe un'esperienza pastorale a capo della nuova amministrazione apostolica di Transcarpazia (oggi diocesi di Muka\u010devo).\nIl 6 aprile 1999 viene nominato nunzio apostolico nelle Filippine.\nIl 21 gennaio 2006 viene nominato nunzio apostolico per Israele e Cipro e delegato apostolico per Gerusalemme e la Palestina.\nIl 16 agosto 2012 termina la sua missione come nunzio e delegato apostolico.\nIl 22 febbraio 2013 viene nominato Assessore dell\u2019Ordine Equestre del Santo Sepolcro di Gerusalemme, incarico che mantiene fino al 2017.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1358360", "revid": "125903507", "url": "https://it.wikipedia.org/wiki?curid=1358360", "title": "Lucca", "text": "Lucca () \u00e8 un comune italiano di abitanti nel nord della Toscana, capoluogo dell'omonima provincia, la cui area metropolitana \u00e8 il centro principale della Piana di Lucca.\nFamosa per i suoi monumenti storici, \u00e8 uno dei pochi capoluoghi a conservare il centro storico, ricco di antiche strutture di varie epoche, completamente circondato da una cinta muraria cinquecentesca nell'insieme integra e quasi pressoch\u00e9 immutata nel corso dei secoli. \u00c8 una notevole citt\u00e0 d'arte d'Italia. Ufficialmente di origini romane, ma su probabili insediamenti anteriori, Lucca, citt\u00e0 di mercanti e tessitori, mantenne la sua autonomia come Stato indipendente per parecchi secoli fino al 1799 quando venne soppiantata l'antica Repubblica, a seguito della conquista francese da parte delle truppe napoleoniche, dando vita al Principato di Lucca e successivamente al Ducato borbonico di Lucca.\nGeografia fisica.\nTerritorio.\nLa citt\u00e0 di Lucca \u00e8 situata nell'omonima piana, delimitata dall'altopiano delle Pizzorne (a nord) e i Monti Pisani (a sud), presso la sponda sinistra del fiume Serchio, a 19\u00a0m s.l.m.\nIl territorio comunale raggiunge una quota minima di 1 metro s.l.m. e una massima di 950 metri s.l.m. sul gruppo montuoso dell'Appennino Tosco-Emiliano denominato Altopiano delle Pizzorne (altitudine massima di 1081 metri s.l.m.), con un'escursione altimetrica di 949 metri s.l.m.\nClima.\nPur rientrando tra i climi mediterranei per vari tipi di classificazioni climatiche in uso, quello della Citt\u00e0 di Lucca \u00e8 caratterizzato da minimi invernali frequentemente sotto lo zero e da un mese con siccit\u00e0 estiva, in media poco prolungata. Si caratterizza comunque per determinati elementi di continentalit\u00e0 a causa delle elevate escursioni termiche sia giornaliere sia annue. Secondo la classificazione dei climi di Koppen appartiene al gruppo \"Csa\", tendente al \"\"Cfsa\" in alcune zone pi\u00f9 interne a ridosso dei monti e in bassa collina: \u00e8 caldo e afoso d'estate con giorni di calura, mentre \u00e8 freddo e rigido durante l'inverno con giorni di gelo; sono invece rarissimi i giorni di ghiaccio.\nNelle campagne circostanti alla citt\u00e0 durante l'anno in caso di buon tempo si registrano temperature minime inferiori di qualche grado, spesso a causa della forte inversione termica nelle ore notturne, e qui la sensazione di freddo \u00e8 maggiore anche per l'elevato tasso di umidit\u00e0. In inverno raramente (ma non da escludere) si hanno precipitazioni nevose (anche se spesso con accumuli scarsi o addirittura nulli), mentre in piena estate le scarse precipitazioni, determinate soprattutto dall'attivit\u00e0 termoconnettiva che interessa principalmente le aree appenniniche ma anche i rilievi delle Alpi Apuane e la catena dei Monti Pisani, si hanno generalmente sotto forma di improvvisi e forti temporali, di breve durata ma spesso associati a grandine e a raffiche di vento.\nNelle aree alto collinari lucchesi il clima \u00e8 invece sub-mediterraneo temperato \"Cfsb\",\" caratterizzato da estate tiepida e un breve periodo di moderata siccit\u00e0 estiva, mentre nella piccola porzione montana \u00e8 da definirsi oceanico \"\"Cfb\",\" caratterizzato da estate tiepida e stagioni sempre umide (con minimo relativo in estate). Nel periodo invernale, oltre i 400 metri s.l.m., la neve non \u00e8 rara anche se non ha molta permanenza al suolo, dato che i monti del territorio comunale sono tutti inferiori a mille metri di altezza. La media nivometrica varia tra i 5\u00a0cm e i 60\u00a0cm circa in base all'esposizione e all'altitudine: in citt\u00e0 l'accumulo medio \u00e8 compreso tra i 5\u201310\u00a0cm, con una frequenza di 1 giorno annuo e con una durata del manto nevoso di circa 2 giorni. Le direzioni prevalenti dei venti sono di levante tra settembre e aprile e ponente tra maggio e agosto.\nAmbiente.\nNel territorio comunale si coltivano cereali e pioppi in pianura, mentre viti e ulivi in collina. I boschi, sia in base all'altitudine sia all'esposizione, sono occupati da variet\u00e0 di piante, tipiche tra la sottozona fredda del lauretum di 2\u00ba tipo alla sottozona calda del Fagetum in corrispondenza dei principali rilievi. Negli ultimi anni il clima permette all'ulivo la sua sopravvivenza e il ciclo di fruttificazione dal piano basale fino a una quota media massima di circa 800 metri s.l.m.\nOrigini del nome.\nDai romani Lucca era conosciuta come \"Luca\". L'origine del nome secondo Silvio Pieri \u00e8 incerta. Da studi toponomastici comunque pi\u00f9 recenti e concreti, come spiega Riccardo Ambrosini, il nome Lucca ha riferimenti che portano a \"bosco sacro\" (latino \"lucus\"), \"tagliare\" (latino \"lucare\") e \"spazio luminoso\" (\"leuk,\" termine in uso nelle prime popolazioni europee e da cui derivano altri nomi di citt\u00e0, come Vienna), L'ipotesi iniziale, oggi sempre meno considerata veritiera, era quella di una radice celto-ligure \"luk\", \"luogo paludoso\". Invece l'origine a quanto pare riporta ad una area boschiva deforestata per fare spazio alla luce o ad una radura posta su un'isola fluviale di detriti del Serchio, in mezzo ad aree boschive.\nIl nome della citt\u00e0 di Lucca lo troviamo citato per la prima volta in una lettera che Cicerone scrive nel 46 a.C. a Bruto, all'epoca governatore della Gallia: \"Lucius Castronius Paetus longe princeps municipii Lucensis\" (Cicerone, \"Epistulae Ad Familiares\", 13-13). Il testo di Cicerone, indicante probabilmente uno dei primi cittadini lucchesi nella storia, riporta l'etnico \"Lucensis\" (\"lucchese\"). Il nome di Lucca si trova attestato anche in Tito Livio e, per quanto riguarda le fonti greche, in Strabone (\u039b\u03bf\u1fe6\u03ba\u03b1, \"L\u00f4uka\").\nStoria.\nNata come insediamento ligure secondo alcuni storici, mentre altri ritengono che sia di origine etrusca con datazione attorno al 220 a.c., e sviluppatasi come colonia romana di diritto latino a partire dal 180 a.C., nel VI secolo Lucca diviene la capitale del ducato longobardo della Tuscia per poi svilupparsi nel XII secolo come Comune e poi Repubblica. La Lucca romana, contiene ancora intatte tante delle caratteristiche tipiche dei tempi lontani. L'anfiteatro, che conserva ancora la sua caratteristica forma di piazza ellittica chiusa; il foro, situato nell'attuale piazza San Michele dominato dall'omonima chiesa romanica che evoca forti richiami al mondo classico in molti componenti architettonici.\nMa la traccia romana pi\u00f9 evidente \u00e8 nelle vie del centro storico, che riflettono l'ortogonalit\u00e0 dell'insediamento romano impostato dal cardo e dal decumano, corrispondenti alle attuali via Fillungo-Cenami e via S. Paolino-Roma-Santa Croce. All'epoca romana risale anche la prima cinta muraria, che delimitava un'area quadrata nella quale, durante il corso dei secoli, si sono costituiti il centro del potere politico (attuale Palazzo Ducale) e il centro religioso. Nel 55 a.C. Lucca fu teatro di un incontro del primo triumvirato tra Gaio Giulio Cesare, Gneo Pompeo Magno e Marco Licinio Crasso dove Cesare si vide prorogare per un ulteriore quinquennio il proconsolato nelle Gallie.\nLucca in epoca romana era di grande importanza strategica, in qualit\u00e0 di citt\u00e0-fortezza sia nel primo confine della Repubblica romana che durante l'impero, in caso di attacchi \"barbarici\" da Nord. Da notare che Lucca si trova proprio sul \"confine dell'olivo\" della penisola italiana, quindi sul confine del clima mediterraneo che ha fatto trionfare la civilt\u00e0 romana, perci\u00f2 Lucca risultava per i romani la citt\u00e0-fortezza che doveva proteggere il cuore dell'impero dalle ostilit\u00e0 del continente. L'importanza strategica di Lucca \u00e8 stata provata anche dal ritrovamento di blocchi di pietra di enormi dimensioni, frammenti quindi di mura difensive di dimensioni senza eguali (rispetto ad altre citt\u00e0, nella tavola peutingeriana, Lucca \u00e8 infatti indicata in modo stilizzato da una fortificazione).\nQuesta importanza strategica e militare di Lucca ha dato modo alla citt\u00e0 di mantenere un alto grado di importanza nei successivi sviluppi storici medievali.\nOccupata dai goti nel 400 e dai bizantini il secolo successivo, la storia di Lucca fu caratterizzata dal fatto di essere tra le pi\u00f9 importanti capitali del regno longobardo. Si ricordano infatti Desiderio terzo conte di Lucca ed eletto \"Rex Langobardorum\" nel 756 e i successori Allone, quarto conte e duca di Pisa e Wicheramo, quinto conte, divenuto vassallo di Carlomagno. Grazie alla presenza del Volto Santo nella chiesa di S. Martino, divenne una tappa principale nel pellegrinaggio da Roma a Canterbury sulla Via Francigena, una delle vie di comunicazione pi\u00f9 importanti del Medioevo. Nonostante ci\u00f2, sono rimaste ben poche tracce di questo periodo storico.\nNel 773 cadde il dominio longobardo su Lucca, ed ebbe inizio il dominio carolingio, grazie alla sconfitta dei duchi di Lucca per mano di Carlo Magno. Durante questo periodo la citt\u00e0 consolid\u00f2 la posizione di rilievo conquistata nell'epoca longobarda sviluppandosi grazie alle attivit\u00e0 commerciali e alla produzione tessile, per la quale divent\u00f2 una citt\u00e0 celebre in tutta Europa. La produzione tessile fu l'inizio della crescita economica lucchese e, grazie all'avvio della manifattura della seta, Lucca si impose ancora di pi\u00f9 sui mercati europei. L'altissima qualit\u00e0 del prodotto era dovuta alla finezza del materiale e alla bellezza dei decori.\nNel Medioevo in particolare la citt\u00e0 crebbe notevolmente in relazione anche all'antica Via Francigena di cui Lucca costituiva una tappa importante per i pellegrini anche per la presenza del Volto Santo, veneratissima reliquia che rappresenta il Cristo crocifisso e che tuttora si trova nel Duomo di Lucca, e per le reliquie di importanti santi, quali San Frediano, San Regolo e san Cesario di Terracina, il santo tutelare degli imperatori romani (traslate da Roma, precisamente dalla Domus Augustana sul Palatino, durante il pontificato di papa Alessandro II, vescovo di Lucca, e deposte nell'antico monastero di S. Ponziano; attualmente sono conservate nella Basilica di San Frediano).\nNell'itinerario di Sigerico, Arcivescovo di Canterbury, la citt\u00e0, citata come \"Luca\", costituisce la XXVI tappa (\"Mansio\") del suo viaggio di ritorno da Roma (fine del X secolo).\nNonostante le continue vicissitudini legate alle lotte tra Guelfi e Ghibellini Lucca nel XIV secolo diviene una delle citt\u00e0 pi\u00f9 importanti del Medioevo italiano. Tante furono le famiglie nobili al potere, come i Nuccorini che dal 1371 vediamo iscritti al Supremo Magistrato dell'Anzianato.\n&lt;br&gt;Dante Alighieri incluse molti riferimenti alle grandi famiglie feudali che vi ebbero giurisdizione, con poteri amministrativi e giudiziari; Dante stesso spese molti dei suoi anni in esilio a Lucca.\nIl suo signore Castruccio Castracani degli Antelminelli, condottiero ghibellino di grande capacit\u00e0 politica e militare, riesce a farla diventare antagonista unica all'espansione di Firenze portandola alla vittoria (1325) nella battaglia di Altopascio dove sconfigge il pi\u00f9 forte esercito fiorentino inseguendolo sino sotto le mura di Firenze.\nAlla morte di Castruccio la citt\u00e0 cade in un periodo di anarchia che la vede soggiacere al dominio dei Visconti e successivamente al governo di Giovanni dell'Agnello, doge della Repubblica di Pisa. Riottenuta la libert\u00e0 nel 1370 per intervento dell'imperatore Carlo IV, Lucca si dette un governo repubblicano e con un'accorta politica estera torn\u00f2 a conoscere una notevole fama in Europa grazie ai suoi banchieri e al commercio della seta. L'imperatore Carlo IV concesse alla citt\u00e0 anche la possibilit\u00e0 di dotarsi di uno \"studium generale\", ma una vera e propria universit\u00e0 lucchese non entrer\u00e0 in funzione prima del 1787.\nNel 1429 Firenze assedi\u00f2 Lucca per vendicarsi del Guinigi che si era schierato dalla parte di Milano durante la precedente guerra; dopo diversi giorni di assedio Lucca chiese aiuto a Milano e, per soccorrere Lucca, venne inviato Francesco Sforza che con il suo esercito travolse i Fiorentini e li costrinse alla ritirata.\nPochi giorni dopo la ritirata dei Fiorentini gli abitanti di Lucca fecero arrestare il Guinigi perch\u00e9 si diceva che avesse trattato con i fiorentini, in seguito Firenze pag\u00f2 lo Sforza per abbandonare Lucca e, nel 1430, Lucca fu assediata ancora una volta.\nDurante l'assedio i Fiorentini tentarono di arginare il Serchio per allagare Lucca ma per via di alcuni errori si allag\u00f2 l'accampamento fiorentino.\nIntanto i Lucchesi chiesero di nuovo aiuto a Filippo Maria Visconti che, ancora una volta, ag\u00ec indirettamente (secondo un precedente trattato Milano non poteva intromettersi negli affari di Firenze) chiedendo ai Genovesi di aiutare Lucca.\nGenova, facendo valere un'antica alleanza con Lucca, chiese a Firenze di non disturbare Lucca. Al rifiuto di Firenze Genova invi\u00f2 un esercito di 6.000 uomini guidati da Niccol\u00f2 Piccinino che attacc\u00f2 i Fiorentini sul Serchio; dopo una sanguinosa battaglia, i Fiorentini vennero costretti a ritirarsi perch\u00e9 i Lucchesi li avevano presi alle spalle uscendo dalla citt\u00e0.\nA parte un breve periodo di signoria come quella di Paolo Guinigi, Lucca rimase una repubblica indipendente fino al 1799, anno della sua definitiva caduta a opera dei francesi. Il 23 giugno 1805 su richiesta del senato di Lucca, viene costituito il Principato di Lucca e Piombino, assegnato alla sorella di Napoleone Bonaparte, Elisa Bonaparte Baciocchi, e al marito Felice Baciocchi.\nNel Congresso di Vienna venne deciso di creare il ducato di Lucca. Il 10 maggio 1815 subentra, come reggente, Maria Luisa di Borbone-Spagna, alla quale succedette Carlo Ludovico di Borbone-Parma (1824-1847). Nel 1847 venne ceduta al Granducato di Toscana. Nel 1860 fu infine annessa al regno di Sardegna.\nNel 1989 Lucca vince il Premio d'Europa, un riconoscimento attribuito alle citt\u00e0 che si impegnano a promuovere la coesione tra le nazioni europee. Il 24 novembre 2006 ha ospitato il vertice bilaterale Italia-Francia alla presenza del Presidente del Consiglio Prodi e del Presidente della Repubblica Francese Chirac. Nell'aprile del 2017 \u00e8 stata citt\u00e0 ospitante del G7 degli esteri, al quale presero parte i relativi ministri di Italia, Canada, Francia, Germania, Giappone,\nRegno Unito e Stati Uniti.\nCelebre compositore e violinista della Signoria dal 1710 al 1714 \u00e8 stato il lucchese Francesco Geminiani. Lucca \u00e8 la meta della Via del Volto Santo.\nMonumenti e luoghi d'interesse.\nLucca \u00e8 una delle principali citt\u00e0 d'arte d'Italia, celebre anche al di fuori dei confini nazionali soprattutto per la sua intatta cinta muraria del XV-XVII secolo, che descrive un perimetro di 4.223\u00a0m circa intorno al nucleo storico della citt\u00e0 e ne fa uno dei 4 capoluoghi di provincia italiani ad avere una cerchia muraria rinascimentale intatta, assieme a Ferrara, Grosseto e Bergamo; la stessa cerchia, trasformata gi\u00e0 a partire dalla seconda met\u00e0 dell'Ottocento in piacevole passeggiata pedonale, risulta a tutt'oggi come una delle meglio conservate in Europa, in quanto mai utilizzata nei secoli passati a scopo difensivo (da notare il fatto che, fino ai primi anni novanta del 900, le mura erano utilizzate - grazie alle dimensioni notevoli della carreggiata - come un vero e proprio viale di circonvallazione per il traffico, anche pesante, intorno alla citt\u00e0, unico esempio al mondo di cinta muraria di queste dimensioni e con questa utilizzazione).\nDi conseguenza anche il centro storico monumentale della citt\u00e0 \u00e8 rimasto pressoch\u00e9 intatto nel suo aspetto originario, potendo dunque annoverare svariate architetture di pregio, come le numerosissime chiese medievali di notevole ricchezza architettonica (Lucca \u00e8 stata addirittura soprannominata la \"citt\u00e0 dalle 100 chiese\", proprio per la presenza di numerose chiese nel suo nucleo storico, consacrate e non, presenti in passato ed ora in citt\u00e0), torri e campanili, e monumentali palazzi rinascimentali di pregevole linearit\u00e0 stilistica.\nLa citt\u00e0 vanta anche suggestivi spazi urbani: il pi\u00f9 celebre \u00e8 sicuramente quello di piazza dell'Anfiteatro, nato sulle rovine dell'antico anfiteatro romano ad opera dell'architetto Lorenzo Nottolini ed unico nel suo genere architettonico.\nArteria principale della citt\u00e0 storica \u00e8 la stretta e medievale via Fillungo, che riunisce i maggiori esercizi commerciali della citt\u00e0.\nAltre piazze suggestive sono poi piazza San Michele, fulcro storico della citt\u00e0 e piazza San Martino, fulcro religioso, dove sorge il celebre duomo di San Martino.\nPiazza Napoleone (chiamata dai Lucchesi anche Piazza Grande), fu voluta da Elisa Baciocchi durante il suo principato, demolendo antichi edifici medioevali tra cui una chiesa. Adiacente \u00e8 collocata piazza del Giglio, dove affaccia l'omonimo teatro, che \u00e8 da annoverarsi come \"teatro di tradizione\".\nProprio per questa sua immensa ricchezza storico-monumentale \u00e8 stata avanzata di recente la proposta di includere le mura di Lucca nella lista del patrimonio dell'umanit\u00e0 dell'UNESCO.\nLe mura della citt\u00e0.\nLe attuali mura di Lucca sono un brillante esempio di fortificazione urbana di epoca rinascimentale.\nPorte delle Mura.\n\u00c8 consentito l'accesso all'interno della citt\u00e0 passando le mura attraverso sei porte, che a partire da nord e in senso orario sono:\n\u00c8 possibile inoltre entrare in citt\u00e0 dalle posterle dei bastioni e da un varco aperto nel XIX secolo per far passare una ferrovia a scartamento ridotto, ormai soppressa. Questi accessi sono comunemente noti come \"sortite\".\nAltre porte, risalenti a tracciati murari anteriori sono tuttora visibili all'interno della cinta attuale:\nSociet\u00e0.\nEvoluzione demografica.\nAl 01/11/2016 la prevalenza di sesso \u00e8 sempre la stessa, composta da maschi e femmine (totale: ).\nAl 01/09/2019 , , totali.\nCensimento ISTAT 2001.\nI dati del censimento ISTAT del 2001 riportano che: nel Comune risiedevano 81.862 abitanti, con una densit\u00e0 abitativa di 441 ab/km\u00b2. L'8% della popolazione aveva meno di 10 anni; il 20% aveva un'et\u00e0 compresa tra i 10 e i 29 anni; il 29% tra i 30 e i 49 anni; il 27% tra i 50 e i 69 anni; il 16% aveva pi\u00f9 di 70 anni. I minorenni costituivano il 14% della popolazione, mentre l'et\u00e0 media era di 44 anni. Il 53% della popolazione era di sesso femminile.\nIl 37% della popolazione era celibe o nubile; il 50% era coniuge; il 4% era separato o divorziato; il 9% era vedovo.\nIl 6% degli abitanti di et\u00e0 compresa tra i 15 e i 52 anni non aveva portato a termine la scuola dell'obbligo. Il 39% degli abitanti con pi\u00f9 di 19 anni era in possesso di un Diploma di scuola secondaria di secondo grado.\nStranieri.\nSecondo i dati ISTAT al 31 dicembre 2019 la popolazione straniera residente era di persone, pari all'11% della popolazione. Le nazionalit\u00e0 maggiormente rappresentate in base alla loro percentuale sul totale della popolazione straniera erano:\nCultura.\nArte.\nCinema.\nA Lucca sono stati girati molti film tra cui:\nGeografia antropica.\nSuddivisioni storiche.\nArancio - San Vito - San Donato - San Marco - San Concordio in Contrada - Sant' Anna - San Filippo - Lucca Centro - Pontetetto\nSuddivisioni amministrative.\nLucca \u00e8 suddivisa in 9 circoscrizioni:\nAvendo Lucca una popolazione inferiore ai 250.000 abitanti, limite contenuto nell'art. 17 del D.Lgs. 18 agosto 2000, n. 267 (Testo unico delle leggi sull'ordinamento degli enti locali), le circoscrizioni lucchesi sono state abolite nel 2002.\nInfrastrutture e trasporti.\nStrade.\nLa principale arteria stradale al servizio della citt\u00e0 \u00e8 l'Autostrada A11 Firenze-Mare, alla quale \u00e8 collegata da due caselli, situati ad est e ad ovest del nucleo urbano. Dal secondo ha origine anche una diramazione che collega velocemente Lucca a Viareggio e unisce l'Autostrada A11 con la Autostrada A12 Genova-Roma. Altra strada importante che tocca Lucca \u00e8 la Strada statale 12 dell'Abetone e del Brennero che proviene da Pisa e prosegue fino al confine con l'Austria passando per Modena, Verona, Trento e Bolzano. Strade di rilievo sono anche: la via Romana, la via Pesciatina, la via Sarzanese, la via Ludovica e la via per Camaiore.\nFerrovie.\nLa stazione di Lucca \u00e8 attraversata dalla ferrovia Viareggio-Firenze ed \u00e8 anche il capolinea di due linee secondarie: la ferrovia Lucca-Aulla e la ferrovia Lucca-Pisa. Sulla Lucca-Aulla sono presenti le seguenti stazioni e fermate nel territorio comunale: San Pietro a Vico, Ponte a Moriano e fino al 2002 Piaggione. Sulla linea Viareggio-Firenze invece sono presenti le fermate di Nozzano e la dismessa Stazione di Montuolo\nIn passato era presente anche un collegamento diretto con Pontedera grazie alla ferrovia Lucca-Pontedera, dismessa dopo la seconda guerra mondiale.\nAeroporti.\nA circa dal centro della citt\u00e0 si trova l'Aeroporto di Lucca-Tassignano, attivo dal 1932 come aeroporto militare ed aperto ai voli civili dal 1961. A dal centro si trova l'Aeroporto di Pisa-San Giusto e a l'Aeroporto di Firenze-Peretola.\nTranvie.\nStoricamente Lucca fu caratterizzata dalla presenza di due differenti servizi tranviari a carattere provinciale.\nLa societ\u00e0 Tranvie Elettriche Lucchesi gestiva il servizio che dal 1907 collegava, con tram a scartamento metrico, la citt\u00e0 con Pescia e Monsummano transitando per la via Pesciatina; lo stesso, nel 1911 fu prolungato verso Ponte San Pietro e Maggiano (quest'ultima raggiunta nel 1912), localit\u00e0 poste ad ovest, sulla via Sarzanese. Nel 1938 le corse furono limitate alla sola tratta Lucca-Pescia, gestita dalla societ\u00e0 Tranvia Lucca-Pescia (TLP) fino al 1957. Il capolinea delle due relazioni era situato in piazza del Giglio, di fronte all'omonimo teatro, mentre l'uscita dalle mura avveniva in corrispondenza rispettivamente di Porta Elisa e di Porta Vittorio Emanuele.\nNel 1883 era stata inaugurata la relazione tranviaria a vapore Lucca-Ponte a Moriano, che vedeva l'iniziale capolinea situato all'esterno rispetto a Porta Santa Maria. Si trattava di una relazione dedicata al trasporto delle merci e delle maestranze necessarie allo iutificio di Ponte a Moriano, la cui propriet\u00e0 controllava la societ\u00e0 tranviaria denominata \"Tranvia Lucchese\". Nonostante una lunga diatriba che occup\u00f2 le cronache locali, nel 1884 l'impianto fu prolungato consentendo il transito per la porta dei convogli tranviari diretti alla nuova stazione terminale di Porta San Pietro; l'uscita dalle mura avveniva grazie ad una breve galleria costruita appositamente all'interno di esse e tuttora esistente denominata \"sortita Cairoli\". La linea tranviaria fu soppressa nel 1932.\nAutoservizi.\nLa societ\u00e0 CTT Nord esercita numerosi collegamenti urbani ed anche extraurbani, verso localit\u00e0 della provincia di Lucca, come Viareggio, Capannori, Camaiore, le localit\u00e0 della Mediavalle e Garfagnana, ed anche interprovinciali, come Pisa, Pescia, Montecatini e Firenze.\nIl porto di Lucca, il \"Fiumicello\".\nLucca aveva fino all'800 un porto fluviale detto \"Fiumicello\" che si trovava nel quartiere di San Concordio a sud della citt\u00e0. Esso consentiva ai lucchesi di entrare in comunicazione diretta con il Mar Tirreno. Dalla zona del Fiumicello, detta tutt'oggi \"Al porto\", si poteva accedere al canale \"della Formica\", o \"Formicola\", (larghezza tipica 7 metri) che portava al canale Ozzeri. L'Ozzeri infatti a ponente \u00e8 affluente del Serchio e a levante un tempo raggiungeva l'Arno; mediante questi due fiumi in passato era possibile raggiungere il mare.\nIl canale Ozzeri, scavato in epoca romana, venne ristrutturato dal vescovo di Lucca San Frediano nell'ambito dei lavori di bonifica nel VI secolo. L'alveo del canale assunse una doppia pendenza in modo che dal porto un tratto potesse proseguire verso Montuolo per confluire con il Serchio a Cerasomma ed un tratto si allontanasse da Lucca verso Bientina.\nIl porto di Lucca fu particolarmente importante per il commercio lucchese della seta e per gli approvvigionamenti alimentari, in particolare il sale. Anche le pietre per la costruzione della cerchia muraria del 1500 furono trasportate nel canale dalle cave di pietra di Guamo.\nL'attivit\u00e0 del porto Fiumicello si interruppe intorno al 1860 con l'arrivo a Lucca della ferrovia, pi\u00f9 veloce e pi\u00f9 sicura nei trasporti. Cos\u00ec il porto fu interrato e vi furono piantati alberi di pino rendendolo oggi non pi\u00f9 visibile.\nL'area del sito dell'antico Porto \u00e8 oggi interessata dal cantiere per la costruzione del cd. \"Steccone\", progetto edilizio molto contestato dai cittadini residenti che sono riusciti finora a bloccarlo. I cittadini hanno tra l'altro chiesto la vigilanza archeologica agli scavi, che ha consentito il ritrovamento delle strutture murarie della darsena del Porto e di reperti di archeologia industriale.\nParcheggi.\nLa citt\u00e0 \u00e8 ben fornita di parcheggi a pagamento, sia dentro le mura che fuori. I posteggi gratuiti si trovano nella zona compresa tra il Giannotti e il Palazzetto dello Sport (Via delle Tagliate), presso l'ex ospedale Campo di Marte e nei pressi del mercato ortofrutticolo. I parcheggi a pagamento sono in struttura (con le sbarre e pagamento posticipato) e a parcometro (con pagamento anticipato ed esposizione del biglietto). Si possono fare abbonamenti annuali e temporanei ed \u00e8 possibile pagare con carta di credito e bancomat ed anche mediante smartphone.\nI principali parcheggi a pagamento dentro le Mura sono: parcheggio interrato Mazzini e Cittadella. I principali parcheggi fuori dalle mura sono: Carducci, Palatucci e Stazione. \u00c8 presente anche un parcheggio riservato ai camper in Viale Luporini.\nTutti i parcheggi a pagamento sono gestiti dalla societ\u00e0 Metro, che \u00e8 interamente di propriet\u00e0 della Holding del Comune di Lucca.\nBus turistici.\nI bus turistici che accedono in citt\u00e0 sono tenuti al pagamento di un ticket di ingresso presso i Check-point predisposti. Il pagamento pu\u00f2 essere fatto anche on-line.\nLe aree autorizzate alla sosta temporanea per consentire le operazioni di discesa dei passeggeri dai bus sono:\nPiazzale Boccherini, Porta San Pietro, Porta Elisa, Porta Santa Maria.\nGli stessi bus potranno poi sostare gratuitamente presso il Parcheggio Palatucci, sito in viale Carlo del Prete.\nAmministrazione.\nAltre informazioni amministrative.\nLucca \u00e8 stata il capoluogo della Comunit\u00e0 montana Area Lucchese, poi confluita nella Unione dei comuni Media Valle del Serchio.\nSport.\nCalcio.\nDal punto di vista calcistico la principale squadra della citt\u00e0 \u00e8 la Lucchese 1905 (colori rosso-nero) che nella sua storia ha giocato 9 stagioni in serie A e 25 in serie B.\nPallacanestro.\nPer quanto riguarda la pallacanestro la citt\u00e0 pu\u00f2 vantare la presenza del Basket Femminile Le Mura Lucca realt\u00e0 cestistica protagonista del movimento femminile nazionale italiano, sin dalla sua prima stagione nella massima serie nel 2010-2011. Nel maggio 2017, dopo aver chiuso la stagione regolare al secondo posto, Lucca vince il campionato di serie A1 battendo in finale Schio con il punteggio di 3-1: per la prima volta nella storia dello sport di squadra cittadino una squadra lucchese diventa campione d'Italia.\nImpianti sportivi.\nL'impianto sportivo principale della citt\u00e0 di Lucca \u00e8 lo Stadio Porta Elisa, costruito nei pressi dell'omonima porta nel gennaio 1935, ospita le competizioni casalinghe della Lucchese. Un altro impianto sportivo \u00e8 il Palazzetto dello sport con l'attiguo Campo Scuola Moreno Martini dove si svolgono rispettivamente la competizioni di pallacanestro della squadra Le Mura e atletica della Atletica Virtus Lucca."}
{"id": "1358362", "revid": "123855859", "url": "https://it.wikipedia.org/wiki?curid=1358362", "title": "Omatropina", "text": "L'omatropina \u00e8 un medicinale anticolinergico che inibisce i recettori muscarinici di acetilcolina e di conseguenza il sistema nervoso parasimpatico. Viene usato nei colliri come cicloplegico, per paralizzare temporaneamente il processo accomodativo e, come midriatico, per dilatare la pupilla.\nL'omatropina \u00e8 meno potente dell'atropina e gli effetti hanno una durata pi\u00f9 breve. \u00c8 disponibile sotto forma di bromidrato o di metilbromuro\nDroghe come l'idrocodone vengono mescolate con piccole quantit\u00e0 di anticolinergici come l'omatropina per scoraggiarne l'abuso.\nL'omatropina viene somministrata anche come sostituto dell'atropina per invertire gli effetti della muscarina sul sistema nervoso centrale."}
{"id": "1358366", "revid": "110157", "url": "https://it.wikipedia.org/wiki?curid=1358366", "title": "The Monkey Puzzle (The Saints)", "text": "The Monkey Puzzle \u00e8 il quarto album dei The Saints, pubblicato nel 1981. \u00c8 il primo album del gruppo senza la presenza di Ed Kuepper, fondatore del gruppo, e degli altri due componenti che fino al 1979 facevano parte del gruppo, Algy Ward e Ivor Hay. La versione francese dell'album fu pubblicata dalla New Rose, e oltre all'album comprendeva anche un 7\"."}
{"id": "1358371", "revid": "2190361", "url": "https://it.wikipedia.org/wiki?curid=1358371", "title": "Stazione di Albenga", "text": "La stazione di Albenga \u00e8 una stazione ferroviaria a servizio dell'omonima citt\u00e0, nonch\u00e9 del suo comprensorio.\nStoria.\nLa prima stazione fu aperta all'esercizio nel 1872 e costruita in legno. A seguito del raddoppio del tratto di ferrovia tra Albenga e Loano, avvenuto nel 1936, fu edificata una nuova struttura pi\u00f9 adatta a ricevere le merci e i visitatori. Il nuovo fabbricato viaggiatori fu opera dell'architetto Roberto Narducci e fu aperto al servizio l'anno seguente.\nAll'inizio del XXI secolo la stazione ferroviaria \u00e8 stata profondamente mutata negli interni. Esternamente la struttura rimane quella del 1937.\nIl progetto di raddoppio Andora-Finalmarina prevede lo spostamento della stazione verso l'entroterra, in quel di Bastia d'Albenga.\nStrutture e impianti.\nIl fabbricato viaggiatori, opera dell'architetto Roberto Narducci, \u00e8 una struttura a tre livelli, due dei quali si elevano dal piano del ferro. Il dislivello, di oltre tre metri, tra la strada e il piazzale binari \u00e8 stato studiato per consentire un rapido accesso all'utenza dai locali dei servizi e delle sale d'attesa. L'edificio \u00e8 rivestito con pietra di Castel Govone, impiegata per il basamento, e con mattoni in cotto antico, per l'alzato. Cornici in marmo verde imperiale sono impiegate per le aperture. Per i pavimenti sono invece impiegate minute tesserine di \"Ceramica Ligure\". Il costo di questa opera ai tempi fu di lire e occup\u00f2 operai per complessive 46000 giornate \nVerso Albenga, il fabbricato viaggiatori \u00e8 orientato in maniera lievemente obliqua rispetto a via dei Mille e fronteggia un vasto piazzale, , ora \"piazza Giacomo Matteotti\". Nei pressi \u00e8 presente la struttura per il servizio merci che non coinvolge direttamente la parte riservata ai viaggiatori, lasciando anche la piazza adiacente alla stazione libera dal traffico pesante. Le zone per il servizio merci sono ancora esistenti e intatte anche se ad Albenga, come nel resto della tratta Genova-Ventimiglia, non si effettua pi\u00f9 questo servizio dalla fine degli anni ottanta.\nDopo il restauro di inizio XXI secolo, al piano terra il locale \"Colli a mano\" \u00e8 sede del Dopolavoro ferroviario, mentre la \"sala di attesa per la terza classe\" \u00e8 utilizzata per la rivendita di tabacchi. Nella limitrofa sala che era destinata alla I e II classe e alla biglietteria \u00e8 presente un'edicola. Il vecchio ristorante \u00e8 stato eliminato per far posto ad uffici e alla biglietteria.\nIl 15 ottobre 2017 \u00e8 entrato in funzione il nuovo Apparato Centrale Computerizzato (ACC) per il controllo del traffico ferroviario, che sostituisce il precedente sistema a tecnologia elettromeccanica.\nMovimento.\nOltre a questi, l'impianto \u00e8 servito dai servizi regionali svolti da Trenitalia nell'ambito del contratto di servizio con la Regione Liguria.\nServizi.\nLa stazione, che RFI classifica di categoria \"silver\", dispone di:\nInterscambi.\nSul piazzale antistante la stazione vi \u00e8 il capolinea per delle autocorriere. Il servizio di autolinea litoranea non transita presso la stazione, ma presso Piazza del Popolo, a quasi 700\u00a0m, dove fermano gli automezzi che effettuano il servizio Andora-Savona.\nSul piazzale \u00e8 presente, inoltre, il servizio taxi."}
{"id": "1358372", "revid": "767487", "url": "https://it.wikipedia.org/wiki?curid=1358372", "title": "I Thought This Was Love, But This Ain't Casablanca", "text": "I Thought This Was Love, But This Ain't Casablanca \u00e8 un album dei The Saints, pubblicato nel 1982. La versione internazionale \u00e8 stata pubblicata con il titolo di Out in the Jungle ... Where Things Ain't So Pleasant."}
{"id": "1358375", "revid": "339392", "url": "https://it.wikipedia.org/wiki?curid=1358375", "title": "Union Europ\u00e9enne de Football Association", "text": ""}
{"id": "1358376", "revid": "834", "url": "https://it.wikipedia.org/wiki?curid=1358376", "title": "Lingua turcmena", "text": ""}
{"id": "1358377", "revid": "108107", "url": "https://it.wikipedia.org/wiki?curid=1358377", "title": "Confederation of African Football", "text": ""}
{"id": "1358378", "revid": "110157", "url": "https://it.wikipedia.org/wiki?curid=1358378", "title": "A Little Madness to Be Free", "text": "A Little Madness to Be Free \u00e8 un album dei The Saints, pubblicato nel 1984. Oltre a Chris Bailey in questo album hanno suonato i componenti originali Kym Bradshaw (basso) e Ivor Hay (batteria)."}
{"id": "1358404", "revid": "547992", "url": "https://it.wikipedia.org/wiki?curid=1358404", "title": "Unreal (serie)", "text": "Unreal \u00e8 una serie di videogiochi di tipo sparatutto in prima persona sviluppati da Epic Games e Digital Extremes\nTitoli della serie.\nSerie principale.\nLa serie Unreal era originariamente per il singolo giocatore e si hanno:\nSerie \"Tournament\".\nInoltre i Digital Extremes, in collaborazione con Epic Games, ha sviluppato la serie \"Tournament\", dedicata al multigiocatore, quali:\nSerie \"Championship\".\n\u00c8 infine presente anche la serie \"Championship\", una riedizione del \"Tournament\", esclusivamente per console, quali:"}
{"id": "1358405", "revid": "123949163", "url": "https://it.wikipedia.org/wiki?curid=1358405", "title": "Pangenesi", "text": "La Pangenesi costituiva la teoria, proposta da Charles Darwin e successivamente rivelatasi errata, atta a spiegare le modalit\u00e0 di trasmissione dei caratteri, acquisiti da un organismo vivente, alla sua discendenza.\nLa pangenesi viene trattata per la prima volta dal filosofo greco Ippocrate\nTale ipotesi prevedeva che le cellule sessuali dei genitori ricevessero da tutto l'organismo (dal greco \"pan\" = tutto) particelle minutissime (gemmule o pangeni), che una volta confluite, contribuissero alla trasmissione ereditaria dei caratteri, acquisiti in vita dall'organismo stesso, nella genesi della prole.\nPrima della corrente ed attualmente pi\u00f9 accreditata teoria, evoluzionistica del Neodarwinismo o sintesi moderna, che unisce la corretta teoria evolutiva basata sulla selezione naturale nella \"lotta per la vita\" elaborata da Darwin, con la trasmissione dei caratteri frutto delle ricerche sperimentali primariamente di Gregor Mendel e con il meccanismo delle mutazioni, la Pangenesi costituiva la parte pi\u00f9 discutibile del Darwinismo originario.\nLa teoria era puramente speculativa, e non supportata da alcun fatto sperimentale (al contrario dei lavori di Mendel).\nVenne per prima falsificata dal cugino stesso di Darwin, Francis Galton. Gli esperimenti di Galton cercavano di cambiare il colore di ceppi di conigli bianchi o neri trasfondendo loro delle gemmule prelevate dal circolo ematico. Come noto l'esperimento fall\u00ec. Darwin fu comunque molto autocritico circa la pangenesi nella sua autobiografia:"}
{"id": "1358406", "revid": "2091899", "url": "https://it.wikipedia.org/wiki?curid=1358406", "title": "MG F", "text": "La MG F, in seguito ribattezzata MG TF, \u00e8 una roadster prodotta con il marchio MG dal 1995 al 2000 dal Gruppo Rover, dal 2000 al 2005 dal Gruppo MG Rover e dal 2008 al 2011 dalla Nanjing Automobile.\nStoria e caratteristiche.\nLa \"MG F\" \u00e8 stata lanciata nell'autunno del 1995 dal gruppo Rover, come rivale della Mazda MX-5.\nQuesto \u00e8 il primo modello originale del gruppo Rover, dopo oltre un decennio di modelli costruiti sulla base di modelli Honda e il terzo modello da quando la BMW ha acquistato il gruppo.\nLa \"MG F\" era equipaggiata con il motore Rover serie k in versione 1600 e 1800. La versione 1800i, la pi\u00f9 venduta, con i suoi 120 cavalli e il peso non eccessivo conferiva all'auto buone doti di ripresa e prestazioni. Le sospensioni erano di tipo \u201chydragas\u201d. Quest\u2019auto era un'ottima scelta per chi voleva un'auto totalmente inglese, divertente e pratica.\nMG TF.\nNel 2002 esce la nuova serie della MG F, rinominata per l'occasione MG TF.\nLa nuova serie oltre a un nuovo frontale e una coda ridisegnata, presenta numerose migliorie meccaniche, a cominciare dalle nuove sospensioni. Le motorizzazioni restano le stesse della precedente MG F. La TF viene prodotta fino al 2005, anno del fallimento del Gruppo MG Rover.\nMG cinese.\nIl fallimento del gruppo MG Rover, subentrato al Gruppo Rover nel 2000, comporta la chiusura della produzione.\nNel 2007, la casa automobilistica cinese Nanjing Automobile, che dopo il fallimento della MG Rover aveva acquistato il marchio MG e gli stabilimenti, riprende la produzione della roadster per il mercato britannico nello storico stabilimento di Longbridge, vicino a Birmingham.\nNel 2009 \u00e8 ripresa la produzione, con una serie speciale di 500 esemplari, denominata \"500 limited edition\" interamente prodotti in Gran Bretagna: la sua produzione \u00e8 stata poi sospesa fino a primavera 2010 per mancanza di richiesta. Nel maggio dello stesso anno \u00e8 stata presentata la \"MG TF 85Th Anniversary Edition\", prodotta in soli 200 esemplari, per festeggiare gli 85 anni dalla fondazione della casa inglese.\nLa produzione \u00e8 terminata nel 2011 dopo 906 esemplari prodotti sotto la propriet\u00e0 cinese."}
{"id": "1358407", "revid": "149485", "url": "https://it.wikipedia.org/wiki?curid=1358407", "title": "C'tan", "text": ""}
{"id": "1358408", "revid": "12290", "url": "https://it.wikipedia.org/wiki?curid=1358408", "title": "Kid Commandos", "text": ""}
{"id": "1358409", "revid": "11233318", "url": "https://it.wikipedia.org/wiki?curid=1358409", "title": "MG TF", "text": ""}
{"id": "1358410", "revid": "11233326", "url": "https://it.wikipedia.org/wiki?curid=1358410", "title": "MG F/TF", "text": ""}
{"id": "1358411", "revid": "1318658", "url": "https://it.wikipedia.org/wiki?curid=1358411", "title": "Melba Ruffo", "text": "Per tutti gli anni novanta e oltre ha risieduto in Italia, dove \u00e8 stata un popolare personaggio televisivo. Ha svolto anche attivit\u00e0 di doppiaggio.\nCarriera.\nNel 1985 Melba rappresenta il suo paese, la Repubblica Dominicana, alla finale del noto concorso di bellezza Miss Universo. Successivamente intraprende la carriera di modella. Arriva in Italia nel 1989 come addetta culturale dell'UNESCO, in occasione dei festeggiamenti per i cinquecento anni dall'atto iniziale della scoperta dell'America. Qui conosce Fulco Ruffo di Calabria, nipote di Paola, Regina del Belgio. Le nozze col principe italiano le fanno acquisire un'immediata popolarit\u00e0 che la porta a partecipare come ospite in numerose trasmissioni televisive, come \"Harem\", \"Mezzanotte e dintorni\", \"Partita doppia\" e \"La pi\u00f9 bella sei tu\".\nLa prima esperienza da conduttrice risale al 1993 quando presenta uno spettacolo in diretta su Rai 2, dedicato alla danza spagnola: \"Noche del flamenco\". Dal 1993, per tre anni, conduce su Telemontecarlo, con Luciano Rispoli, il talk-show quotidiano, \"Tappeto volante\". Terminata l'esperienza con Telemontecarlo passa alla RAI dove conduce dapprima \"Unomattina estate\" al fianco di Amedeo Goria e successivamente \"Unomattina\" (edizione 1997) insieme al giornalista Stefano Ziantoni. Nel 1994 viene nominata dal governo del suo paese Consigliere della Delegazione Permanente della Repubblica Dominicana presso la FAO. Nel 1997 \u00e8 la testimonial della linea di gioielleria \"I Maestri\" con le foto di Gaetano Mansi. \nPresenta inoltre numerosi eventi e manifestazioni quali la \"Commemorazione del Cinquantesimo Anniversario della Repubblica Italiana\", con Bruno Vespa, lo spettacolo in mondovisione \"Antologia del Flamenco\", speciali televisivi su Raiuno e Rai 2, serate di premiazione, concerti sinfonici. Nel 1998 presenta \"Il paese delle meraviglie\" con Pippo Franco e Miss Italia nel mondo con Carlo Conti. Nello stesso anno per la televisione spagnola conduce il variet\u00e0 \"La llamada de la suerte\", \"\u00bfQu\u00e9 apostamos?\" al fianco di Ram\u00f3n Garc\u00eda. Anche nel 1999 \u00e8 alla conduzione di Miss Italia nel mondo.\nDopo il divorzio dal marito Fulco Ruffo, sposa in seconde nozze, a Santo Domingo sua citt\u00e0 natale nel 2002, Manuel Garcia Duran, manager dell'alta finanza spagnola dal quale divorzier\u00e0 nel 2015. Attualmente vive a Venezia insieme al compagno Massimo Losio, fondatore di Technogel e si dedica alla pittura e alla poesia. \nNel 2006 partecipa a \"Buon pomeriggio\" come corrispondente da New York per il programma di Maurizio Costanzo. Nel cinema fa parte del cast di \"La famiglia Ricordi\" film del 1995 di Mauro Bolognini e de \"Il conte di Melissa\" di Maurizio Anania (2001). Nel 1998 presta la voce a \"Bubulina\" personaggio del cartone animato \"La gabbianella e il gatto\" di Enzo D'Al\u00f2\nNel febbraio 2010 \u00e8 tornata sugli schermi della tv italiana, conducendo \"Italia segreta\" su Dove TV."}
{"id": "1358412", "revid": "11233347", "url": "https://it.wikipedia.org/wiki?curid=1358412", "title": "Melba Vicens Bello", "text": ""}
{"id": "1358413", "revid": "11233353", "url": "https://it.wikipedia.org/wiki?curid=1358413", "title": "Melba Ruffo di Calabria", "text": ""}
{"id": "1358417", "revid": "486946", "url": "https://it.wikipedia.org/wiki?curid=1358417", "title": "Unomattina estate", "text": ""}
{"id": "1358419", "revid": "1566286", "url": "https://it.wikipedia.org/wiki?curid=1358419", "title": "Daniele Formica", "text": "Biografia.\nNato a Drogheda, nella contea irlandese di Louth, da Wilson Formica, violinista irlandese di origini italiane, e da Eugenia Ravasio, cameriera italiana, studi\u00f2 al Trinity College di Dublino. Svilupp\u00f2 prestissimo la passione per la recitazione, debuttando, all'inizio degli anni settanta, nel \"Rabelais\" di Jean-Louis Barrault. Nello stesso periodo fece le prime apparizioni cinematografiche accanto a Massimo Ranieri e Barbara Bouchet.\nNel 1973 si trasfer\u00ec in Italia ed entr\u00f2 nella compagnia del Teatro Stabile dell'Aquila, con la quale port\u00f2 in scena \"Maschere\" di Carlo Goldoni. La sua capacit\u00e0 recitativa convinse anche la televisione, che lo lanci\u00f2 in diversi sceneggiati televisivi, tra i quali: \"Lungo il fiume e sull'acqua\" (1973), \"L'assassinio dei fratelli Rosselli\" (1974), \"Giandomenico Fracchia - Sogni proibiti di uno di noi\" (1975). Negli anni settanta Formica fu chiamato dalla RAI per leggere i cartelli di alcuni film di Buster Keaton. Nel 1975 \u00e8 \u00c9mile La Flamme nel musical \"Rose-Marie\" di Rudolf Friml e Herbert Stothart con Sandro Massimini per la regia di Gino Landi, nel Teatro Stabile Politeama Rossetti per il Teatro Verdi di Trieste. Nel 1976 fu tra gli interpreti della commedia musicale televisiva \"Dal primo momento che ti ho visto\".\nNel 1980 partecip\u00f2 al variet\u00e0 televisivo \"A tutto gag\", per la regia di Romolo Siena. L'anno successivo venne chiamato da Mario Monicelli a interpretare \"Camera d'albergo\". Il ruolo probabilmente pi\u00f9 conosciuto dal grande pubblico lo interpreta nel film a episodi \"Ricchi, ricchissimi... praticamente in mutande\", nella parte del segretario arabo di un Emiro che vuole comprare uno yacht nel cantiere dell'imprenditore Alberto Del Pr\u00e0 (Renato Pozzetto). Nel 1986 e 1987 condusse le due stagioni di \"Un altro variet\u00e0\" di Antonello Falqui, spettacolo di variet\u00e0 con Marina Confalone, Rodolfo Lagan\u00e0, Gli Specchio, Sergio Rubini. Nel 1989 condusse il quiz preserale di Retequattro dal titolo \"Telecomando\". Nel 1990 spos\u00f2 Ombretta Bertuzzi mentre la sua carriera continuava in TV col telefilm \"Linda e il brigadiere\" con Nino Manfredi.\nIl 3 giugno 1992 ha condotto su Italia 1 insieme a Lella Costa l\"'Oscar della Pubblicit\u00e0\".\nDal gennaio 1995 ha condotto una striscia quotidiana su Videomusic, \"il formicaio\".\nRecitava sia in italiano sia in inglese. Dopo gli anni novanta, le sue apparizioni televisive si fecero sempre pi\u00f9 ridotte (qualche comparsa in telefilm e film tv, o in variet\u00e0 come \"Paperissima\") e si dedic\u00f2 prevalentemente a doppiaggi cinematografici. Nel 2008 recit\u00f2 nelle fiction di Canale 5 \"Crimini bianchi\" e \"I liceali\". Come doppiatore, Formica ha doppiato le voci di personaggi minori o malvagi nei film d'animazione, in particolare per Disney e Pixar. Ha doppiato Randall Boggs in \"Monsters &amp; Co.\", Gilbert Huph in \"Gli Incredibili - Una \"normale\" famiglia di supereroi\" e Dottor Willerstein in \"I Robinson - Una famiglia spaziale\".\n\u00c8 morto il 1\u00ba febbraio 2011 a Bassano del Grappa a 61 anni per un tumore al pancreas.\nFilmografia.\nTelevisione.\n\u2022 Lungo il fiume e sull'acqua, regia di Alberto Negrin (1973)"}
{"id": "1358420", "revid": "287204", "url": "https://it.wikipedia.org/wiki?curid=1358420", "title": "Tappeto volante", "text": "Il tappeto volante \u00e8 un motivo popolarissimo in letteratura. Si tratta di un immaginario mezzo di trasporto usato per trasportare rapidamente o istantaneamente persone in luoghi lontani. \nNella letteratura e nei media.\nSpesso viene associato a \"Le mille e una notte\": effettivamente, alcune novelle fanno uso di questa immagine; tuttavia, temi del genere non venivano affatto menzionati nel primo manoscritto, quello che comprendeva le prime 282 notti. Al contrario di quel che si crede, in questa raccolta il motivo \u00e8 relativamente raro: lo si incontra in diverse versioni non originali di \"Aladino e la lampada meravigliosa\".\nIl soggetto, oltre a comparire nella mitologia persiana ed araba, si ritrova anche nel folklore russo (avventure di Baba Jaga). Molto di quel folklore \u00e8 stato poi ripreso dai fratelli Strugackij nel romanzo \"Luned\u00ec inizia sabato\", dove immaginano che nel museo dell'Istituto di ricerca su magia e stregoneria di Solovets (la c.d. \"Cazalina\", Casetta su zampe di gallina) siano conservati vari dispositivi magico-scientifici tra cui, appunto, il tappeto volante (indicato tra i c.d. dispositivi di tipo \"antigravitazionale\"). Apprezzata nella letteratura ottocentesca, l'immagine del tappeto volante fu poi ripresa anche per la stesura di una nota avventura del fumetto Asterix: \"Le mille e un'ora di Asterix\".\n\u00c8 inoltre uno dei personaggi principali della trilogia Disney dedicata ad Aladdin e dell'omonima serie animata."}
{"id": "1358424", "revid": "125958846", "url": "https://it.wikipedia.org/wiki?curid=1358424", "title": "'Ndrina De Stefano", "text": "La ndrina De Stefano \u00e8 una cosca malavitosa o 'ndrina della 'Ndrangheta calabrese di Reggio Calabria legate alle famiglie Tegano e Tripodo. Vengono definiti il clan degli \"Arcoti\" perch\u00e9 hanno la loro base nel quartiere di Archi, periferia nord di Reggio.\nStoria.\nAnni '50 e '60 - Don Mico Tripodo e l'alleanza con i corleonesi.\nIl capostipite don Mico Tripodo era tra gli anni '50 e '70 uno dei tre esponenti di spicco della criminalit\u00e0 organizzata calabrese insieme a don Mommo Piromalli nella Piana di Gioia Tauro e Antonio Macr\u00ec nella Locride.\nLa cosca con lui fu alleata della Famiglia di Corleone, in Sicilia, divenne compare d'anello di Luciano Leggio e poi di Tot\u00f2 Riina.\nAnni '70 - Prima guerra di 'ndrangheta.\nTra il 1974 e 1976 scoppia una faida interna tra Paolo De Stefano e Mico Tripodo, che scaturir\u00e0 nella prima guerra di 'Ndrangheta, dove vedr\u00e0 il secondo perdente.\nDon Mico Tripodo fu arrestato il 21 febbraio 1975 e incarcerato alla prigione di Poggioreale a Napoli e fu ucciso il 26 agosto 1976 in cella su richiesta di Paolo De Stefano dalla Nuova Camorra Organizzata di Raffaele Cutolo che lavorava con loro nel traffico di droga.\nDagli anni settanta incrementano la loro presenza al nord e specialmente nel capoluogo lombardo.\nSono fra le cosche che partecipano alla prima guerra di 'Ndrangheta negli anni Settanta, causata dalla nuova generazione che si vuole immettere nei nuovi mercati illegali, come quello della droga.\nA Reggio Calabria i De Stefano si scontrano con i Tripodo, allora cosca egemone nel reggino.\nPer la guerra viene ucciso nel 1974 Giovanni De Stefano.\nI De Stefano vincono comunque la guerra, e tramite un accordo con la Nuova Camorra Organizzata, viene ucciso nel carcere di Napoli il capobastone della cosca rivale, Don Mico Tripodo (arrestato il 21 febbraio del 1975). Da quel momento in poi i De Stefano diventano una delle cosche pi\u00f9 importanti e influenti in tutta l'organizzazione calabrese.\nNel novembre del 1977 viene ucciso un altro boss della cosca, Giorgio De Stefano, all'apice della sua carriera criminale, attirato in una trappola ad un summit di 'ndrangheta in Aspromonte; la sua eliminazione \u00e8 stata decisa dalla 'ndrine di Gioia Tauro e San Luca che volevano evitare che, dopo la vittoria nella prima guerra di 'ndrangheta, De Stefano diventasse troppo potente.\nIl pentito Giacomo Ubaldo Lauro parla anche di un incontro nell'estate del 1970 tra i capibastone dei De Stefano Paolo e Giorgio e Junio Valerio Borghese. Secondo Vincenzo Vinciguerra la 'Ndrangheta per il golpe avrebbe messo in azione 1500 uomini.\nAnni '80 - Seconda guerra di 'ndrangheta.\nNegli anni '80 entrano nel tessuto economico del comune laziale di Fondi, nel mercato ortofrutticolo e nel traffico di droga.\nHanno contatti con la Camorra.\nIl 13 ottobre 1985 con l'omicidio del boss Paolo De Stefano da parte degli Imerti che prima del fatto sancirono un'alleanza tramite il matrimonio del capobastone Antonio Imerti e Giuseppina Condello appartenente all'omonima 'ndrina scoppia la \"seconda guerra di 'ndrangheta\".\nNello stesso periodo di tempo, i De Stefano avevano assorbito la cosca dei Tegano. L'alleanza \u00e8 stata suggellata dal matrimonio tra Orazio De Stefano e Antonietta Benestare, una nipote di Giovanni Tegano, il 2 dicembre 1985.\nDopo la morte di Paolo De Stefano assumono le redini del comando il figlio sedicenne Giuseppe De Stefano e suo zio Orazio De Stefano, durante la guerra contro i Condello.\nIl 2 dicembre 1985 il nuovo capobastone si sposa con Antonietta Benestare, nipote del vecchio capobastone Giovanni Tegano.\nLa guerra Condello-Imerti e De Stefano-Tegano porta nel giro di 6 anni a 685 morti.\nOrazio De Stefano riesce a ristabilire la pax mafiosa grazie all'intervento della cosca \"amica\" dei Nirta (La Maggiore) di San Luca.\nLa guerra tra i Condello-Imerti e i De Stefano-Tegano provoc\u00f2 621 morti.\nMentre i principali capi dei De Stefano furono uccisi, tocc\u00f2 ai Tegano continuare la guerra.\nI Tegano furono i negoziatori chiave per la pax mafiosa a Reggio Calabria negli anni Novanta tra i Tegano, i De Stefano, i Libri e i Latella, da una parte e gli Imerti, Serraino, Condello e Rosmini, dall'altra, i quali divisero la citt\u00e0 nelle loro sfere di influenza.\nSecondo il sociologo Pino Arlacchi lo sfondo della guerra fu il tentativo dei fratelli De Stefano di investire le loro ricchezze e potere di impadronirsi del Porto di Gioia Tauro.\nLo scontro con la famiglia Piromalli, che di fatto monopolizzava il porto, ha causato l'omicidio perpetrato dagli Imerti nei confronti di Paolo De Stefano.\nAnni '90.\nPasquale Tegano dal 1994 si d\u00e0 alla latitanza; verr\u00e0 arrestato 10 anni pi\u00f9 tardi.\nEmergono divergenze tra i ceppi De Stefano e Tegano sulla divisione delle estorsioni. I Tegano assicurano la neutralit\u00e0 del loro vecchio nemico Pasquale Condello. Giovanni Tegano diventa il nuovo capobastone.\nAnni 2000 - Gli arresti di Orazio, Giuseppe e Paolo Rosario De Stefano e di Pasquale Tegano.\nDal 22 febbraio 2004 con l'arresto di Orazio De Stefano il capo cosca \u00e8 stato Giuseppe fino all'arresto nel dicembre 2008.\nIl 6 agosto 2004 \u00e8 stato arrestato uno dei 30 latitanti pi\u00f9 ricercati, Pasquale Tegano di 49 anni. Capo dell'omonima cosca e alleato dei De Stefano. Accusato di omicidio, associazione mafiosa ed estorsione. Arrestato dai carabinieri a nord di Reggio Calabria. Autore dell'accordo che port\u00f2 a una pace mafiosa tra le cosche.\nPaolo Schimizzi, nipote di Giovanni Tegano, scompare per lupara bianca nel settembre 2008. Secondo il pentito Roberto Moio l'omicidio del boss emergente Paolo Schimizzi avvenuto nel 2008 sarebbe stato perpetrato da Giovanni Tegano allora latitante.\nIl 10 dicembre 2008 viene arrestato nel Quartiere Pietrastorta a Reggio Calabria il capobastone Giuseppe De Stefano, latitante dal 2003, tra i 30 pi\u00f9 ricercati d'Italia.\nIl 18 agosto 2009 viene arrestato a Taormina Paolo Rosario De Stefano, cugino di Giuseppe De Stefano, in vacanza insieme alla famiglia, tra i 30 latitanti pi\u00f9 ricercati in Italia.\nAnni 2010 - L'arresto di Giovanni Tegano e le operazioni Redux-Caposaldo e Sistema Reggio.\nIl 26 aprile 2010 \u00e8 stato arrestato a Reggio Calabria, in localit\u00e0 Perretti il capobastone Giovanni Tegano insieme ad altre 5 persone.\nIl 23 giugno 2010 i carabinieri compiono 42 arresti in Lombardia, Friuli Venezia Giulia ed Emilia-Romagna nei confronti di presunti esponenti dei Condello, e dei De Stefano-Libri, accusati di associazione mafiosa ed estorsione. \u00c8 stato arrestato anche Cosimo Alvaro, figlio di Domenico, membro dell'omonima 'ndrina e membri dei Rugolino di Reggio Calabria, i Buda-Imerti di Villa San Giovanni, gli Italiano di Delianuova, gli Zito-Bertuca di Fiumara di Muro e i Creazzo di Scilla. Sono stati sequestrate oltre 20 imprese, centri sportivi, appartamenti e terreni. Grazie all'operazione viene confermata la presenza di una cupola nella gestione degli affari illeciti nel reggino con a capo Pasquale Condello, Giuseppe De Stefano e Pasquale Libri.\nIl primo luglio 2010 la polizia arresta a Milano 15 presunti esponenti dei De Stefano, accusati di usura, associazione di stampo mafioso e intestazione fittizia di beni.\nAd ottobre 2010 Roberto Moio, nipote di Pasquale Tegano e Giovanni Tegano, diventa pentito.\nIl 5 aprile 2011 vengono arrestate, durante l'operazione Archi 21 persone presunte affiliate alle cosche Tegano e Labate, tra cui Giuseppe e Bruno Tegano, fratelli di Giovanni Tegano, ne mancano all'appello 5 tra cui il capo dei Labate: Pietro Labate, uscito dal carcere solo un anno prima.\nIl 14 marzo 2011 si conclude l'operazione Redux-Caposaldo che porta all'arresto di 35 persone in Lombardia ritenute affiliate ai Barbaro, ai De Stefano, ai Pesce e alle cosche di Africo. Sono accusati di estorsione agli esercizi pubblici delle stazione della metropolitana, ai chioschi di panineria, alla gestione illecita del personale della sicurezza dei locali notturni, associazione mafiosa e spaccio di droga.\nIl 18 novembre 2011 si conclude l'operazione della Guardia di Finanza Astrea contro 11 persone vicine alle cosche De Stefano-Tegano, tra cui appartenenti ai servizi segreti, massoneria, avvocati, commercialisti e imprenditori.\nVenanzio e Carmelo Tripodo, figli di Don Mico il 20 dicembre 2011 vengono condannati a 15 e 13 anni di carcere per infiltrazioni mafiosi nel comune latino di Fondi.\nIl 3 aprile 2012 si viene a conoscenza che la DDA di Reggio Calabria sta indagando su Romolo Girardelli presunto faccendiere dei De Stefano che sarebbe legato in affari con l'ex tesoriere della Lega Nord Francesco Belsito, il primo col bisogno di riciclare denaro sporco, l'altro nascondere parte dei soldi ricevuti dai rimborsi elettorali.\nDa una indagine della DIA del 2013 emergerebbe un coinvolgimento di esponenti dei De Stefano con uomini e faccendieri legati all'ex tesoriere del partito della Lega Nord Belsito.\nIl 10 dicembre 2014, nell'operazione Padrino della Polizia di Stato di Reggio Calabria, vengono arrestati a Reggio Calabria 25 presunti affiliati alla cosca Tegano.\nOperazione TNT 2, inizio 2015: otto arresti nella cosca Franco-Murina, costola dei Tegano, per associazione a delinquere di stampo mafioso, traffico di esplosivo e droga.\nInoltre sono state sequestrate alcune imprese, numerosi immobili, beni mobili, autoveicoli, rapporti bancari e prodotti finanziari, per un valore di circa 10 milioni di euro.\nA settembre 2015 viene scoperto che l'incaricato per alcune 'ndrine di Reggio Calabria, in particolare i Tegano, per gestire il gioco d'azzardo sull'isola di Malta con l'appoggio di faccendieri locali sarebbe il reggino Mario Gennaro che partendo dalla gestione di un internet point a Reggio Calabria diventa country manager di alcuni societ\u00e0 italiane di gioco d'azzardo per finire nella maltese Betuniq che sarebbe finanziata con proventi illeciti.\nIl 15 marzo 2016 si conclude l'operazione Sistema Reggio che porta all'arresto di 17 persone, presunte affiliate ai De Stefano, tra cui Giorgio De Stefano e Franco e dei Serraino e Araniti. Dall'indagine si evince anche il controllo da parte delle cosche dell'accesso al lavoro negli esercizi commerciali della citt\u00e0 di Reggio Calabria.\nA fine 2017 esce dal carcere Carmine De Stefano. \nIl 20 giugno 2020 con l'operazione \"Malefix\", con una nuova ordinanza di custodia cautelare in carcere, il 26/06/2020 fa di nuovo rientro in carcere.\nIl 17 aprile 2018 si conclude l'operazione Astrea che porta al sequestro di beni dal valore di 50 milioni di euro riconducibili all'imprenditore Giuseppe Rocco Rechichi ritenuto affiliato alla cosca.\nIl 10 maggio 2018 si conclude l'operazione Thalassia che porta all'arresto di 6 persone legate ai Tegano-Condello che avrebbero avuto interessi alla costruzione del complesso immobiliare Thalassa a Reggio Calabria incominciato nel 2006. Gli arrestati: Andrea e Francesco Vazzana (nipoti del boss Pasquale Condello), Franco Polimeni (ritenuto espressione della cosca Tegano), gli imprenditori Demetrio e Salvatore Postorino e Francesco Richichi.\nIl 14 novembre 2018 si conclude l'operazione Galassia della Guardia di Finanza, della DIA, della polizia e dei carabinieri in cui il presunto membro dei Pesce-Bellocco Antonio Zungri, alcuni membri dei Tegano e forse dei Piromalli insieme a camorristi e a criminali pugliesi (clan Capriati e Parisi) si erano inseriti illegalmente nella rete commerciale delle societ\u00e0 di scommesse online \"Planetwin365\", \"Betaland\", \"Enjoybet\" e \"Planetwin\". Gli affiliati dei Tegano inoltre nel 2016 andarono in pellegrinaggio a Polsi e rendevano omaggi con musica di tarantella di fronte al carcere di Reggio Calabria, alle case circondariali Arghill\u00e0 e davanti alla casa di Roberto Franco, capo-'ndrina di Santa Caterina.\nL'11 marzo 2019 vengono arrestate 19 persone tra la Calabria e la Lombardia, accusate a vario titolo di danneggiamento, riciclaggio, estorsione e associazione mafiosa. Operavano tra le province di Bergamo e Brescia e sarebbero riconducibili ai De Stefano.\nAnni 2020.\nIl 20 giugno 2020 con l'operazione Malefix finiscono in carcere Carmine De Stefano e il fratello Giorgio De Stefano, all'anagrafe Giorgio Sibilio Condello, lo stesso gestisce l\u2019Oro di Milano, la famosa catena di ristoranti che in Lombardia \u00e8 frequentata da personaggi famosi.\nOrganizzazione.\nMembri"}
{"id": "1358430", "revid": "186518", "url": "https://it.wikipedia.org/wiki?curid=1358430", "title": "La Gabbianella e il Gatto", "text": ""}
{"id": "1358437", "revid": "17654", "url": "https://it.wikipedia.org/wiki?curid=1358437", "title": "Der Freisch\u00fctz", "text": ""}
{"id": "1358440", "revid": "104485", "url": "https://it.wikipedia.org/wiki?curid=1358440", "title": "Antonio Macr\u00ec", "text": "Capobastone della 'ndrangheta calabrese e capo dell'omonima cosca, controllava la zona della Locride negli anni cinquanta e sessanta.\nI legami all'estero.\nRiusc\u00ec ad avere collegamenti in Canada (Toronto, Montr\u00e9al e Ottawa), Stati Uniti (New Jersey) e Australia.\nEbbe rapporti con Frank Costello e Albert Anastasia, membri di Cosa Nostra americana.\nUn panettiere di Siderno, tale \"Michele Racco\" gestiva l'organizzazione in Canada e quello che verr\u00e0 poi chiamato Siderno group.\nNegli Stati Uniti e in Australia si appoggi\u00f2 su famiglie originarie di Siderno.\nI legami con Cosa Nostra.\nFin dagli anni cinquanta era in rapporto con Michele Navarra, capo dei corleonesi, e negli anni sessanta e settanta con Luciano Liggio, Salvatore La Barbera, Pietro Torretta e con i Greco di Ciaculli.\nStoria.\nOmicidio.\nIl 20 gennaio 1975 Antonio Macr\u00ec, venne ucciso in un agguato a Siderno in contrada Zammariti e venne ferito il suo guardaspalle Francesco Commisso, alias \" Cicciu u quagghja\".\nCon la sua morte scoppi\u00f2 la prima guerra di 'Ndrangheta.\nLa sua eliminazione viene inquadrata, proprio per il fatto che lui non voleva che le cosche si immettessero nei nuovi mercati redditizi come la droga e i sequestri di persona, ma che continuassero le consuete attivit\u00e0 illecite.\nAlla sua morte, il successore fu suo nipote Vincenzo Macr\u00ec, detto \" u Baruni\", che divenne anche, capo della locale di Siderno. Ma la sua successione dur\u00f2 poco. Molto presto si distinse per carisma un altro giovane, Cosimo Commisso, figlio del sopracitato Francesco Commisso, guardiaspalla di \"Don\" Antonio Macr\u00ec, che assunse il comando della locale di Siderno, facendo diventare i Commisso, la famiglia che oggi porta il suo nome, tra le pi\u00f9 influenti della 'Ndrangheta."}
{"id": "1358441", "revid": "186518", "url": "https://it.wikipedia.org/wiki?curid=1358441", "title": "Miss Italia nel Mondo", "text": ""}
{"id": "1358445", "revid": "916580", "url": "https://it.wikipedia.org/wiki?curid=1358445", "title": "Capobastone", "text": "Il capobastone (dialettalmente \"capuvastuni\") \u00e8 il nome che nella 'ndrangheta si d\u00e0 a chi comanda una 'ndrina, quindi al capo di una famiglia mafiosa locale calabrese.\nCaratteristiche.\nIl capobastone \u00e8 colui che prende le decisioni pi\u00f9 importanti, consultandosi con gli altri capibastone di altre famiglie dello stesso paese. Se \u00e8 membro di una famiglia potente pu\u00f2 decidere e influire sulle decisioni di tutta la 'ndrangheta. \u00c8 cos\u00ec detto in quanto solitamente si fregia di un bastone di legno, simbolo del potere della 'ndrangheta, la cui forma ricorda quella di uno scettro; questo viene tenuto di traverso sulle spalle.\nSecondo il pentito Giuseppe Vrenna, fino agli anni settanta i locali attivi anche senza \"societ\u00e0 formata\" o con solo buon ordine, dipendevano dal locale di Crotone ed in particolare da suo padre Luigi Vrenna che aveva il ruolo di capobastone, specifica per\u00f2 che questo ruolo \u00e8 inferiore a quello di capo-societ\u00e0.\nCapibastone importanti.\nCapibastone storici furono Santo Corio, Domenico Tripodo, Antonio Macr\u00ec, Luigi Vrenna e Girolamo Piromalli. In seguito si sono \"distinti\" anche Paolo De Stefano, Giuseppe Morabito e Pasquale Condello.\nAltri sono stati:"}
{"id": "1358448", "revid": "77929", "url": "https://it.wikipedia.org/wiki?curid=1358448", "title": "La cultura", "text": ""}
{"id": "1358449", "revid": "54354", "url": "https://it.wikipedia.org/wiki?curid=1358449", "title": "Don Antonio Macr\u00ec", "text": ""}
{"id": "1358452", "revid": "439724", "url": "https://it.wikipedia.org/wiki?curid=1358452", "title": "John Paul Getty III", "text": " \nMembro della famiglia Getty e primo dei quattro figli di John Paul Getty Jr., \u00e8 stato il padre dell'attore Balthazar Getty, fratello del presidente della Getty Images, Mark, nonch\u00e9 nipote del petroliere miliardario Jean Paul Getty, fondatore della compagnia statunitense Getty Oil.\nBiografia.\nJohn Paul Getty III trascorre buona parte della sua infanzia a Roma quando suo padre John Paul Getty Jr. guida la divisione italiana della compagnia petrolifera di famiglia Getty Oil. I genitori hanno divorziato nel 1964 quando aveva otto anni e suo padre si \u00e8 risposato nel 1966 con la modella e attrice Talitha Pol. La famiglia adotta uno stile di vita hippy trascorrendo durante gli anni '60 molto tempo in Gran Bretagna e Marocco. L'11 luglio 1971 la matrigna muore a Roma per un'overdose di eroina. All'et\u00e0 di 15 anni \u00e8 gi\u00e0 stato espulso da sette scuole, ha posato nudo per una rivista erotica e assume regolarmente sostanze stupefacenti.\nGetty, rimasto a Roma, vive con la madre Gail Harris nel quartiere Parioli e frequenta la St. George's British International School. All'inizio del 1972 \u00e8 espulso dalla scuola dopo aver dipinto nell'atrio dell'edificio una scritta offensiva alta quasi due metri indirizzata al preside. Mentre suo padre \u00e8 nel Regno Unito, Paul conduce in Italia uno stile di vita libertino, frequentando night club e prendendo parte a manifestazioni di sinistra. Dotato di un considerevole talento artistico, secondo alcune testimonianze, si guadagna da vivere realizzando gioielli, vendendo dipinti e facendo la comparsa in alcuni film. La rivista erotica Playmen paga Getty 1000 dollari per apparire nudo e in copertina su un numero che sar\u00e0 pubblicato nell'agosto del 1973, un mese dopo il suo rapimento.\nIl sequestro.\nAlle tre del mattino del 10 luglio 1973 \u00e8 rapito, all'et\u00e0 di sedici anni, in piazza Farnese a Roma per opera della 'ndrangheta, l'organizzazione mafiosa calabrese collegata alle cosche ('ndrine) dei Mammoliti, Piromalli e Femia; \u00e8 quindi bendato, trasportato e imprigionato in una cantina sotterranea nei pressi della stazione di Sicignano degli Alburni (SA).. L'organizzazione malavitosa avanza una richiesta iniziale di riscatto di 17 milioni di dollari in cambio della sua restituzione, ma le forze dell'ordine sono scettiche anche dopo la consegna di una lettera disperata del rapito alla madre e la telefonata a quest'ultima da parte di un uomo che, presentandosi come uno dei sequestratori, si offre di consegnarle un orecchio mozzato a riprova del fatto che il figlio sia ancora in vita. Gli investigatori esitano poich\u00e9 temono che si tratti di una truffa escogitata dal rampollo per estorcere denaro al facoltoso nonno. Lo stesso Jean Paul Getty \u00e8 restio al pagamento e teme che il riscatto inciterebbe ulteriori tentativi di rapimento ai danni degli altri quattordici nipoti. Anche il padre del ragazzo dichiara la sua impossibilit\u00e0 di affrontare un simile pagamento.\nTre mesi dopo, l'orecchio destro e una ciocca di capelli di John Paul sono fatti pervenire dai rapitori alla redazione romana del quotidiano \"Il Messaggero\", allo scopo di indurre l'inflessibile e avaro nonno a pagare il riscatto. Alcune fotografie lasciate in un barattolo sul tratto autostradale Roma-Napoli ed una lettera del ragazzo nella quale supplica la famiglia di pagare i rapitori sono pubblicate successivamente dal giornale \"Il Tempo\". La famiglia scende a patti coi rapitori che riducono le loro richieste all'equivalente di circa 3 milioni di dollari: il nonno sborsa personalmente la cifra massima deducibile dalle tasse pari a 2,2 milioni ed il resto del riscatto \u00e8 pagato dal padre del ragazzo, John Paul Getty Jr.; quest'ultimo per\u00f2 s'impegner\u00e0 a restituire ad un interesse del 4% annuo la somma sborsata dal nonno. Le banconote vengono cos\u00ec consegnate ad un emissario e, dietro specifiche indicazioni dei sequestratori, messe all'interno di tre sacchi posti in una zona rurale vicino a Rivello. \u00c8 quindi liberato il 15 dicembre 1973 sull'autostrada Salerno-Reggio Calabria, ove \u00e8 ritrovato da un camionista all'altezza di Lauria (PZ), dopo cinque mesi di segregazione e il pagamento di un miliardo e settecento milioni di lire. Quello stesso giorno il capostipite della famiglia, che per sua intercessione ha consentito al nipote di ritrovare la libert\u00e0, compie 81 anni.\nIl processo di primo grado per il rapimento di Paul Getty III si conclude a Lagonegro nel luglio del 1976 e scagiona dalla fattispecie di reato i due principali indiziati: i capibastone Girolamo Piromalli e Saverio Mammoliti; vengono invece condannati altri due imputati in qualit\u00e0 di esecutori materiali del sequestro. Il denaro del riscatto, tranne poche banconote, non verr\u00e0 mai rintracciato.\nLa vita familiare.\nNel 1974 John Paul Getty III, all'et\u00e0 di 18 anni, sposa la giovane tedesca Gisela Zacher, incinta di cinque mesi, venendo contemporaneamente diseredato. Nel 1975 nasce l'unico figlio: Paul Balthazar Getty. La coppia divorzia nel 1993.\nIl cinema.\nNel 1980 partecipa alle riprese del film di Wim Wenders \"Lo stato delle cose\". Wim Wenders apprezzava le sue potenzialit\u00e0 recitative e avrebbe voluto impiegarlo in altri film, se l'ictus dell'anno successivo non lo avesse lasciato totalmente inabile.\nLa malattia e la morte.\nNel 1981, a seguito di un ictus provocato dall'assunzione di una miscela a base di metadone, alcol e valium, diviene quasi cieco, disartrico e paralizzato. Muore nel 2011 all'et\u00e0 di 54 anni nella sua tenuta di Wormsley Park, a Wormsley, nella contea di Buckinghamshire in Inghilterra."}
{"id": "1358453", "revid": "121465756", "url": "https://it.wikipedia.org/wiki?curid=1358453", "title": "Noha", "text": "Noha , insieme a Collemeto e Santa Barbara \u00e8 una frazione del comune di Galatina.\nSituata a 78 m s.l.m., nella zona centro-occidentale della provincia, dista circa 1\u00a0km dal capoluogo comunale in direzione nord.\nToponomastica.\nIl suo nome originario, riportato su documenti e mappe geografiche del passato era \"Noe\", mentre in altri documenti era chiamata \"Noia\". Esistono varie teorie circa l'origine del nome stesso.\nNoha potrebbe aver ereditato il suo nome dall'antica famiglia feudataria dei De Noha da Lecce, presente nel territorio sicuramente gi\u00e0 dal 1253. Nei documenti pi\u00f9 antichi la citt\u00e0 compare con il nome di \"Noia\", il che farebbe ipotizzare una possibile derivazione dal termine medioevale \"novia\", che stava ad indicare i terreni palustri. Altri sostengono invece che derivi dalla parola greca \"noe\", cio\u00e8 vedere, ipotizzando che stesse ad indicare la posizione di osservazione favorevole della citt\u00e0, pi\u00f9 elevata rispetto al territorio circostante.\nSecondo il prof. R. Franchini di Novoli, la spiegazione sarebbe da ricondurre all'antica tradizione di intitolare i villaggi a nomi di santi, in particolar modo dopo il IX secolo si diffuse in Terra d'Otranto la devozione per la Madonna di Costantinopoli, cio\u00e8 \"S. Maria Novae Odegitriae\", abbreviato in \"Santa Maria Novae\", da cui Noe.\nUn'ultima teoria farebbe derivare invece il nome dal latino \"domus novae\" (case nuove) con riferimento alla ricostruzione delle abitazioni successiva alla distruzione del centro operata intorno al 500 dai Barbari.\nA sostegno di questa teoria anche il termine dialettale tuttora usato per indicare il paese: \"Nove\", che in salentino significa \"nuove\".\n\u00c8 quindi probabile che i nobili De Noha, che nel paese misero il centro della loro baronia, adattarono il nome \"Noe\" al loro cognome.\nQuando il Comune di Galatina, dopo aver inglobato tutti i possedimenti di Noha, ne face una sua frazione, fiss\u00f2 nei documenti ufficiali il nome attuale del paese.\nStoria.\nIl territorio su cui sorge Noha \u00e8 stato abitato fin dai tempi pi\u00f9 antichi. Il ritrovamento di tombe e reperti del periodo messapico fa ipotizzare che il centro sia sorto tra il 400 e il 200 a.C., quando i Messapi colonizzarono gran parte del Salento. L'antico villaggio messapico era collocato nella zona tra l'attuale masseria \"Colabaldi\", la cappella di Sant'Antonio, e localit\u00e0 detta la \"ghianda\".\nNoha \u00e8 stata sicuramente abitata anche nel periodo romano. In seguito alla sconfitta dei Sanniti la Puglia entr\u00f2 a far parte dell'Impero Romano e i salentini furono impegnati nella Guerra contro i Cartaginesi di Annibale che si spinse fino al Capo di Leuca. Probabilmente l'antico abitato di Noha and\u00f2 distrutto o danneggiato in questo periodo, ma fu successivamente ricostruito e si ampli\u00f2 notevolmente. Nelle campagne intorno al paese sono stati ritrovati numerosi reperti del periodo romano.\nNel 410 d.C. i Visigoti, dopo aver saccheggiato Roma, invadono l'Italia Meridionale, compresa la penisola salentina. Nello stesso secolo arrivano i Vandali e nel 500 i Goti. In questo periodo si presume che Noha fu nuovamente distrutta.\nNel 554 i greci guidati dal generale Narsete sconfiggono i Barbari ed il Salento passa sotto il controllo dei Bizantini.\nIn seguito al Concilio di Nicea II (784) che mise fine alla persecuzione dei monaci di rito greco ad opera degli Iconoclasti, molti monaci e religiosi che avevano trovato riparo nel Salento iniziarono a costruire su tutto il territorio chiese e conventi.\nAnche a Noha i Basiliani costruirono il loro convento, oggi distrutto. Il convento sorgeva presumibilmente su un terreno di fronte alla masseria Colabaldi, ancora oggi chiamato \"Santu Totaru\" (San Teodoro). Recentemente in quel terreno \u00e8 stato ritrovato nel corso di alcuni lavori un pozzo molto profondo forse quello collocato al centro del convento.\nA Noha si pratic\u00f2 il rito bizantino fino al 1637. Vi era una chiesa greca dedicata alla Madonna di Costantinopoli, divenuta in seguito alla latinizzazione la chiesa della Madonna delle Grazie, oltre a questa chiesa e alla matrice di S Angelo nel territorio di Noha erano presenti altre 13 chiese appartenenti alla chiesa di Sant'Angelo. Queste altre chiese furono distrutte dai turchi, di queste ne rimangono solo tre: Sant'Antonio Vecchio:ora Sant'Antonio di Padova, San Teodoro e San Vito: ora esistenti, ma ne rimangono alcuni resti. Si sa per certo che nel 1270 il barone di Noha era Pietro De Noha, membro di un'antica e nobile famiglia leccese, i De Noha appunto, che possedettero numerosi feudi in tutto il Salento.\nDalla visita pastorale del 1412 si apprende che in quel periodo la popolazione era di circa 700 abitanti. Nel XV secolo numerose guerre sconvolsero la Terra d'Otranto, le campagne divennero disabitate, alcuni borghi vennero distrutti, la popolazione si concentr\u00f2 nei centri pi\u00f9 sicuri. In questo periodo Noha vide diminuire notevolmente la sua popolazione, tanto che nel 1532 questa non superava le 150 unit\u00e0. Per contro il vicino casale di Galatina acquis\u00ec una grande importanza diventando uno dei maggiori centri della provincia.\nFino al 1500 circa Noha fu suffeudataria del Conte di Lecce, divenne poi autonoma sino al 1583, quando si estinse la famiglia De Noha, con la morte del barone Giulio Cesare De Noha. Le propriet\u00e0 dei De Noha furono divise in mancanza di eredi maschi. Il casale di Noha con le dipendenze di Pisanello e Padulano and\u00f2 alla figlia del Barone, Adriana, che lo port\u00f2 in dote nel matrimonio con il Marchese di Marigliano, Geronimo Montenegro. Nel 1693 Noha pass\u00f2 alla famiglia Spinola. Nello stesso anno gli Spinola comprarono anche il Ducato di Galatina. Da allora le due citt\u00e0 rimasero soggette allo stesso potere e seguirono insieme le sorti della nobile famiglia. Tuttavia erano comuni autonomi come risulta da numerosi documenti. Nel 1806 Noha aveva ancora una propria amministrazione comunale e quando nel 1809 fu stabilito lo stato civile, nel comune di Noha furono compilati i relativi uffici autonomamente. Dal catasto fondiario del 1807 si pu\u00f2 risalire inoltre all'effettiva delimitazione del comune di Noha, il cui territorio era diviso in cinque sezioni.\nSoltanto quando nel 1811 fu elaborata la nuova circoscrizione che divise la provincia di Terra d'Otranto in comuni, circondari e distretti, il Comune di Galatina consider\u00f2 nei propri documenti Noha come sua frazione. Poich\u00e9 nessuno si oppose a tale decisione unilaterale da allora fino ad oggi Noha \u00e8 rimasta ufficialmente una frazione di Galatina.\nMonumenti e luoghi d'interesse.\nChiesa di San Michele Arcangelo.\nLa Chiesa Madre, dedicata a San Michele Arcangelo, fu ricostruita nel 1901 su una struttura precedente. Dai documenti \u00e8 possibile dedurre le varie fasi della chiesa. La prima struttura risalirebbe al 1452. Fu rifatta nel 1502, poi nel 1600, nel 1857 e infine nel 1901. Nel 1600 la chiesa era di dimensioni pi\u00f9 piccole, con il tetto di tegole. Sulla facciata troneggiava una statua di San Michele in pietra leccese, rimossa nel 1901. Ora si trova nel Museo di Galatina.\nPresenta un semplice prospetto caratterizzato da un portale ,dalle colonne, dall'architrave,dal fregio e da un rosone centrale su cui \u00e8 posizionato lo stemma di Noha raffigurante tre torri sormontato da una corona. L'interno, a tre navate scandite da pilastri con una cupola, al centro dell'abside l'altare maggiore con un Crocefisso, con due altari barocchi ai lati della croce latina in pietra leccese provenienti dall'antica costruzione seicentesca. Gli altari sono dedicati a San Michele Arcangelo e all'Immacolata. Sono presenti altre opere d'arte dell'antica struttura come le tele dell'Immacolata, della Madonna del Rosario (primo decennio del 1600), della Madonna di Costantinopoli e di San Vito (1721). Vengono custodite le statue di San Michele, di San Luigi Gonzaga, di San Rocco, di San Biagio, del Sacro Cuore di Ges\u00f9, di Sant'Antonio da Padova, della Madonna del Rosario, di San Gabriele dell'Addolorata, dell'Immacolata, del Cristo Risorto e di Santa Lucia. Accanto all'altare dell'Immacolata c'\u00e8 l'altare del Sacro Cuore e del Santissimo Sacramento con un altorilievo dell'Apparizione di Ges\u00f9 con il cuore a Santa Margherita Maria Alacoque, al di sopra del portale sul lato sinistro della chiesa, l'organo a canne.\nLa chiesa conserva inoltre le reliquie di alcuni santi con rispettiva autentica: San Michele Arcangelo, Santi Martiri di Otranto, San Filippo Neri, San Biagio, San Pasquale Baylon, Santa Lucia, Santa Liberata, San Bonaventura, San Camillo de Lellis, San Domenico di Guzman, Sant'Albano da Magonza, San Quintino, San Vincenzo Ferreri, San Nicola vescovo, Santa Teresa del Bambin Ges\u00f9, San Gerardo Maiella, Santa Maria Goretti e di S.Gabriele dell'Addolorata. Si conservano inoltre le reliquie appartenenti all'abito e al velo della Madonna. \u00c8 una chiesa bellissima nonostante la sua semplicit\u00e0. La parrocchia fa parte della diocesi di Otranto dal 1988,prima faceva parte della diocesi di Nard\u00f2.Nel novembre e dicembre 2013 la comunit\u00e0 nohana ha accolto con stupore dapprima i resti mortali di San Gabriele dell'Addolorata e poi i resti dei Santi Martiri Idruntini.\nIn mezzo vi \u00e8 il quadro dell'Immacolata Concezione \"sospesa su una mezza luna(simbolo islamico) tra gli angeli, con al di sotto il paesaggio terrestre\" con cornice dorata. Nel 2008 \u00e8 stata lodevolmente restaurato: altare e tela dell\u2019Immacolata.\nTela Madonna del Rosario\n\u00c8 di dimensioni 3 metri per due. \u00c8 il pi\u00f9 antico e di autore. L'artista che lo dipinse si chiamava Antonio Donato d'Orlando di Nard\u00f2: certamente \u00e8 del primo decennio del 1600. Si pu\u00f2 con ragione pensare che fosse parte di un antico altare non pi\u00f9 esistente nel 1621. Vi \u00e8 l'immagine della SS. Vergine del Rosario che tiene il Bambino Ges\u00f9. Entrambi mostrano la corona del Rosario: il Bambino a San Domenico e la Madonna a Santa Caterina da Siena dipinti sotto. Sopra la Vergine ci sono due Angeli che con una mano reggono una corona sul capo della Madonna e con l'altra mostrano una corona del Rosario. Tutt'intorno in alto sono dipinti i quindici misteri del Rosario. Questa tela \u00e8 stata lodevolmente restaurata nel 2008.\nDella dimensione di 3 metri per due. Vi \u00e8 dipinto San Vito con la palma del martirio in mano e San Pasquale Baylon in atto di adorare il Santissimo che rifulge nell'ostensorio tra diversi angioletti. Questo quadro, di autore ignoto, fu fatto nel 1721 a spese del Sig. Ignazio Pandolfi di Noha per l\u2019altare di San Vito che oggi non c\u2019\u00e8 pi\u00f9. Nel 2008 la tela \u00e8 stata magistralmente restaurata.\nMasseria Colabaldi.\nMasseria Colabaldi, situata all'ingresso nord provenendo da Galatina, \u00e8 un'antica masseria del 1595 come si deduce dalla data incisa sul prospetto principale. Fu edificata dal conte Nicola Baldi che acquist\u00f2 una propriet\u00e0 dei Basiliani. Costruendo la masseria fu inglobato quanto rimaneva della chiesa e del convento di San Teodoro distrutti dai Turchi nel 1480. Il complesso basiliano venne edificato nell'840. La chiesa, utilizzata per secoli come stalla, \u00e8 riconoscibile da un finestrone a croce greca e da un solenne arco trionfale.\nAccanto alla chiesetta vi \u00e8 il \"Conventino dei Basiliani\", in cui \u00e8 possibile ancora individuare i resti delle cellette per i monaci. L'angolo pi\u00f9 a nord dell'attuale masseria presenta mura spesse due metri: con molta probabilit\u00e0 prima del convento doveva esserci una torre di presidio romano a guardia di \"Noha messapica\" (chiamata anche \"Noe\" o \"Noje\" o \"Noie\"), un abitato che si estendeva nella pianura in contrabbasso della masseria da circa il 300 a.C. L'abitato venne raso al suolo dai Vandali, nel 500.\nPalazzo baronale.\nIl Castello o Palazzo Baronale risalirebbe al XIV secolo.Esattamente di fronte al frantoio ipogeo oggi si vede la facciata del Castello e del Palazzo Baronale. Un tempo era la residenza del Barone De Noha che aveva messo la sede della sua grande baronia. Il Castello Baronale dei Signori De Noha \u00e8 situato in Via Castello. Fra Leandro Alberti che vide il Castello, in una sua opera del 1525 \"Descrittione di tutta l'ltalia\", lo ricorda come il fortissimo Castello di Noia posto in forte loco. Il Castello era a pianta quadrangolare dotato di bastioni sui quattro angoli. Questa struttura \u00e8 stata il centro del potere feudale e certamente per quei tempi era una risposta valida per le esigenze difensive del paese, sia per la sua posizione strategica e sia per la costruzione della torre a ridosso del Castello che controllava la triplice entrata nel paese. Nel 1700, dopo l\u2019estinzione della Famiglia dei Baroni De Noha, sub\u00ec delle modifiche sostanziali, perch\u00e9, e, riparato alla meglio, divent\u00f2 una masseria. In questo palazzo c\u2019era la chiesa dell'Annunziata(una delle 13 chiese di Noha).\nTorre Medievale con ponte levatoio.\nLa torre di Noha \u00e8 situata nel giardino retrostante il \"Castello baronale\". Tuttora presenta tutti i requisiti della torre di avvistamento e di difesa. Con il prospetto principale rivolto verso Nord, quindi verso l'antica strada, la torre s'innalza su due piani a pianta quadrangolare di metri 7 x 5 e raggiunge circa 10 metri di altezza. Una scala risolta in un'unica rampa lievemente incurvata verso Est, \u00e8 poggiata su un'arcata a sesto acuto ed \u00e8 munita di ponte levatoio. Il piano di legno ribaltabile \u00e8 stato sostituito da una lastra metallica, che certamente impediva in caso di pericolo l'accesso al vano, posto al piano superiore. Realizzata con conci di tufo sistemati per corsi orizzontali abbastanza regolari, la costruzione \u00e8 coronata da un elegante motivo ad archetti. Situata a circa 80 metri sul livello del mare, permetteva forse un collegamento a vista con altre torri poste nel territorio circostante e realizzava il posto ideale di osservazione di un lungo tratto di strada. A questo punto conviene anche tener presente che dietro al Castello, verso gli anni \u201850 sono state scoperte delle \u201cNeviere\u201d o fosse granarie. Ne sono state trovate numerose, una accanto all'altra, scavate e incavate nella roccia, di forma ovale, profonde circa tre metri e larghe nel punto pi\u00f9 ampio circa due metri, alcune ancora col coperchio di circa 60 centimetri. Purtroppo sono state tutte interrate e distrutte. E probabile che fossero del tempo dei Basiliani.\nEventi.\nI tre giorni vengono preceduti dalla Novena, in questi giorni di festa solenne le strade principali vengono addobbate dalle luminarie e da baracche. Nel giorno della Vigilia ricorre la Processione dopo la Santa Messa, per le strade con il simulacro del Santo accompagnato dalle associazioni ecclesiali, civili, cittadine e dalla banda. Il 29 vengono celebrate le San Messe in onore del patrono, verso mezzanotte avviene lo sparo dei fuochi pirotecnici e l'ultimo giorno di festa viene allietato dai concerti. A Noha il oatrono si festeggia anche l'8 maggio: giorno della Festa dell'Apparizione di San Michele sul Monte Sant'Angelo (Gargano-Puglia), nei registri parrocchiali del 1740 viene riportato un miracolo attribuito dal popolo al santo. Era il 20 marzo 1740: \"Ad hore mezza della notte giorno di Domenica nella Congregazione di S. Maria delle Grazie haveva io colli fratelli incominciato l'esercizio della Congregazione: voltatosi un temporale tempestoso che non mai sene haveva cos\u00ec veduto, e tanto impetuoso e spaventevole che ne menava li tecoli per l'aria, S. Michele havendosi da se stesso tirato il velo che lo copriva havendolono visto coll'occhi molte donne che dentro la Chiesa si ritrovavano facendo orazione e di subbito diedero notizia a me sottoscritto che mi ritrovava dentro la detta Congregazione, ed io andato con tutto il popolo cantai le Litanie Maggiori havendo primieramente esposto sopra l'Altare del Glorioso S. Michele le reliquie di questa parrocchiale, e fu tanto lo terrore e lo spavento del miracolo perch\u00e9 vedeva ogn'uno la faccia del Santo tutta smunta di colore ed imbianchita come la stessa lastra che tenivo ed havendosi da me fatto un sermone al popolo fin\u00ec la funzione con una disciplina pubblica, e licenziai il popolo verso le quattro hore della notte non volendo in nissuna maniera uscirne il popolo lacrimante ed incenerito per lo spettacolo e spavento del tempo che fuori cess\u00f2 per l'intercessione del Protettore. Ita est Don Felice de Magistris, sustituto.\"\nFiera dei cavalli - Madonna della 'Cuddhrura' - luned\u00ec dell'Angelo\nIl giorno dopo Pasqua,Noha \u00e8 protagonista di una fiera del bestiame in onore della Vergine di Costantinopoli. Nel pomeriggio dopo la processione con la statua della Madonna dalla Chiesa Madre alla chiesetta c'\u00e8 l evento annuale della cuccagna.\nLa Compatrona viene festeggiata la seconda domenica di settembre preceduta dalla Novena nella nuova chiesa. Nel giorno di festa dopo le celebrazioni e la fiera dei cavalli, il popolo con la banda accompagna il simulacro della Vergine nella processione."}
{"id": "1358457", "revid": "1305772", "url": "https://it.wikipedia.org/wiki?curid=1358457", "title": "Antonella Monetti", "text": "Biografia.\nDopo aver studiato musica al conservatorio, si dedica al teatro e si diploma presso la \"Bottega teatrale\" diretta da Vittorio Gassman a Firenze negli anni ottanta.\nInizia a lavorare in teatro a Roma, nel \"Pulcinella\" di Manlio Santanelli. Dopo questa esperienza entra nel mondo televisivo, per i canali RAI, lavorando come conduttrice, attrice e autrice e per Videomusic come VJ.\nNell'estate 1992 partecipa alle 8 puntate di Avanspettacolo, variet\u00e0 condotto du Rai 3 dalla coppia comica Franco e Ciccio e da Brigitta Boccoli: nella trasmissione si esibiva come \"\"spogliarellista intelligente\", ruolo in cui effettuava ironici spogliarelli, partendo vestita di volta in volta come una vigilessa, una cameriera, una segretaria, ecc. e spogliandosi mentre commentava ad alta voce le varie professioni o le notizie di cronaca di quel periodo (erano gli anni di Tangentopoli). Negli anni Blob, \"Schegge\" e gli altri programmi televisivi composti da repliche di spezzoni di programmi Rai hanno pi\u00f9 volte riproposto queste esibizioni.\nDopo l'esperienza televisiva \u00e8 tornata al teatro e dal 2001 ha realizzato diversi laboratori teatrali.\nNel 2000, con la regista Alessandra Cutolo ha fondato la compagnia teatrale \"I liberanti\"\" presso la casa circondariale di Lauro, composta da detenuti ed ex detenuti, che mette in scena spettacoli teatrali sia nelle carceri che nei teatri cittadini (quando i permessi premio ai carcerati lo permettono).\nNel 2014 si esibisce, con il nome di Dolores Melodia, in canzoni del repertorio napoletano, accompagnata dal Mario Romano Quartieri Jazz."}
{"id": "1358460", "revid": "135491", "url": "https://it.wikipedia.org/wiki?curid=1358460", "title": "MTV Movie Award alla miglior sequenza di combattimento", "text": ""}
{"id": "1358466", "revid": "1203786", "url": "https://it.wikipedia.org/wiki?curid=1358466", "title": "Fantafestival", "text": "Il Fantafestival (Mostra Internazionale del cinema di fantascienza e del fantastico) \u00e8 un festival cinematografico che si tiene in Italia dedicato al genere fantastico (fantascienza, fantasy, horror).\n\u00c8 stato fondato nel 1981 da Alberto Ravaglioli, affiancato dal 1983 nella direzione da Adriano Pintaldi. Nel 2019 la direzione \u00e8 passata a Michele De Angelis e Simone Starace. \nIl festival si \u00e8 da tempo affermato come uno dei maggiori eventi italiani specializzati nel cinema fantastico e si \u00e8 collocato nel novero delle pi\u00f9 importanti manifestazioni internazionali del genere. Ha presentato e lanciato in Italia registi divenuti poi tra i pi\u00f9 conosciuti nel cinema fantastico mondiale. L'elenco degli ospiti d'onore include tutti i nomi pi\u00f9 importanti del genere, da attori quali Vincent Price, Christopher Lee, Peter Cushing, John Carradine, Rutger Hauer, Robert Englund, fino a registi e produttori come Roger Corman, Freddie Francis, George A. Romero, Alejandro Jodorowsky, Sam Raimi, Peter Jackson e, fra gli italiani, Lucio Fulci, Riccardo Freda, Dario Argento e Lamberto Bava.\nLa sede principale del festival \u00e8 a Roma, tuttavia sono state organizzate edizioni in numerose citt\u00e0 italiane, tra cui Milano, Napoli, Genova, Verona, Parma e Ravenna.\nIl Fantafestival ha promosso la costituzione della European Fantastic Film Festivals Federation che raccoglie iniziative analoghe che si tengono in Francia, Spagna, Belgio, Portogallo, Paesi Bassi e Germania, coordinandone ed armonizzandone le iniziative.\nUna particolare attenzione \u00e8 dedicata alla produzione dei giovani registi italiani dei quali \u00e8 stato creato un database nazionale all'interno dal sito ufficiale della manifestazione.\nAlbo d'oro.\n2021\n2020\n2019\n2018\n2017\n2016\n2015\n2014\n2013\n2012\n2010\n2004\n2003\n2002\n2001\n2000\n1999\n1998\n1997\n1996\n1995\n1994\n1993\n1992\n1991\n1990\n1989\n1988\n1987\n1986\n1985\n1984\n1983\n1982\n1981"}
{"id": "1358477", "revid": "123850644", "url": "https://it.wikipedia.org/wiki?curid=1358477", "title": "Anna Maria Torniai", "text": "Biografia.\nFiglia dell'attrice Pina Cei e del tenore Bruno Torniai, ebbe la sua prima parte ad appena nove anni nel film \"Sei bambine e il Perseo\", (1940) di Giovacchino Forzano, nel ruolo di una delle nipoti del protagonista.\nSi diplom\u00f2 giovanissima all'Accademia Nazionale d'Arte Drammatica Silvio D'Amico di Roma, e lavor\u00f2 moltissimo in teatro, con Gianfranco De Bosio, Vitaliano Brancati e Peppino De Filippo. \nDopo aver lavorato per moltissimi anni come insegnante di recitazione, si riaffacci\u00f2 sui grandi schermi solamente quarantadue anni dopo il suo esordio, in ruoli da caratterista, come quello in \"Amici miei - Atto II\u00ba\", (1982), di Mario Monicelli, o quello nella pellicola \"Ladri di saponette\", (1989), di Maurizio Nichetti.\n\u00c8 apparsa molto anche in televisione, in serial come \"Don Matteo\", \"Rex\" e \"Caterina e le sue figlie\". Al cinema \u00e8 apparsa per l'ultima volta nel 2008 nel film \"Grande, grosso e... Verdone\", interpretato e diretto da Carlo Verdone, nel ruolo della anziana e remissiva cameriera Olga.\nQuesto sar\u00e0 il suo ultimo ruolo; in quel periodo si ammala di sclerosi laterale amiotrofica, patologia che la porta alla morte il 24 febbraio 2011, all'et\u00e0 di 79 anni."}
{"id": "1358478", "revid": "135491", "url": "https://it.wikipedia.org/wiki?curid=1358478", "title": "BIFFF", "text": ""}
{"id": "1358479", "revid": "256896", "url": "https://it.wikipedia.org/wiki?curid=1358479", "title": "Fantasporto", "text": ""}
{"id": "1358482", "revid": "1543377", "url": "https://it.wikipedia.org/wiki?curid=1358482", "title": "Indice dei Consiglieri federali svizzeri", "text": "Indice dei Consiglieri federali svizzeri e statistiche dal 1848, anno di promulgazione della prima costituzione federale moderna:\nLista consiglieri federali.\nLegenda:\nI consiglieri federali in carica sono indicati in grassetto.\nIndice cronologico dei consiglieri federali.\nNote alla tabella.\nOsservazioni:\n1 La data di inizio mandato corrisponde a quella di elezione soltanto nel caso il predecessore sia morto in carica. \n2 I consiglieri federali, anche eletti nel corso della legislatura precedente, sono riconfermati dall'Assemblea federale per quattro anni dopo le elezioni federali. Soltanto i seguenti quattro consiglieri federali non sono stati confermati: Ulrich Ochsenbein, Jean-Jacques Challet-Venel, Ruth Metzler-Arnold, Christoph Blocher.\n3 Hanno rinunciato all'elezione:\n4 Rappresentanza eccezionalmente ridotta della Svizzera latina rispetto a quella tedesca (1:6) In genere il rapporto \u00e8 di 2:5 o vi sono stati periodi con una sovrarappresentanza delle minoranze non germanofone 3:4\n5 Dal 1959 al 2003 la composizione del Consiglio federale fu regolata dalla cosiddetta formula magica: 2 Partito Liberale Radicale, 2 Partito Socialista Svizzero, 2 Partito Popolare Democratico e 1 Unione Democratica di Centro\n6 Dal 2003 la composizione del Consiglio federale \u00e8 invece la seguente: 2 UDC, 2 PS, 2 PLR e 1 PPD"}
{"id": "1358483", "revid": "830939", "url": "https://it.wikipedia.org/wiki?curid=1358483", "title": "Charles de Marguetel de Saint-Denis de Saint-Evremond", "text": "Intrapresa la carriera militare, ebbe importanti incarichi; caduto in disgrazia, sfugg\u00ec all'arresto con l'esilio: trascorse gli ultimi 40 anni in Inghilterra, di cui qualche periodo in Olanda.\nEpicureo e libertino, lasci\u00f2 una vasta serie di scritti, quasi tutti brevi e d'occasione: poesie e lettere galanti, confidenze e riflessioni morali o filosofiche, dialoghi, apologhi, racconti e commedie.\nI suoi giudizi sulla letteratura e sul teatro mostrano in lui una delle menti critiche pi\u00f9 acute del secolo; nelle riflessioni sui Romani anticip\u00f2 le ricerche di Montesquieu per una filosofia della storia; per le idee di giustizia e tolleranza, per la vena polemica, \u00e8 un originale precursore del razionalismo illuminista.\nOpere principali.\n\"\u0152uvres m\u00eal\u00e9es\"; del periodo 1643-1692"}
{"id": "1358484", "revid": "63756", "url": "https://it.wikipedia.org/wiki?curid=1358484", "title": "Saint-Evremond", "text": ""}
{"id": "1358487", "revid": "61024", "url": "https://it.wikipedia.org/wiki?curid=1358487", "title": "Indice dei Consiglieri federali Svizzeri", "text": ""}
{"id": "1358493", "revid": "1543377", "url": "https://it.wikipedia.org/wiki?curid=1358493", "title": "MySQL Proxy", "text": "MySQL Proxy \u00e8 un programma che si interpone fra un client e un server MySQL, per consentire di effettuare operazioni sul traffico di dati, in maniera trasparente per l'utente.\nMySQL Proxy usa il protocollo client/server esteso di MySQL, introdotto con la versione 4.1.\nGeneralit\u00e0.\nMySQL Proxy \u00e8 un'applicazione molto leggera (200 KB in compilazione dinamica, 1.5 MB in compilazione statica con le librerie), che \u00e8 stata disegnata per interporsi fra un client e un server MySQL ed eseguire operazioni sui pacchetti inviati e ricevuti.Il programma ha poche opzioni di configurazione. La caratteristica che lo rende interessante e funzionale \u00e8 un interprete Lua integrato, grazie al quale \u00e8 possibile analizzare ed eventualmente modificare i pacchetti passati fra client e server.Il client non si accorge del Proxy, che agisce da man in the middle. Il client si connette con le solite credenziali. Il Proxy intercetta la richiesta e si collega al server. Da quel momento, ogni query inviata dal client e i relativi risultati restituiti dal server passano attraverso il Proxy.\nSi noti che MySQL Proxy non \u00e8 un'applicazione di malware, anche se la definizione resa sopra, con la sua possibilit\u00e0 di intercettazione, potrebbe farlo credere. L'uso del Proxy \u00e8 trasparente per il client, in materia di protocollo, ovvero il client usa il server tramite il Proxy senza avvertire differenze (tranne quando usa funzioni esplicitamente create per il Proxy). Ma il Proxy usa una porta diversa dal server, e pertanto, anche se l'uso \u00e8 trasparente per l'applicazione, l'amministratore \u00e8 conscio della sua esistenza. L'uso del Proxy senza consenso di una delle due parti non \u00e8 possibile. Il Proxy pu\u00f2 essere usato dall'amministratore, per ampliare le funzionalit\u00e0 del server, o dall'utente, per lo stesso motivo. Nel primo caso, il Proxy sar\u00e0 visibile a tutti gli utenti. Nel secondo caso solo l'utente che l'ha installato nella sua macchina \u00e8 al corrente delle funzioni estese.\nNella sua forma essenziale, MySQL Proxy \u00e8 uno strumento di ridirezione, che passa un pacchetto di richiesta dal client al server, prende dal server i risultati, e li passa al client. Nel passaggio di dati, il Proxy pu\u00f2 intervenire, ed effettuare operazioni sulla query prima che venga inviata, o sui risultati, prima che vengano restituiti. Le modifiche vengono effettuate tramite script in Lua, che usano funzioni predefinite per alterare lo stato dei pacchetti. Le funzioni sono le seguenti:\nFunzioni.\nMySQL Proxy ha due classi di funzioni:\nNel primo caso, il Proxy ha delle funzioni predefinite per gestire la caduta del server primario, e ridirigerla al server successivo nella lista. Pu\u00f2 anche effettuare il bilanciamento di carico, la separazione fra query di lettura e scrittura fra vari server (per esempio master e slave in replicazione) e pu\u00f2 anche gestire un pool di connessioni.\nQuesta funzione richiede pochissima attivit\u00e0 di manutenzione nella sua forma base. Per gestire i casi critici, \u00e8 possibile intervenire con uno script Lua. Si tratta, peraltro, di un'applicazione ancora immatura (Settembre 2007), e pertanto da usare con cautela.\nUn esempio.\nIl secondo caso \u00e8 differente. Per modificare la query in uscita o i risultati in entrata, \u00e8 necessario scrivere un programma in Lua e lanciare il Proxy con un'opzione che lo fa caricare. Per esempio, questo script intercetta la query \"SELECT 1\" e la riscrive come \"SELECT 100\".\n -- simple.lua\n function read_query(packet)\n if packet:byte() ~= proxy.COM_QUERY then\n return\n end\n local query = packet:sub(2)\n if query:lower() == 'select 1' then\n query = 'SELECT 100'\n proxy.queries:append(1, string.char(proxy.COM_QUERY) .. query)\n return proxy.PROXY_SEND_QUERY\n end\n end\nUso.\nPer usare questo script, si lancia il Proxy con l'apposita opzione\n mysql_proxy\u2014proxy-lua-script=simple.lua\nIn questo esempio, se la query \u00e8 \"SELECT 1\", il Proxy inserisce la query modificata nella coda interna (\"proxy.queries\") e la esegue.\nPer usare il server tramite il Proxy, bisogna collegare il client alla porta del proxy (default: 4040)\n $ mysql -u UTENTE -pPASSWORD -h 127.0.0.1 -P 4040\n Welcome to the MySQL monitor. Commands end with ; or \\g.\n Your MySQL connection id is 609\n Server version: 5.0.45-log MySQL Community Server (GPL)\n Type 'help;' or '\\h' for help. Type '\\c' to clear the buffer.\n mysql &gt; SELECT 1;\n | 100 |\n | 100 |\n 1 row in set (0.00 sec)\nPotenzialit\u00e0.\nUsando una combinazione di read_query e read_query_result, il Proxy pu\u00f2 effettuare una o pi\u00f9 delle seguenti operazioni:\nLa lista qui sopra fa capire che il Proxy \u00e8 uno strumento molto potente, con cui \u00e8 possibile definire estensioni del linguaggio, filtrare query indesiderate, rendere l'applicazione sicura con il monitoraggio delle operazioni, e cos\u00ec via.\nInterfaccia di amministrazione.\nQuando MySQL Proxy \u00e8 attivo, ci sono due porte disponibili:\nEntrambe le porte sono configurabili tramite opzioni di avvio.\nCollegando il client alla porta 4041 si pu\u00f2 richiedere lo stato delle connessioni e del Proxy.\n $ mysql -u UTENTE -pPASSWORD -h 127.0.0.1 -P 4041\n mysql&gt; select * from help;\n | command | description |\n | select * from proxy_connections | show information about proxy connections |\n | select * from proxy_config | show information about proxy configuration |\n | select * from help | show the available commands |\n 3 rows in set (0.00 sec)\n mysql&gt; select * from proxy_connections;\n | id | type | state | db |\n | 0 | server | 0 | |\n | 1 | proxy | 0 | |\n | 2 | server | 10 | |\n | 3 | proxy | 10 | |\n | 4 | proxy | 10 | |\n 5 rows in set (0.00 sec)\n mysql&gt; select * from proxy_config;\n | option | value |\n | admin.address | :4041 |\n | proxy.address | :4040 |\n | proxy.lua_script | logs.lua |\n | proxy.backend_addresses[0] | 127.0.0.1:3306 |\n | proxy.fix_bug_25371 | 0 |\n | proxy.profiling | 1 |\n 6 rows in set (0.00 sec)\nL'interfaccia di amministrazione non riconosce altri comandi.\n mysql&gt; select * from mia_tabella;\n ERROR 1105 (07000): booh"}
{"id": "1358506", "revid": "94507489", "url": "https://it.wikipedia.org/wiki?curid=1358506", "title": "Fernando Clemente", "text": "Negli anni cinquanta progetta in Sardegna i villaggi di Masone Pardu, Olia Speciosa, Tottubella e Uccari.\nNegli anni sessanta assume la direzione dell\"'Istituto di Architettura Tecnica\" (ora \"Dipartimento di Architettura e Pianificazione Territoriale\") dell'Universit\u00e0 di Bologna, succedendo al maestro Giovanni Michelucci.\nLavora ai piani regolatori di Pisa, Lucca, Sassari, Firenze e Bologna.\nTra il 1975 e il 1995 \u00e8 prima Direttore dell'Istituto di Urbanistica della Facolt\u00e0 di Ingegneria di Cagliari e successivamente Direttore del Dipartimento di Ingegneria del Territorio dell'Universit\u00e0 di Cagliari.\nNel 2004 prende il suo nome la \"Biblioteca della Facolt\u00e0 di Architettura\" di Alghero, dell'Universit\u00e0 degli Studi di Sassari.\nNel 2010 la sezione sarda dell\"'Istituto Nazionale di Urbanistica\" (I.N.U.) gli intitola un premio per tesi di laurea in materia di pianificazione territoriale ed urbanistica della Sardegna."}
{"id": "1358509", "revid": "174925", "url": "https://it.wikipedia.org/wiki?curid=1358509", "title": "Incisore", "text": ""}
{"id": "1358511", "revid": "200154", "url": "https://it.wikipedia.org/wiki?curid=1358511", "title": "Cadorino", "text": ""}
{"id": "1358514", "revid": "124948792", "url": "https://it.wikipedia.org/wiki?curid=1358514", "title": "Sylvia Rivera", "text": "Transgender, \u00e8 divenuta un'icona del movimento LGBT in seguito ai moti di Stonewall del 1969.\nBiografia.\nNata a New York in un taxi di fronte al Lincoln Hospital ma di origini portoricane e venezuelane Rey Rivera viene abbandonata dal padre Jos\u00e9 quando era ancora neonata e diventa presto orfana dopo il suicidio della madre a tre anni dalla sua nascita. Da allora cresce con la nonna venezuelana che presto si accorge dei suoi modi femminili, e li disapprova, cos\u00ec dal 1961 all'et\u00e0 di 11 anni inizia a vivere in strada e viene obbligata alla prostituzione minorile, entrando in contatto con la comunit\u00e0 di Drag queen della sua citt\u00e0 che le mette il nome di \"Sylvia\".\nDiviene nota dopo che, nella notte fra il 27 ed il 28 giugno 1969, allo \"Stonewall Inn\", un locale gay di New York, partecip\u00f2 alla rivolta contro la polizia ricordata ancora oggi in tutto il mondo con la marcia del Gay pride come l'inizio del Movimento di liberazione LGBT. In particolare, nonostante ancora oggi i racconti dell'episodio risultino contraddittori, Rivera viene ricordata per essere stata la prima ad aver lanciato una bottiglia contro i poliziotti che avevano gi\u00e0 fatto numerose volte irruzione nel locale di Christopher street. \nNel febbraio 1970 si unisce alla \"Gay Activists Alliance\". Nello stesso anno, memore delle sue esperienze passate, fonda, insieme a Marsha P. Johnson, lo STAR (Street Transvestite Action Revolutionaries), un gruppo dedicato ad assistere ed aiutare le persone Trans di strada senzatetto, che aveva visto morire giovani per una coltellata o un'overdose, ma la mancanza di fondi e altri problemi portano alla sospensione del progetto. Fra la fine degli anni settanta e l'inizio degli anni novanta si trasferisce a Tarrytown, dove organizza degli spettacoli drag nei locali della zona. \nSuccessivamente l'uso di sostanze stupefacenti determinano un tracollo nella sua vita ed il suo ritorno a New York, come senzatetto. Nel 1994, sempre pi\u00f9 delusa dall'emarginazione delle persone trans da parte della comunit\u00e0 gay, decide, durante il venticinquesimo anniversario della rivolta di Stonewall, di mettersi alla testa della cosiddetta marcia \"illegale\", un gruppo di manifestanti respinti dagli organizzatori del Gay Pride (i gay non volevano marciare insieme all'associazione degli \"amanti dei ragazzi\" ovvero il NAMBLA, North American Man Boy Love Association). Il 24 maggio 1995 tenta il suicidio, camminando nel fiume Hudson. Sylvia Rivera \u00e8 stata spinta al suicidio pi\u00f9 volte, in seguito alle discriminazioni e alle forti delusioni, in particolare quelle dovute al movimento gay, che ha pi\u00f9 volte preso le distanze da transessuali, travestiti e drag queen, che rappresentano talvolta nella comunit\u00e0 LGBT una sorta di minoranza nella minoranza.\nNel 1997 si un\u00ec alla \"Transy House Collective\". Nel 1999 venne invitata in Italia dal M.I.T. e partecip\u00f2 al World Pride 2000 a Roma. Nel 2000, insieme ad altri attivisti, riattiv\u00f2 lo STAR. \u00c8 morta a 50 anni, il 19 febbraio 2002, al St. Vincent's Manhattan Hospital di New York, per un tumore al fegato. Nel 2005, durante il Transgender Day of Remembrance, New York le ha dedicato una strada. Dal 2013 le \u00e8 intitolato il comitato territoriale dell'Arcigay di Chieti."}
{"id": "1358522", "revid": "200154", "url": "https://it.wikipedia.org/wiki?curid=1358522", "title": "Gardenese", "text": ""}
{"id": "1358523", "revid": "174925", "url": "https://it.wikipedia.org/wiki?curid=1358523", "title": "Universit\u00e0 Marc Bloch", "text": ""}
{"id": "1358528", "revid": "287204", "url": "https://it.wikipedia.org/wiki?curid=1358528", "title": "NGC 5460", "text": "NGC 5460 \u00e8 un ammasso aperto visibile nella costellazione del Centauro.\nOsservazione.\nLa sua ricerca viene di molto facilitata dalla presenza della stella , visibile 2 gradi a NW; si tratta di un ammasso dalla morfologia particolare, formato da tre grappoli di stelle di ottava e nona magnitudine, allineati in senso nord-sud. Lo strumento ideale per la sua osservazione \u00e8 il binocolo, con ingrandimenti che vanno dal 10x50 all'15x80, oppure piccoli telescopi, dato che forti ingrandimenti fanno perdere la visione di insieme; molto bello il contrasto di colore delle sue componenti, alcune azzurre, altre arancioni.\nQuest'ammasso si trova ad una declinazione fortemente australe, pertanto non \u00e8 osservabile da molte delle regioni abitate dell'emisfero boreale, come gran parte dell'Europa e del Nordamerica; da diverse regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra febbraio e luglio.\nStoria delle osservazioni.\nNGC 5460 venne individuato per la prima volta da James Dunlop nel 1826, nelle sessioni osservative condotte quando era sovrintendente dell'osservatorio del Nuovo Galles del Sud in Australia; l'astronomo John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 3772.\nCaratteristiche.\nNGC 5460 \u00e8 un ammasso piuttosto disperso e moderatamente popolato, pur essendo ben contrastato; la sua distanza \u00e8 stimata attorno ai 678\u00a0parsec (circa 2210 anni luce) ed \u00e8 quindi situato sul bordo interno del Braccio di Orione, a una distanza maggiore rispetto alle stelle della grande Associazione Scorpius-Centaurus e piuttosto vicino all'ammasso NGC 5662.\nSi tratta di un ammasso di et\u00e0 intermedia, con un'et\u00e0 stimata sui 160 milioni di anni, e contiene una nutrita popolazione di stelle delle prime classi spettrali, come la B e la A; la metallicit\u00e0 media di tutte le componenti \u00e8 paragonabile a quella solare. Quattro di queste stelle sono state riconosciute come binarie spettroscopiche."}
{"id": "1358531", "revid": "2084998", "url": "https://it.wikipedia.org/wiki?curid=1358531", "title": "Regno di Hy-Many", "text": "U\u00ed Maine (o Hy-Many), era uno dei regni pi\u00f9 antichi e ampi del Connacht, regione d'Irlanda (odierne contee del Galway settentrionale, meridionale e orientale, Roscommon centro-meridionale e, forse, anche riva orientale del fiume Shannon): per un breve periodo i suoi sovrani giunsero a dominare il territorio che dall'Irlanda centrale giungeva fino all'Atlantico.\nLa sua dinastia regnante era quella dei U\u00ed Maine, discendenti del semi-leggendario Maine M\u00f3r. Esistette come regno indipendente dall'epoca preistorica fino alla fine del Medioevo. I suoi regni subordinati comprendevano, tra gli altri, T\u00edr Sogh\u00e1in, Corco Mogha, Delbhna Nuadat, S\u00edol Anmchadha e Hy Fiachrach Fionn. Clan discendenti da questa dinastia sono, tra gli altri, \u00d3 Ceallaigh (Kelly), \u00d3 Madadhan (Madden), O'Mudaigh (Moody), \u00d3 Neacht\u00e1in (Naughton), \u00d3 Domhnall\u00e1in (Donnellan), \u00d3 Mullally (Lally) e \u00d3 Fallamh\u00e1in (Fallon)."}
{"id": "1358532", "revid": "767487", "url": "https://it.wikipedia.org/wiki?curid=1358532", "title": "Masia One", "text": "Nata a Singapore, si \u00e8 trasferita in Canada in giovane et\u00e0, inizialmente a Vancouver, dove ha fatto la prima conoscenza con il retroterra culturale che origina l'hip hop, poi dal 1996 a Toronto dove cinque anni pi\u00f9 tardi ottiene la laurea in architettura e si esibisce per la prima volta aprendo il concerto del rapper Mystic.\nTra la fine del 2002 e l'inizio del 2003 Masia lavora al suo album di debutto \"Mississauga\" che viene pubblicato nell'autunno del 2003. e che ottiene buone critiche. Il M1 Group, che si \u00e8 occupato del disco, lo supporta producendo tre video da altrettante tracce: \u201c\"Halfway Through The City\"\u201d, \u201c\"The Hazing\"\u201d (feat. Death From Above 1979) e \u201c\"Split Second Time\"\u201d che ottiene la nomination MMVA 2005 come \"Best Rap Video\", primo nella storia per una MC al femminile. Masia ottiene anche nello stesso anno il \"Pioneer Youth Award\" dal Chinese Canadian National Council (CCNC). L'uscita del successivo lavoro \"Hot Property\" \u00e8 stata posticipata dall'iniziale previsione di primavera 2006. L'MC canadese ha poi lavorato con la band afrobeat Ultra Magnus sul loro lavoro \"Afro Uncut\"."}
{"id": "1358535", "revid": "287204", "url": "https://it.wikipedia.org/wiki?curid=1358535", "title": "NGC 5617", "text": "NGC 5617 \u00e8 un ammasso aperto visibile nella costellazione del Centauro.\nOsservazione.\nLa sua individuazione \u00e8 molto facile: si trova infatti 1 grado a ovest della brillantissima e famosa stella ; giace in corrispondenza di un campo stellare molto ricco. Attraverso un binocolo 10x50 \u00e8 ben visibile come una macchia chiara, seppure oscurata dalla presenza di ; le sue componenti, a partire dalla magnitudine 10, sono disposte su due assi perpendicolari fra loro, cosicch\u00e9 in telescopi di 150mm di apertura si evidenzia bene una forma a \"T\". A nord brillano due stelle rosse di nona magnitudine e sud, una catena di stelline azzurre della stessa grandezza.\nQuest'ammasso si trova ad una declinazione fortemente australe, pertanto non \u00e8 osservabile da molte delle regioni abitate dell'emisfero boreale, come l'Europa e quasi tutto il Nordamerica; da diverse regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra febbraio e luglio.\nStoria delle osservazioni.\nNGC 5617 venne individuato per la prima volta da James Dunlop nel 1826, nelle sessioni osservative condotte quando era sovrintendente dell'osservatorio del Nuovo Galles del Sud in Australia; l'astronomo John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 3885.\nCaratteristiche.\nNGC 5617 \u00e8 un ammasso piuttosto ricco e di media concentrazione, ben contrastato rispetto ai campi stellari circostanti; la sua distanza \u00e8 stimata attorno ai 1533\u00a0parsec (circa 5000 anni luce) ed \u00e8 quindi situato sul bordo esterno del Braccio del Sagittario, in primo piano rispetto alla grande associazione OB Centaurus OB1, dominata dalla nube RCW 75 e la cui distanza \u00e8 stimata sui 2000\u00a0parsec.\nCon un'et\u00e0 di circa 82 milioni di anni NGC 5617 viene considerato un ammasso di et\u00e0 intermedia, in cui sono presenti alcune giganti rosse e stelle peculiari, come le blue stragglers, derivanti probabilmente dalla fusione fra due stelle; nella sua direzione \u00e8 presente una sorta di finestra nel mezzo interstellare in cui la vista risulta scarsamente oscurata, facilitando cos\u00ec lo studio di quest'ammasso. Fra le stelle variabili scoperte al suo interno vi \u00e8 una variabile \u03b4\u00a0Sct, una probabile variabile \u03b3\u00a0Doradus e alcune variabili a eclisse."}
{"id": "1358536", "revid": "1305772", "url": "https://it.wikipedia.org/wiki?curid=1358536", "title": "Allarme Scientology", "text": "Allarme Scientology \u00e8 una biblioteca web, che raccoglie e fornisce al pubblico materiale critico sul discusso movimento a carattere religioso denominato Scientology.\nStoria.\nAllarme Scientology non \u00e8 propriamente un sito critico inteso come luogo in cui manifestare il proprio dissenso verso Scientology. Esso \u00e8 invece una grande biblioteca di documenti istituzionali, sentenze, relazioni accademiche, libri, testi vari e testimonianze personali. Gran parte dei testi disponibili sono stati tradotti dalla lingua inglese.\nNasce ufficialmente nel marzo del 1998 per iniziativa di \"Martini\" ed \"Harry\", anche se, con nome diverso (xenu.com-it.net), era gi\u00e0 operativo dall'aprile 1997.\nLa scelta di usare degli pseudonimi \u00e8 motivata dall'esigenza di preservare la propria privacy in considerazione della pratica interna al movimento che impone di troncare ogni rapporto con amici e parenti critici del movimento (cosiddetta \"disconnessione\").\nNascita.\nL'iniziativa nasce sulla base di alcune motivazioni:\nLe investigazioni silenziose e rumorose.\nNegli anni diversi tentativi sono stati fatti per oscurare Allarme Scientology e/o per scoprire l'identit\u00e0 dei suoi curatori.\nNel dicembre 1998, Harry e Martini ricevono una strana richiesta di collaborazione che si rivela essere un \"escamotage\" per ricevere informazioni sulla loro attivit\u00e0 ed identit\u00e0. Nello stesso periodo si moltiplicano le richieste di alquanto improbabili \"giornalisti\" che sollecitano informazioni personali senza lasciare tuttavia recapiti credibili.\nA inizio 2000 Harry lascia, e l'attivit\u00e0 resta di unica responsabilit\u00e0 di Martini.\nA met\u00e0 dello stesso anno compare un sito internet denominato \"tellitall\". In esso si afferma che il sito Allarme Scientology \u00e8 il punto centrale di un complotto ordito contro Scientology da, fra gli altri, Luciano Violante, un funzionario dell'Ufficio Culti del Ministero dell'Interno e dal CICAP. La tesi viene ripresa da un'interpellanza parlamentare dell'onorevole Teresio Delfino (UDC), e da una interrogazione a risposta scritta dei deputati Enrico Nan e Gianni Pilo (Forza Italia). Il tutto verr\u00e0 a sua volta ripreso con molto clamore dalla rivista \"Diritti dell'Uomo\", edita dalla Chiesa di Scientology Italia. Alla fine la vicenda si riveler\u00e0 una marchiana montatura ad opera di ignoti.\nNel 2007 viene pubblicata, in forma anonima, una pagina internet (\"hate site\") diffamante e riportante i dati identificativi di Martini con tanto di indirizzi e numeri di telefono. Inoltre sedicenti investigatori privati avevano contattato, o si erano presentati personalmente, nel piccolo paese di residenza di Martini e presentandosi come \"\"polizia privata incaricata dalla Procura di Milano\" di condurre indagini sul suo conto avevano fatto domande afferenti al suo privato.\nUna tattica simile, denominata \"investigazione rumorosa\"\", \u00e8 codificata nella \"dottrina religiosa\" della Chiesa di Scientology. La tattica, solitamente preceduta da una \"investigazione silenziosa\", altrettanto codificata che prevede la raccolta di informazioni sul soggetto, ha lo scopo di intimidire il critico e di provocarne ostracismo, isolandolo dalla sua comunit\u00e0.\nLe azioni sopra descritte sembrano inoltre richiamare le pratiche, contestate pi\u00f9 volte alla Chiesa di Scientology, denominate Fair Game e Dead agenting.\nA viso aperto.\nSul finire del 2006 Martini decide di abbandonare lo pseudonimo di cui si \u00e8 servita per 9 anni e di presentare a suo nome una sua relazione al convegno annuale della FECRIS, la Federazione dei centri di ricerca e informazione sul settarismo, che si terr\u00e0 la successiva primavera ad Amburgo.\nNel maggio 2007 Martini firma per la prima volta su \"Allarme Scientology\" una pagina con il proprio nome e cognome: Simonetta Po.\nLa pagina denuncia i tentativi di molestia, sia in patria che in occasione del convegno di Amburgo. Tali molestie, documentate da filmati e testimonianze, sono state oggetto di denuncia presso le autorit\u00e0 di polizia.\nNel 2011 per Simonetta Po viene sancito il non luogo a procedere per il reato di diffamazione a seguito della denuncia-querela presentata dal CCDU e altre associazioni che erano parte del comitato promotore della campagna denominata \"perch\u00e9 non accada\". Oltre il GIP anche la Corte di cassazione respinge le richieste di tali associazioni che contestavano come Simonetta Po, in uno scritto su un newsgroup, avesse accostato CCDU e \"perch\u00e9 non accada\" a Scientology."}
{"id": "1358537", "revid": "767487", "url": "https://it.wikipedia.org/wiki?curid=1358537", "title": "Annika Mehlhorn", "text": "Farfallista e mistista tedesca ha conquistato due medaglie mondiali: l'argento a Fukuoka 2001 nei 200\u00a0m farfalla e il bronzo a Montreal 2005 nella 4x100\u00a0m mista.\nHa vinto anche due medaglie europee: bronzo a Berlino 2002 nei 200\u00a0m farfalla e argento a Budapest 2006 nella 4x100 mista.\nNel suo palmar\u00e8svi \u00e8 anche un titolo ai Campionati europei in vasca corta a Valencia 2000 dove ha vinto i 200\u00a0m farfalla con l'allora record europeo di 2'05\"77."}
{"id": "1358543", "revid": "729019", "url": "https://it.wikipedia.org/wiki?curid=1358543", "title": "NGC 5662", "text": "NGC 5662 \u00e8 un ammasso aperto visibile nella costellazione del Centauro.\nOsservazione.\nSi individua 4 gradi a nord della brillante stella , su un campo stellare in parte oscurato dalle polveri interstellari; un binocolo 10x50 gi\u00e0 \u00e8 sufficiente per notare la sua caratteristica principale, una stella rossa di quinta magnitudine, il cui colore contrasta fortemente con il resto dell'ammasso, composto da stelle azzurre; molto probabilmente si tratta di una stella non appartenente all'ammasso, che si trova lungo la linea di visuale. NGC 5662 appare diviso in due parti, la principale delle quali a nordest; la sezione a sudovest \u00e8 meno appariscente e appare dominata a sua volta da una stellina rossa, anch'essa non appartenente di certo all'oggetto.\nA causa della sua declinazione fortemente meridionale, quest'ammasso pu\u00f2 essere osservato soprattutto da osservatori situati nell'emisfero australe della Terra; la sua osservazione dall'emisfero nord \u00e8 possibile solo in vicinanza delle latitudini tropicali. Il periodo migliore per la sua osservazione nel cielo serale \u00e8 quello compreso fra maggio e ottobre.\nStoria delle osservazioni.\nNGC 5662 fu individuato dall'abate Nicolas Louis de Lacaille nel 1751, durante la sua permanenza presso Citt\u00e0 del Capo; John Herschel lo riosserv\u00f2 all'inizio dell'Ottocento e descrisse come un grande ammasso stellare piuttosto ricco e formato da stelle a partire dalla magnitudine 9, inserendolo poi nel suo catalogo col numero 3573.\nCaratteristiche.\nSi tratta di un ammasso piuttosto disperso formato da stelle appariscenti; la sua distanza \u00e8 stimata attorno ai 666\u00a0parsec (2170 anni luce) e ricade pertanto in una zona estremamente periferica del Braccio di Orione o in una regione interbraccio. Le sue stelle dominanti sono di classe spettrale A e degli ultimi gruppi della classe B e la morfologia globale include due sezioni ben distinte, una settentrionale pi\u00f9 ricca e una meridionale pi\u00f9 povera.\nStudi fotometrici hanno permesso di individuare 86 membri accertati dell'ammasso, cui si aggiungono 19 stelle ritenute probabili membri; fra queste vi \u00e8 anche la variabile Cefeide V\u00a0Centauri, una stella isolata situata a sudest dell'ammasso avente una magnitudine media attorno a 6,71 e un periodo di 5,5 giorni. L'et\u00e0 di NGC\u00a05662 \u00e8 stimata attorno ai 90 milioni di anni."}
{"id": "1358544", "revid": "1983214", "url": "https://it.wikipedia.org/wiki?curid=1358544", "title": "H\u0103lm\u0103gel", "text": "H\u0103lm\u0103gel \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 5 villaggi: H\u0103lm\u0103gel, Lunc\u0219oara, S\u00e2rbi, T\u00e2rn\u0103vi\u021ba, \u021aohe\u0219ti.\nI monumenti pi\u00f9 importanti sono due chiese in legno: quella dedicata ai SS. Arcangeli Michele e Gabriele (\"Sfin\u0163ii Arhangheli Mihail \u015fi Gavril\"), del XVII secolo, e quella dedicata a San Giorgio (\"Sf\u00e2ntul Gheorghe\"), del 1835.\nIl turismo \u00e8 in fase di sviluppo e la manifestazione pi\u00f9 importante, che attira ogni anno migliaia di visitatori, \u00e8 la festa contadina denominata \"T\u00e2rgul de fete de la Muntele G\u0103ina\"."}
{"id": "1358546", "revid": "287204", "url": "https://it.wikipedia.org/wiki?curid=1358546", "title": "Halmagel", "text": ""}
{"id": "1358548", "revid": "256896", "url": "https://it.wikipedia.org/wiki?curid=1358548", "title": "Santo Stefano (Magonza)", "text": ""}
{"id": "1358549", "revid": "49022", "url": "https://it.wikipedia.org/wiki?curid=1358549", "title": "Hy-Many", "text": ""}
{"id": "1358550", "revid": "2091899", "url": "https://it.wikipedia.org/wiki?curid=1358550", "title": "Mozilla Public License", "text": "La Mozilla Public License (MPL) \u00e8 una licenza di software libero. La versione 1.0 fu sviluppata da Mitchell Baker quando lei lavorava come avvocato alla Netscape Communications e la versione 1.1 quando era alla Mozilla Foundation. La MPL \u00e8 stata concepita come una versione ibridata di una licenza BSD modificata e la GNU General Public License.\nAdozioni.\nLa MPL \u00e8 la licenza della Mozilla Application Suite, di Mozilla Firefox, di Mozilla Thunderbird e di altro software Mozilla. Adobe annunci\u00f2 di usare la MPL per licenziare la sua linea di prodotti Flex per la fine del 2007.\nLa MPL \u00e8 stata adattata da altri come licenza per i loro programmi, tra i pi\u00f9 famosi, Sun Microsystems, per la Common Development and Distribution License per OpenSolaris, la versione open source del sistema operativo Solaris 10.\nStoria.\nLa versione 1.0\nLa versione 1.0 della MPL \u00e8 stata scritta da Mitchell Baker nel 1998 mentre lavorava come avvocato alla Netscape Communications . Netscape sperava di creare una strategia open source per creare un proprio web browser, che avrebbe permesso di competere meglio con quello della Microsoft, Internet Explorer. Per coprire il codice del browser, la compagnia elabor\u00f2 una licenza nota come la Netscape Public License (NPL), che includeva una clausola che permetteva anche a un codice sviluppato apertamente di essere teoricamente ri-licenziato come proprietario. La possibilit\u00e0 di Netscape di accettare codice da altri solo per rivendicarlo esclusivamente con una nuova licenza ricevette ampie critiche dalla community open source. Nel frattempo, Baker svilupp\u00f2 una seconda licenza simile alla NPL, ma con caratteristiche di copyleft per assicurare che i contributi rimanessero open source. Fu chiamata \u201cMozilla Public License\u201d, e anche se \u00e8 stato originariamente previsto solo per software che integravano moduli di base coperti dalla NPL, divent\u00f2 molto pi\u00f9 popolare della NPL e, infine, ottenne l'approvazione dalla Open Source Initiative. In meno di un anno, Baker e la Mozilla Foundation apportarono dei cambiamenti alla MPL, pubblicando la versione 1.1. Questa revisione fu redatta attraverso un processo aperto che teneva in considerazione i giudizi sia dai collaboratori istituzionali, che da quelli individuali. L'obiettivo primario era di chiarificare i termini riguardanti i brevetti e permettere la licenza multipla, per incoraggiare una cooperazione con gli sviluppatori che preferivano le licenze pi\u00f9 rigorose come la GPL (versione 2). All'inizio del 2010, dopo pi\u00f9 di un decennio senza modifiche, inizi\u00f2 un open process per creare la versione 2.0 della MPL. Nel corso dei 21 mesi successivi, la MPL cambi\u00f2 non solo per rendere la licenza pi\u00f9 chiara e facile da applicare, ma anche per raggiungere la compatibilit\u00e0 con le licenze GPL (versione 3) e Apache. Il team di revisione fu supervisionato dalla Baker e coordinato da Luis Villa con il supporto chiave di Gervase Markham e Harvey Anderson. Pubblicarono tre bozze alfa, due bozze beta e due release per i commenti prima di rilasciare la versione finale 2.0 il 3 gennaio 2012.\nLa versione 1.1\nLa v1.1 \u00e8 una modifica dell'originale v1.0 e come ogni licenza, concede diritti sotto certe condizioni. A differenza di altre licenze open source, la MPL divide la concessione dei diritti in due sezioni: una relativa alla concessione dei diritti da parte dell'autore iniziale del codice e un'altra relativa alla concessione di diritti di altre persone che hanno aggiunto del codice al lavoro dell'autore iniziale.\nL'autore iniziale concede i seguenti diritti:\nIl contributore, invece, concede i seguenti diritti leggermente diversi da quelli dell'autore iniziale:\nLa versione 2.0\nDodici anni dopo la creazione dell\u2019originale Mozilla Public License, la Mozilla Foundation ha deciso che alcune questioni andavano affrontate con questa nuova licenza. All'inizio del 2010 hanno messo in atto un processo di consultazione (nello stesso modo in cui avevano sviluppato e rilasciato il software) che avrebbe inviato l\u2019input da parte dei membri interessati del pubblico e altre organizzazioni. Tra le questioni che la Fondazione Mozilla ha voluto affrontare ci sono: la compatibilit\u00e0 del codice MPL con il sottocodice di altre popolari licenze FOSS (Free and Open Source Software) e la chiarezza e la specificit\u00e0 US del linguaggio del MPL v1.1. Nel corso di quasi due anni, tre versioni Alpha, due versioni beta e due candidati al rilascio, una grande comunit\u00e0 di parti interessate ha lavorato per migliorare e modernizzare la licenza.\nCaratteristiche principali della MPL v2.0\nLa disposizione copyleft del MPLv2.0 \u00e8 \u201cdebole\u201d, il che significa che copre un sottoinsieme di lavori che sono \u201cbasati su\u201d il suo codice coperto. Come il suo predecessore la regola che determina se un adattamento specifico deve supportare la MPLv2.0 o no si basa sulle divisioni dei file all\u2019interno del software. I file adattati devono rimanere MPLv2.0, ma i file completamente nuovi possono avere una licenza scelta dall\u2019adattatore. La MPL v2.0 permette anche che il suo codice coperto sia incorporato in progetti sotto uno specifico set di altre licenze secondarie FOSS ampliando cos\u00ec la compatibilit\u00e0 che copre il software.\nIl software che \u00e8 stato distribuito sotto la MPL v1.1pu\u00f2 essere distribuito automaticamente sotto la MPL v2.0, le nuove funzionalit\u00e0 di compatibilit\u00e0 hanno sollevato una domanda interessante: cosa succede se il proprietario originale non desidera questa compatibilit\u00e0 estesa, con le relative implicazioni che il suo codice potrebbe finire all'interno di un progetto con una licenza diversa? La MPL v2.0 si occupa di ci\u00f2 fornendo un avviso supplementare che pu\u00f2 essere aggiunto al software che copre, affermando che l\u2019autore non desidera che le caratteristiche di compatibilit\u00e0 della licenza siano utilizzate sul suo codice. Quando aggiorniamo un pezzo di software dal MPL v1.1 a MPL v2.0, solo l\u2019originale proprietario del codice pu\u00f2 decidere che tale avviso non deve essere applicato. Se qualcuno diverso dall\u2019originale proprietario sta aggiornando la licenza, la notifica deve essere inclusa.\nA tal fine la MPL v2.0 ha modificato le condizioni sulla cessazione della licenza di brevetto. Queste portano la licenza ad essere compatibile con la licenza Apache v2, e permettono quindi al codice Apache License v2 di essere incorporato direttamente nei file coperti da MPL v2.0. Per entrambe queste misure di compatibilit\u00e0 sono importanti per realizzare i loro limiti. Permettono al codice Apache License v2 di essere usato nei programmi di MPL v2.0, e il codice MPL v2.0 \u00e8 usato in determinate condizioni nei programmi di varie versioni della GNU-GPL. Non \u00e8 per\u00f2 consentita la combinazione di codice nella direzione opposta.\nCos\u00ec come la compatibilit\u00e0 espansa, la MPL v2.0 fornisce un linguaggio legale modificato per essere adattato meglio agli usi e alle leggi per gli stati al di fuori degli Stati Uniti. Nella riscrittura, la licenza \u00e8 stata resa pi\u00f9 breve e chiara.\nCondizioni.\nLa licenza \u00e8 considerata come un debole copyleft, che significa che copre un sottoinsieme di opere basate sul codice coperto. In particolare, il codice sorgente copiato o modificato sotto la licenza MPL deve rimanere sotto MPL. Questo rende la MPL un compromesso tra la Licenza MIT, o quella BSD, che permettono di ri-licenziare i lavori derivati come proprietari, e la licenza GPL, che richiedono che l'intero lavoro, comprese le nuove parti aggiunte, rimangano sotto la GPL.\nA differenza delle forti licenze copyleft, si pu\u00f2 creare e distribuire un'Opera Maggiore (si intende un'opera che combina Software Coperto con altro materiale, in un file separato o pi\u00f9 file, che non costituisce Software Coperto) sotto termini di propria scelta, a patto che siano conformi ai requisiti della licenza per il software coperto. Se l'opera maggiore \u00e8 una combinazione di software coperto con un'opera disciplinata da una o pi\u00f9 licenze secondarie, e il software coperto non \u00e8 incompatibile con licenze secondarie, la MPL permette di distribuire ulteriormente tale software coperto sotto i termini di tale licenza secondaria, in modo che il destinatario del lavoro maggiore pu\u00f2, a propria discrezione, ulteriormente distribuire il software coperto sotto i termini della presente licenza o tale licenza secondaria (sezione 3.3 della licenza MPL). Per esempio, Netscape 6 e le versioni successive sono versioni proprietarie del Mozilla Application Suite. Per queste versioni di Netscape, AOL Time Warner esercitava anche i diritti esclusivi su versioni proprietarie che la Netscape Public License ha fornito da s\u00e9.\nNon si possono rimuovere o alterare la sostanza degli avvisi di licenza (comprese le note di copyright, brevetti, avvisi di garanzia, le esclusioni o limitazioni di responsabilit\u00e0) contenuti nel codice sorgente del software coperto, ad eccezione dell'alterazione di avvisi di licenza nella misura necessaria per rimediare a note inesattezze fattuali.\nCompatibilit\u00e0 con altre licenze.\nLa versione MPL 2.0 \u00e8 compatibile sia con la licenza Apache, sia con la GPL (GNU GPLv2, GNU GPLv2.1, GNU Affero GPL v3 e versioni successive). Tuttavia, al contrario della licenza X11, la versione 1.1 aveva alcune \"complesse restrizioni\" che la rendevano incompatibile con la GPL. Nonostante la versione 1.1 includesse una clausola (Sezione 13) per provvedere a lavorare sotto licenze secondarie (incluse la GPL o la GPL-compatibile), la MPL 1.1 e il codice GPL non potevano essere connessi legalmente, permettendo alla Free Software Foundation di scoraggiare l'uso della MPL 1.1. Per queste ragioni, le prime versioni di Mozilla Suite e Firefox furono rilasciate sotto licenze multiple (MPL, GPL e LGPL).\nLa Free Software Foundation considera la licenza una \"free software license\", ma non una forte licenza copyleft. La MPL \u00e8 stata approvata dalla Open Source Initiative come una licenza di software open source."}
{"id": "1358552", "revid": "287204", "url": "https://it.wikipedia.org/wiki?curid=1358552", "title": "Marco Sciarra", "text": "Briganti pastori.\nAbruzzese, originario di Castiglione della parrocchia di Riano presso Rocca Santa Maria nella montagna teramana, \u00abhomo, bench\u00e9 di vil condizione, d'animo e di spirito elevato\u00bb - come lo descrive Tommaso Costo, storico erudito napoletano del tempo - lo Sciarra si era unito ai banditi che infestavano la Campagna Romana nel 1584.\nSpesso il vagabondaggio dei poveri e dei soldati mercenari sbandati con la fine delle guerre d'Italia, nel 1559, si trasformava in banditismo. Questo accadeva nelle zone di collegamento tra pianura e montagne: l'aumento della popolazione cacciava di continuo dai monti uomini che non riuscivano a trovare spazio nell'economia dell'allevamento seminomade e la trasformazione da pastore transumante a bandito era un fenomeno molto frequente nella campagna romana caratterizzata dal latifondo nobiliare. \nSi trattava per lo pi\u00f9 di contadini ridotti alla fame e di pastori che avevano iniziato la loro carriera banditesca rubando qualche capo di bestiame ai latifondisti romani. Anche numerosi preti di campagna, simboli di un malcontento e di un malessere molto diffusi nel clero rurale, andarono ad ingrossare le file dei banditi. I pastori-briganti cresciuti nel territorio dei loro pascoli conoscevano bene i luoghi dove opereranno come banditi: dopo le incursioni trovavano rifugio sulle montagne dove conoscevano grotte in cui ripararsi spesso sconosciute a chi li inseguiva, che disabituato alle lunghe marce su scoscesi pendii, arrancava dietro i loro rapidi spostamenti.\nUna sorta di guerriglieri dunque che seguivano la tattica del \"mordi e fuggi\", pi\u00f9 che fuorilegge alla ventura e in pi\u00f9 ben guidati e organizzati da tre luogotenenti dello Sciarra: Pacchiarotto, Battistella da Fermo e Luca, fratello di Marco. In breve tempo per il suo coraggio e le sue capacit\u00e0 di comando Sciarra era stato riconosciuto come capo da vari gruppi sparsi di briganti che formarono alla fine un esercito di circa un migliaio d'uomini che conducevano una vera e propria guerra per bande che partendo dai monti abruzzesi si estendeva dalle Marche alla Campagna Romana arrivando fino al napoletano e in Puglia.\nFlagellum Dei.\n\u00ab\"Marcus Sciarra, flagellum Dei, et commissarius missus a Deo contra usurarios et detinentes pecunias otiosas\"\u00bb (\u00abMarco Sciarra, flagello di Dio, e inviato da Dio contro gli usurai e quelli che posseggono denaro improduttivo\u00bb): cos\u00ec si definiva il bandito che ebbe fama popolare poich\u00e9, come riportavano gli \"Avvisi\", una specie dei giornali del tempo, Sciarra rubava ai ricchi per ridistribuire ai poveri.\nQuelli che erano terrorizzati dalla banda di Sciarra erano quindi coloro che possedevano ricchezze che non investivano per generare lavoro e benessere per i poveri e che prosperavano invece con l'usura che rendeva i poveri sempre pi\u00f9 miseri. Questo spiega perch\u00e9 inutilmente il governo del Papa aveva cercato di eliminare l'appoggio che i contadini davano ai banditi che, in genere, rispettavano le loro poche propriet\u00e0 e il loro modo di vivere mentre i soldati papalini saccheggiavano e uccidevano.\nNon meraviglia quindi la fioritura di racconti e leggende contadine sul bandito chiamato il \"Re della campagna\" per la sua generosit\u00e0 verso i suoi stessi nemici o per la sua gentilezza d'animo e cavalleria. Si racconta che un giorno presso Ripattoni si trov\u00f2 ad assistere ad una festa nuziale. Sotto gli sguardi terrorizzati degli sposi e degli invitati che avevano riconosciuto lui e la sua masnada, scese tranquillamente da cavallo, chiese alla sposa di concedergli un ballo e, infine, dopo aver danzato anche con le altre donne, messo mano al suo cappello fece una colletta tra i suoi uomini e del denaro, si presume raccolto in abbondanza, ne fece dono alla sposa.\nLo scontro con gli spagnoli.\nLa morte di papa Sisto V nell'agosto del 1590 coincise con una grande carestia che colp\u00ec la citt\u00e0 di Roma. Il nuovo pontefice, papa Urbano VII era morto dopo solo dodici giorni di pontificato e nel nuovo conclave accendevano gli animi dei cardinali i contrasti tra il granduca di Toscana Ferdinando I e gli spagnoli che si scontravano per far eleggere un loro candidato.\nA peggiorare la situazione cominciarono a circolare voci presso il popolo romano di una possibile incursione nella citt\u00e0 del bandito Marco Sciarra che insieme all'altro capobanda Battistello da Fermo, con un piccolo esercito di un centinaio di fuorilegge, si diceva che si apprestassero ad assalire il sacro collegio cardinalizio per riscuoterne un riscatto. Le due formazioni di fuorilegge si trovavano in effetti da alcuni mesi alle porte della citt\u00e0 effettuando numerosi saccheggi e scorrerie. Inoltre si temeva che qualcuno potesse accordarsi con i briganti per influire sull'elezione del nuovo papa. Gli spagnoli avevano promesso di rifornire di viveri la citt\u00e0 in cambio dell'elezione a papa di un loro candidato ma intanto tenevano il grano fermo sui moli del porto di Napoli.\nFinalmente nel dicembre del 1590, sbloccatasi la pericolosa situazione d'instabilit\u00e0 con l'elezione di papa Gregorio XIV, uno dei favoriti degli spagnoli il vicer\u00e9 spagnolo, decise che era giunto il momento di sbarazzarsi una volta per tutte della banda di Sciarra che nel frattempo aveva ingrossato le sue file con l'arrivo di Alfonso Piccolomini, duca di Monte Marciano, caduto in disgrazia del granduca Ferdinando, e ora a capo di una banda che operava in Romagna. Risoluto a sterminare i banditi il vicer\u00e9 allest\u00ec un esercito di 4.000 uomini comandati da Carlo Spinelli \"soldato di molto senno e valore\" e per tagliare la testa alla banda promise anche una grossa ricompensa di 4000 ducati per chi avesse ucciso Marco Sciarra e di 3000 per la morte di suo fratello Luca.\nIl \"Re della campagna per nulla intimorito continuava a taglieggiare e saccheggiare nella campagna romana giungendo a sfidare presso Albano i soldati del papa. I due banditi alleati erano i padroni indisturbati di un vasto territorio che andava dal Po e le paludi di Ravenna fino alle zone boscose del Vesuvio. La foresta della Faiola, situata a poca distanza da Roma sulla via di Napoli, era stata scelta come il quartier generale di Sciarra che assediato in un casale dai soldati spagnoli si salv\u00f2 in extremis per l'intervento inatteso della banda di Piccolomini.\nIl capobanda cos\u00ec riusc\u00ec ancora una volta a non farsi prendere ma il suo alleato Piccolomini fu catturato in Romagna e condotto a Firenze dove fu giustiziato. La spedizione degli spagnoli alla fine non concluse nulla anzi, come si racconta, persino lo stesso capo dell'esercito spagnolo Spinelli, che cavalcava un vistoso cavallo bianco, sarebbe stato ucciso se lo stesso Marco Sciarra, che stimava e ammirava il suo nemico, non avesse ordinato a tutta la sua banda di non colpirlo.\nL'assedio di Cerreto Laziale.\nNel 1592, Sciarra aveva stabilito ad Itri il suo quartier generale nel castello che domina la citt\u00e0, taglieggiando i viaggiatori che percorrevano la Via Appia. Tra questi malcapitati, racconta la leggenda popolare, fu Torquato Tasso, che riconosciuto dal bandito fu fatto proseguire senza che gli fosse recato danno.\nNell'aprile dello stesso anno la banda di Sciarra ebbe modo di capire che la simpatia e la collaborazione dei contadini, pressati dalle minacce delle autorit\u00e0, incominciava a venir meno. I briganti erano in marcia probabilmente verso il paese di Subiaco ma per arrivarci si doveva necessariamente passare per la strada che attraversava Cerreto Laziale. Sciarra promise che lui e i suoi compagni non avrebbero arrecato danno a nessuno e chiese alle autorit\u00e0 di passare. Ma i Cerretani temevano pi\u00f9 i papalini che lui e rifiutarono il permesso. I briganti allora pensarono che con un solo colpo si potevano ottenere pi\u00f9 risultati: riportare con la forza alla sottomissione i cerretani, passare e saccheggiare quanto gli capitava tra le mani. I cerretani se la videro brutta: le truppe del papa, chiamate in soccorso non arrivavano e l'assedio dei banditi stava per avere successo. Durante la notte i banditi si accampavano e si riparavano a dormire nei fienili sotto le mura del paese; fu allora che un ingegnoso cerretano, rimasto sconosciuto, ebbe un'idea: prese una gatta, le leg\u00f2 uno straccio imbevuto di una sostanza infiammabile, gli diede fuoco e butt\u00f2 dalle mura il disgraziato animale sui fienili. \nLa povera bestia fugg\u00ec dando fuoco ai fienili e i briganti sorpresi nel sonno e bruciacchiati vennero messi in fuga da una sortita dei paesani, i quali per\u00f2 dovettero concludere l'opera impegnandosi a spegnere il fuoco che ora minacciava di appiccarsi all'intero paese riuscendovi, come si racconta, solo per l'intercessione diretta di Sant'Agata la martire che aveva fermato la lava dell'Etna che stava per incendiare Catania. L'episodio, probabilmente abbellito dalla fantasia popolare dimostra in realt\u00e0 come lo Sciarra non godesse pi\u00f9 dell'appoggio dei contadini e come fosse ormai iniziata la fase discendente della sua avventura brigantesca.\nAl servizio di Venezia.\nSempre pi\u00f9 ostacolata dall'esercito del papa e da quello spagnolo, la banda di Sciarra cominci\u00f2 a disperdersi; il capobanda quindi pens\u00f2 bene di mettersi sotto la protezione della Repubblica di San Marco offrendole con i suoi compagni pi\u00f9 devoti il suo aiuto militare. Venezia, che aveva bisogno di soldati per la sua guerra contro gli Uscocchi, accett\u00f2 ma i suoi rapporti con lo Stato della Chiesa, gi\u00e0 tesi per la politica di autonomia che il governo veneziano conduceva nei confronti del papato, peggiorarono. \nIl nuovo papa Clemente VIII non tollerava che i veneziani dessero protezione a banditi che si erano macchiati di tanti crimini nel suo territorio e minacciava rappresaglie; inutilmente un'ambasceria veneziana aveva tentato di farlo desistere dal richiedere la consegna dello Sciarra. Per risolvere il conflitto diplomatico con la Chiesa i veneziani escogitarono allora l'espediente di spedire la banda di Sciarra a Candia per sostituire i soldati decimati dalla peste che infieriva in quei luoghi. Com'era prevedibile i cinquecento banditi furono anch'essi uccisi dalla pestilenza e se ne salvarono solo poche decine, mentre Sciarra, che non aveva obbedito all'ordine di imbarcarsi, era fuggito con alcuni compagni oltre il confine veneziano.\nRiparato nuovamente nello Stato della Chiesa, il bandito era pronto a riprendere la sua carriera brigantesca quando nel 1593 venne ucciso nei pressi di Ascoli Piceno in localit\u00e0 la Croce, da un suo compagno, Battistello, che in questo modo si guadagn\u00f2 il perdono e la grazia del papa per s\u00e9 e per i suoi compari."}
{"id": "1358553", "revid": "122825811", "url": "https://it.wikipedia.org/wiki?curid=1358553", "title": "Antonio Simon Mossa", "text": "Biografia.\nDi origini algheresi, si laure\u00f2 in architettura ed avvi\u00f2 le proprie attivit\u00e0 a Sassari e ad Alghero, dove si interess\u00f2 al catalano locale ed alla lingua sarda. Scrisse un libro di grammatica algherese e nel settembre del 1959 fond\u00f2 una scuola in cui, fino al 1970, s'insegnava l'algherese e si conducevano lezioni in catalano di archeologia, storia e cultura sarda. Dal 1961 al 1971 fu presidente del \u201c\"Centre d'Estudis Algueresos\"\u201d di cui era stato anche fondatore. Nel 1959 conobbe il fotografo e storico Pere Catal\u00e0 i Roca, col quale avvi\u00f2 delle corrispondenze. Mossa intraprese viaggi di studio in Corsica dove ebbe modo di conoscere Petru Rocca; nel 1961 visit\u00f2 in Catalogna Jordi Pujol i Soley; nel 1964 visit\u00f2 i Paesi Baschi e la Galizia, l'Alsazia nel 1965, nel 1966 le Fiandre, il Galles e la Scozia, ed infine la Frisia nel 1967.\nNel frattempo, cominci\u00f2 a partecipare al movimento nazionalista sardo, che aveva cominciato ad assumere molti dei postulati della nuova generazione di sinistra sardista degli anni Sessanta e reinterpret\u00f2 alcuni argomenti posti da Camillo Bellieni, riformulando il messaggio tradizionale autonomista. Introdusse una nuova teoria basata sul riappropriamento dell'identit\u00e0 sarda, definita come una comunit\u00e0 con storia, lingua e cultura propria in pericolo d'estinzione. La soluzione per porre fine al neocolonialismo italiano sarebbe stata l'adozione di politiche ispirate al socialismo e, attraverso l'indipendenza dell'isola, costituire una federazione europea di comunit\u00e0 in seno alla quale la Sardegna avrebbe cos\u00ec potuto intessere una rete di relazioni autonoma tra i vari stati, e stabilire un rapporto privilegiato con la Catalogna e la Corsica.\nNel 1964, pur facendo parte del Partito Sardo d'Azione, fond\u00f2 insieme a Giampiero Marras il \u201c\"Muimentu Indipendhentistigu Revolussion\u00e0riu Sardu\"\u201d e nel 1966 il gruppo clandestino \u201c\"Sardigna Libera\"\u201d; nello stesso anno fu anche eletto consigliere comunale del comune di Porto Torres. Mor\u00ec prematuramente di malattia il 14 luglio 1971. Influenz\u00f2 intellettuali e politici come Giovanni Lilliu, Antonio Ballero de C\u00e0ndia, Sergio Salvi, Carlo Sechi Ibba e Gustavo Buratti, e le sue idee sono state adottate dall'area autonomista e indipendentista moderna."}
{"id": "1358554", "revid": "12582", "url": "https://it.wikipedia.org/wiki?curid=1358554", "title": "Antoni Simon Mossa", "text": ""}
{"id": "1358556", "revid": "2373", "url": "https://it.wikipedia.org/wiki?curid=1358556", "title": "Dancing House", "text": ""}
{"id": "1358559", "revid": "767487", "url": "https://it.wikipedia.org/wiki?curid=1358559", "title": "Josh Martinez", "text": "Nei primi anni del 2000, Martinez ha avviato la propria etichetta discografica, Camobear Records, per cui \u00e8 segnato che il compagno artista Moka Only. Josh Martinez \u00e8 stato nominato da \"Urb Magazine\" come una delle \"\"Next 100 Rising Stars\".\nBiografia.\nJosh \u00e8 stato uno dei membri fondatori dei gruppi The Chicharones e The Pissed Off Wild. The Chicharones sono stati un progetto di pop underground di Josh, in collaborazione con il rapper Sleepdegli Oldominion. Assieme hanno realizzato due album LP dal loro incontro avvenuto al \"South By Southwest festival\". The Pissed Off Wild, (P.O.W.), sono una rock band live in cui Martinez svolge il ruolo di frontman. Musicalmente la band si avvicina al suono di artisti come The Black Keys e Beck in opposizione al suono hip hop a cui normalmente si associa Martinez.\nIl pi\u00f9 recente lavoro solista diMartinez, \"Midriff Music\", prodotto dal DJ del Sud California Samix ha vinto il \"Best Rap Recording\"\" ai Western Canadian Music Awards del 2005. Dopo il successo del suo primo album solista e del materiale realizzato con The Chicharones, ha poi iniziato a lavorare sul suo successivo disco, \"Traditional Songwriting with Choruses\"."}
{"id": "1358561", "revid": "1983214", "url": "https://it.wikipedia.org/wiki?curid=1358561", "title": "H\u0103\u0219ma\u0219", "text": "H\u0103\u0219ma\u0219 \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 6 villaggi: Agri\u0219u Mic, Botfei, Clit, Com\u0103ne\u0219ti, H\u0103\u0219ma\u0219, Urvi\u0219u de Beliu.\nLa presenza umana nella zona \u00e8 assai antica: nel 1968 sono stati scoperti nel villaggio di Clit i resti di un insediamento risalente al I secolo a.C.-I secolo d.C.; in un livello degli scavi sono stati rinvenuti resti di vasi in ceramica e di armi in ferro.\nIl monumento pi\u00f9 importante del comune \u00e8 la chiesa in legno di Agri\u0219ul Mic, risalente al XVIII secolo."}
{"id": "1358563", "revid": "124602045", "url": "https://it.wikipedia.org/wiki?curid=1358563", "title": "NGC 5286", "text": "NGC 5286 (noto anche come C 84) \u00e8 un ammasso globulare visibile nella costellazione del Centauro.\nSi trova 2 gradi a NNE della stella ; la sua osservazione \u00e8 disturbata dalla presenza lungo la sua direzione della stella arancione M Centauri, di magnitudine 4,6. \u00c8 visibile comunque anche attraverso un binocolo 11x80, nelle notti pi\u00f9 limpide, anche se vi appare privo di dettagli. Le sue componenti pi\u00f9 luminose sono di quindicesima magnitudine e la sua densit\u00e0 \u00e8 abbastanza elevata (classe V). La distanza dal Sole \u00e8 di circa 31600 anni-luce."}
{"id": "1358564", "revid": "287204", "url": "https://it.wikipedia.org/wiki?curid=1358564", "title": "Hasmas", "text": ""}
{"id": "1358565", "revid": "120842310", "url": "https://it.wikipedia.org/wiki?curid=1358565", "title": "Elisabetta Caminer", "text": "Fond\u00f2, diresse e stamp\u00f2 il \"Giornale Enciclopedico\", periodico distribuito in tutta Europa.\nBiografia.\nElisabetta era figlia d'arte poich\u00e9 il padre Domenico Caminer era un uomo di grande cultura che dedic\u00f2 la sua vita alla diffusione del sapere trasformando la sua abitazione nella redazione di vari giornali di successo come la \u201cNuova Gazzetta Veneta\u201d che proseguir\u00e0 negli anni sotto i nomi di \u201cDiario Veneto\u201d e \u201cL'Europa Letteraria\u201d. Prima di lei altri si erano cimentati nell'impresa: ricordiamo Gasparo Gozzi, fratello del famoso drammaturgo Carlo, nonch\u00e9 marito di Luisa Bergalli, l'apprezzata autrice di una raccolta di componimenti di rimatrici italiane.\nIn questo periodo, Venezia, capitale della Repubblica Serenissima, stava uscendo da un sonnacchioso periodo di stallo ed il Settecento vide risorgere le attivit\u00e0 letterarie e di altre attivit\u00e0 culturali che assicurassero una maggiore informazione.\nElisabetta nacque il 29 luglio 1751. Attorniata da libri, da carte, da inchiostro legher\u00e0 per sempre la sua vita a questo mestiere. Anche il fratello Antonio seguir\u00e0 le orme paterne, e anche la cognata, quella Gioseffa Cornoldi Caminer che fonder\u00e0 il primo periodico al femminile, \u201cLa donna galante ed erudita. Giornale dedicato al bel sesso\u201d.\nIn collaborazione con giornalisti d'oltralpe, la redazione Caminer offriva al lettore stralci di notizie storiche, novit\u00e0 letterarie e scientifiche, aneddoti, tutti tradotti dalla vivace penna di Elisabetta. Il suo spirito sagace, il carattere indomito, la bellezza fuori dal comune, le fecero guadagnare ben presto una lunga fila di ammiratori, tra cui il medico e naturalista vicentino Antonio Turra, scienziato di fama europea e direttore dell'Orto del vescovo di Vicenza Marco Corner. Segretario della pubblica societ\u00e0 agraria di Vicenza, socio dell'Accademia fisico-botanica di Firenze, aggregato dell'Accademia delle scienze di Berlino, si fidanz\u00f2 con Elisabetta sul finire del 1771 e nel giugno del 1772 la spos\u00f2, portandola a vivere a Vicenza.\nI Turra erano una distinta famiglia vicentina, con propriet\u00e0 in Via Canove. Antonio era considerato uno tra i migliori naturalisti che l'Italia vantasse in quel tempo, il primo che si accingesse a scrivere un trattato sulla flora nazionale.\nLa figura di quest'uomo appare quasi in ombra rispetto alla vulcanica attivit\u00e0 della moglie, ma la libert\u00e0 che le concede e la complicit\u00e0 con la quale asseconda i suoi bisogni fanno supporre un'unione felice caratterizzata da svariati interessi comuni.\nNel gennaio 1777 la sede del giornale si sposta a Vicenza, in una delle case prospicienti Contra' Canove Vecchie. Elisabetta, che assume il ruolo di direttrice, inizia un rapporto di collaborazione con la tipografia di Francesco Modena. L'amore e la devozione per il marito riescono in parte a lenire il profondo dolore che Elisabetta prova per essersi allontanata da Venezia, descritta come una libera, sciolta e buona citt\u00e0. Goethe, durante la sua permanenza a Vicenza , visit\u00f2 il suo laboratorio e annot\u00f2 le impressioni nel suo diario, descrivendola come una persona garbata e fine.\nVicenza, al contrario, si rivela una citt\u00e0 oziosa, maligna e piena di pregiudizi, ma ben presto anche qui riesce a ricreare quell'ambiente intellettuale che le era familiare a Venezia, aprendo la sua casa a quanti godessero di fama di letterati e di studiosi, tra i quali Lorenzo Tornieri, Girolamo Thiene, il Testa, il Duso, Marco Antonio Trissino. La scelta non tard\u00f2 a produrre gli effetti di un controllo sempre pi\u00f9 severo da parte degli addetti alla revisione.\nTra i collaboratori ricordiamo i professori Toaldo e Lorgna per le scienze matematiche, Domenico Caminer per la storia, l'abate Fortis per le scienze naturali, Agostino Vivorio e Giovanni Scola per le scienze filosofiche. Scola affiancava la Caminer anche nella direzione del giornale, e con energia e coraggio la spronava ad abbandonare la linea di prudenza del padre e fare del suo giornale un periodico moderno e nuovo, come in Veneto non si era mai visto. A causa di una censura sempre pi\u00f9 pressante, la tipografia Modena sciolse la collaborazione, e ben presto anche le altre tipografie (tra cui la Vendramini Mosca) fiaccate dai continui controlli, si videro costrette a non poter collaborare con la Caminer se volevano continuare a lavorare.\nForte della sua cocciutaggine, e dell'appoggio incondizionato del consorte, apr\u00ec nel 1779, una stamperia propria in Contra' Canove. Inutile dire che in caso di bisogno sbrigava con successo anche il mestiere di tipografa. Nel 1782 l'abate Alberto Fortis, autore del libro \"Viaggio in Dalmazia\", gi\u00e0 collaboratore del periodico, sostituir\u00e0 lo Scola nella direzione e questo nuovo sodalizio verr\u00e0 siglato con la sostituzione del vecchio nome con quello di \"Nuovo Giornale Enciclopedico\". Il carattere pacato del Fortis porter\u00e0 a dei sostanziali cambiamenti nello stile del giornale. Se prima la tendenza era quella di anticipare gli eventi, di pungolare, di stimolare gli animi, il \u201cNuovo Giornale Enciclopedico\u201d risulta essere un fedele raccoglitore di notizie, come se la censura avesse sortito gli effetti e la redazione si fosse decisa a seguire una linea di condotta pi\u00f9 tranquilla. Un altro motivo lo si pu\u00f2 ricercare nel fatto che la Caminer avesse sviluppato anche altri interessi, tra cui le opere pedagogiche per i bambini, per i fanciulli e le donne, ma soprattutto per il teatro. Con il solito entusiasmo istitu\u00ec prima a casa sua poi in Contr\u00e0 Riale, una scuola di recitazione. Nel 1795, Elisabetta inizi\u00f2 a manifestare i sintomi di un tumore al seno. Consigliata da un chirurgo padovano si sottopose ad un intervento di rimozione del tumore, ma l'operazione non sort\u00ec l'effetto sperato. Il 7 giugno 1796, presso la Villa dell'amico Fracanzan ad Orgiano, Elisabetta muore, sfinita dall'azione del male ed oppressa dai debiti, dal momento che tutte le sue occupazioni non furono sufficienti ad assicurarle il benessere economico. Venne sepolta a Vicenza, nella Chiesa di Santo Stefano, dove nessuna lapide \u00e8 stata posta a commemorare la sua figura."}
{"id": "1358569", "revid": "81919514", "url": "https://it.wikipedia.org/wiki?curid=1358569", "title": "Aprilia Pegaso 125", "text": ""}
{"id": "1358571", "revid": "81919504", "url": "https://it.wikipedia.org/wiki?curid=1358571", "title": "Aprilia Pegaso 50", "text": ""}
{"id": "1358572", "revid": "81919525", "url": "https://it.wikipedia.org/wiki?curid=1358572", "title": "Aprilia Pegaso 600", "text": ""}
{"id": "1358573", "revid": "81919485", "url": "https://it.wikipedia.org/wiki?curid=1358573", "title": "Aprilia Pegaso 650", "text": ""}
{"id": "1358574", "revid": "458502", "url": "https://it.wikipedia.org/wiki?curid=1358574", "title": "Little Italy", "text": "Little Italy \u00e8 il nome dato a vari quartieri di origine italiana sparsi per il mondo anglosassone.\nLa maggioranza di essi venne costruita nel XIX secolo negli Stati Uniti d'America.\nCaratteristiche.\nGli Italiani che emigrarono nelle grandi aree urbane di lingua inglese si concentrarono in zone abitate esclusivamente da loro, allo scopo di meglio aiutarsi reciprocamente ed allo stesso tempo poter mantenere le proprie usanze tradizionali.\nQueste \"Little Italy\" non si svilupparono in Argentina (anche se vi furono quartieri di grandi citt\u00e0 - come La Boca o Palermo a Buenos Aires - dove si concentrarono gli emigrati italiani) per via della pi\u00f9 facile integrazione con la popolazione locale."}
{"id": "1358577", "revid": "287204", "url": "https://it.wikipedia.org/wiki?curid=1358577", "title": "Igne\u0219ti", "text": "Igne\u0219ti \u00e8 un comune della Romania di 775 abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 4 villaggi: Igne\u0219ti, Minead, N\u0103d\u0103lbe\u0219ti, Susani.\nL'economia del comune \u00e8 prevalentemente agricola, anche se si sta cercando di puntare sul turismo rurale. Oltre alle colture di seminativi e piante da legno ed alla zootecnica, particolarmente diffusa \u00e8 l'apicoltura."}
{"id": "1358580", "revid": "287204", "url": "https://it.wikipedia.org/wiki?curid=1358580", "title": "Ignesti", "text": ""}
{"id": "1358581", "revid": "6923", "url": "https://it.wikipedia.org/wiki?curid=1358581", "title": "Aprilia Tuareg 50", "text": ""}
{"id": "1358583", "revid": "44578", "url": "https://it.wikipedia.org/wiki?curid=1358583", "title": "Karadjordje", "text": ""}
{"id": "1358584", "revid": "6923", "url": "https://it.wikipedia.org/wiki?curid=1358584", "title": "Aprilia Tuareg 125", "text": ""}
{"id": "1358585", "revid": "6923", "url": "https://it.wikipedia.org/wiki?curid=1358585", "title": "Aprilia Tuareg 250", "text": ""}
{"id": "1358586", "revid": "6923", "url": "https://it.wikipedia.org/wiki?curid=1358586", "title": "Aprilia Tuareg 350", "text": ""}
{"id": "1358587", "revid": "6923", "url": "https://it.wikipedia.org/wiki?curid=1358587", "title": "Aprilia Tuareg 600", "text": ""}
{"id": "1358590", "revid": "1165513", "url": "https://it.wikipedia.org/wiki?curid=1358590", "title": "Sulla strada (disambigua)", "text": ""}
{"id": "1358591", "revid": "1983214", "url": "https://it.wikipedia.org/wiki?curid=1358591", "title": "Irato\u0219u", "text": "Irato\u0219u \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 3 villaggi: Irato\u0219u, Varia\u0219u Mare, Varia\u0219u Mic.\nI primi documenti che attestano la presenza della localit\u00e0 di Irato\u0219u risalgono al 1446."}
{"id": "1358593", "revid": "287204", "url": "https://it.wikipedia.org/wiki?curid=1358593", "title": "Iratosu", "text": ""}
{"id": "1358598", "revid": "125276207", "url": "https://it.wikipedia.org/wiki?curid=1358598", "title": "Lista dei politopi regolari", "text": "Questa voce elenca i politopi regolari negli spazi euclidei, sferici e iperbolici.\nLa notazione di Schl\u00e4fli descrive ogni politopo regolare, ed \u00e8 usata ampiamente nel seguito come abbreviazione per ciascuno di essi.\nI politopi regolari sono raggruppati per dimensione e divisi in forme convesse, non convesse e infinite. Le forme non convesse usano gli stessi vertici delle forme convesse, ma hanno facet che si intersecano. Le forme infinite tassellano uno spazio euclideo di dimensione inferiore.\nLe forme infinite possono essere estese per tassellare uno spazio iperbolico. Lo spazio iperbolico \u00e8 come quello normale a brevi distanze, ma le rette parallele divergono a grandi distanze. Questo permette alle figure di vertice di avere difetto d'angolo negativo, come ad esempio componendo un vertice di 7 triangoli equilateri e permettendogli di giacere nello stesso piano. Non pu\u00f2 essere fatto nel piano regolare, ma alla giusta scala pu\u00f2 essere fatto sul piano iperbolico.\nPolitopi regolari bidimensionali.\nI politopi bidimensionali sono chiamati poligoni. I poligoni regolari sono equilateri e ciclici.\nDi solito soltanto i poligoni convessi sono considerati regolari, tuttavia i poligoni stellati, come il pentagramma, possono essere considerati anch'essi regolari. Essi usano gli stessi vertici delle forme convesse, ma si connettono in un percorso alternato che fa il giro pi\u00f9 volte prima di ritornare al punto di partenza.\nI poligoni stellati andrebbero chiamati \"non convessi\" piuttosto che \"concavi\" perch\u00e9 gli spigoli che si intersecano non generano nuovi vertici e tutti i vertici stanno su una circonferenza.\nPolitopi regolari tridimensionali.\nIn 3 dimensioni, i politopi regolari vengono chiamati poliedri:\nUn poliedro regolare con simbolo di Schl\u00e4fli formula_1 ha facce regolari di tipo formula_2, e figura al vertice regolare formula_3.\nUna figura al vertice (di un poliedro) \u00e8 un poligono, ottenibile connettendo quei vertici che sono a uno spigolo di distanza da un vertice dato. Per i poliedri regolari, questa figura al vertice \u00e8 sempre un poligono regolare (e planare).\nL'esistenza di un poliedro regolare formula_1 \u00e8 vincolata da una disuguaglianza, legata all'angolo di difetto della figura al vertice:\nContando le permutazioni, troviamo 5 forme convesse, 4 forme non convesse e 3 tassellature planari, tutte con poligoni formula_2 e formula_3 limitati a:\nformula_10, e formula_11.\nOltre allo spazio euclideo, c'\u00e8 un insieme infinito di tassellature regolari del piano iperbolico.\nPolitopi regolari quadridimensionali.\nI policori regolari con simbolo di Schl\u00e4fli formula_12 hanno celle di tipo formula_1, facce di tipo formula_2, figure di spigolo formula_15, e figure di vertice formula_16. \nL'esistenza di un policoro regolare formula_12 \u00e8 vincolata dell'esistenza di poliedri regolari formula_18.\nOgnuno di questi esister\u00e0 in uno spazio dipendente dalla seguente espressione:\nQuesti vincoli permettono 21 forme: 6 sono convesse, 10 sono non convesse, 1 \u00e8 un alveare tridimensionale euclideo, e 4 sono alveari iperbolici.\nLa caratteristica di Eulero formula_23 per i policori \u00e8:\nformula_24\ned \u00e8 0 per tutte le forme.\nPolitopi regolari a cinque dimensioni.\nIn cinque dimensioni, un politopo regolare pu\u00f2 essere scritto come formula_25 dove formula_12 \u00e8 il tipo di ipercella, formula_1 \u00e8 il tipo di cella, formula_2 \u00e8 il tipo di faccia, e formula_29 \u00e8 la figura alla faccia, formula_30 \u00e8 la figura allo spigolo, e formula_31 \u00e8 la figura al vertice.\nUn 5-politopo viene chiamato politero, e se infinito (cio\u00e8 un alveare) un 5-politopo pu\u00f2 essere chiamato un\nUn politopo regolare formula_25 esiste solo se formula_12 e formula_31 sono policori regolari.\nLo spazio che riempie si basa sulla seguente espressione:\nCon questi vincoli si ottengono \"3\" politopi convessi, \"zero\" politopi non convessi, \"3\" tassellazioni dello spazio euclideo quadridimensionale, e \"5\" tassellazioni dello spazio iperbolico quadridimensionale.\nPolitopi convessi classici.\nDue dimensioni.\nIl simbolo di Schl\u00e4fli formula_39 rappresenta un \"p\"-agono regolare.\nI poligoni regolari convessi sono:\nUn digono, {2}, pu\u00f2 essere considerato un poligono regolare degenere.\nTre dimensioni.\nI cinque poliedri regolari convessi vengono chiamati solidi platonici. (Per ciascun vertice \u00e8 data la figura al vertice corrispondente.)\nIn geometria sferica, l'osoedro (simbolo di Schl\u00e4fli {2,n}) e il diedro (simbolo di Schl\u00e4fli {n,2}) possono essere considerati poledri regolari (tassellature della sfera).\nQuattro dimensioni.\nI 6 policori regolari sono i seguenti:\nPolitopi finiti non convessi - politopi stellati.\nDue dimensioni.\nEsistono infiniti politopi regolari non-convessi a due dimensioni, i cui simboli di Schl\u00e4fli consistono di numeri razionali {m/n}. Essi vengono chiamati poligoni stellati.\nIn generale, per ogni numero naturale n, ci sono poligoni stellati a n punte con simboli di Schl\u00e4fli {n/m} per ogni m tale che m &lt; n/2 (o equivalentemente {n/m}={n/(n-m)}) e m and n sono coprimi.\nDimensioni superiori.\nNon ci sono politopi regolari non-convessi in cinque o pi\u00f9 dimensioni.\nApeirotopi.\nUn apeirotopo \u00e8, come ogni altro politopo, una ipersuperficie illimitata. La differenza \u00e8 che, mentre l'ipersuperficie di un politopo si ricurva su di s\u00e9 per racchiudere un volume finito dell'iperspazio, un apeirotopo semplicemente non si ferma mai.\nAlcuni considerano gli apeirotopi semplicemente come un tipo particolare di politopo, mentre altri li considerano di tutt'altra specie."}
{"id": "1358599", "revid": "1987129", "url": "https://it.wikipedia.org/wiki?curid=1358599", "title": "Castello di Monteventano", "text": "Il castello di Monteventano \u00e8 un complesso fortificato posto nell'omonima frazione del comune italiano di Piozzano, in provincia di Piacenza.\nPosto sulla cima dell'omonima collina, i cui versanti piuttosto ripidi fornivano protezione su tutti e quattro i lati, a di altezza nell'alta val Luretta, sulla sponda sinistra del torrente Luretta di Monteventano, ramo sorgentizio di destra del torrente Luretta, in un punto dove la valle si restringe; controllava, con il castello di Vei, posto poco pi\u00f9 a valle sull'altra sponda del Luretta, il passaggio nel fondovalle.\nStoria.\nLe origini del complesso sono da ricercarsi nel periodo intorno all'anno Mille. La prima notizia certa riguardo al castello \u00e8 quella della sua distruzione, avvenuta per mano di Federico Barbarossa nel 1164 con conseguente cancellazione dal registro dei feudi Imperiali. Il castello venne, in seguito, ricostruito e nel 1268 sub\u00ec un assedio da parte di truppe ghibelline guidate da Ubertino Landi; al termine della battaglia il castello venne dato alle fiamme e la milizia che lo presidiava venne giustiziata.\nSuccessivamente, la zona di Monteventano venne elevata a contea; nel 1408 il duca di Milano Giovanni Maria Visconti assegn\u00f2 il feudo di Monteventano alla famiglia Arcelli, nelle persone dei fratelli Martino, Bartolomeo e Antonio Arcelli. Nel 1494 la famiglia Arcelli venne bandita dall'intero Ducato di Milano e le venne revocata l'assegnazione del feudo dopo che essa aveva tentato di appropriarsi del controllo della citt\u00e0 di Piacenza. Gi\u00e0 due anni dopo, tuttavia, il castello risultava essere di propriet\u00e0 di un Arcelli, Zanotto.\nAgli inizi del XVI secolo gli Arcelli riuscirono a ottenere l'elevazione della chiesa presente nel castello a parrocchiale. Il primo documento ufficiale che cita il nuovo titolo attribuito all'edificio religioso risale al 1555-1556 e la riporta come dipendente dalla pieve di Pomaro.\nDopo il XVI secolo il castello fu sottoposto ad alcuni lavori che interessarono anche la chiesa dedicata alla Nativit\u00e0 di Maria Vergine, il cui orientamento venne ruotato di 90\u00b0 e che fu ampliata con la realizzazione del presbiterio e del campanile sui resti del torrione settentrionale.\nDopo che nel XVI secolo la proprit\u00e0 del forte era stata divisa tra vari esponenti della famiglia Arcelli, nel 1647 il possesso del fortilizio pass\u00f2 alla famiglia Borghi, alla quale si sostitu\u00ec la famiglia Giandemaria nel 1700 e, in seguito, la famiglia Montani nel 1728, prima di rientrare a far parte delle propriet\u00e0 degli Arcelli, ai quali rimase fino all'inizio del XX secolo.\nDurante la seconda guerra mondiale, nell'ambito della resistenza partigiana, il castello ospit\u00f2 la sede dell'omonimo distaccamento autonomo delle brigate Giustizia e Libert\u00e0 guidato dal partigiano Ludovico Muratori detto \"Muro\". Durante la battaglia di Monticello, combattutasi tra il 15 e il 16 aprile 1945 presso l'omonimo castello posto sul crinale tra la val Luretta e la val Trebbia, ebbero un ruolo fondamentale nella vittoria delle truppe partigiane i rinforzi provenienti dal castello di Monteventano che, guidati da Lino Vescovi detto \"il Valoroso\", il quale trov\u00f2 la propria morte in occasione di quell'azione, intervenirono a supporto dei partigiani asserragliatisi nel castello all'alba del 16 aprile.\nNegli anni '90 del XX secolo il complesso sub\u00ec una serie di lavori di restauro, andando a sanare una situazione di degrado delle originarie strutture medievali superstiti che si protraeva gi\u00e0 da diversi secoli.\nIl castello, convertito ad abitazione, \u00e8 di propriet\u00e0 del pittore tedesco Bernd Zimmer, tra i fondatori del movimento artistico Neuen Wilden.\nStruttura.\nDell'originario complesso medievale rimangono resti delle mura di cinta esterne, un ingresso ad arco su cui sono visibili le tracce degli incassi del ponte levatoio, il quale era, probabilmente, dotato di battiponte, una torretta a base rettangolare addossata al palazzotto residenziale e il dongione posto sul lato sud, alto circa , realizzato con pietre dalla forma squadrata e dotato di aperture in cotto e dotato di finestre ad arco e di un balconcino.\nSui resti di un'altra torre, posta sul lato nord del complesso, \u00e8 stato costruito dopo il XVI secolo il campanile della chiesa parrocchiale, la quale presenta l'originario abside realizzato in stile romanico, in seguito adattato a battistero al termine dei lavori di ampliamento dell'edificio, decorato con archetti pensili e risalente al XII secolo, forse a partire da una delle torri dell'originaria struttura del forte. La successiva chiesa presenta una facciata a capanna dotata di frontone di forma triangolare decorato da una cornice realizzata in mattoni a vista e si caratterizza per una pianta ad aula a tre navate voltate a crociera."}
{"id": "1358601", "revid": "287204", "url": "https://it.wikipedia.org/wiki?curid=1358601", "title": "NGC 3918", "text": "NGC 3918 \u00e8 una nebulosa planetaria visibile nella costellazione del Centauro.\nPer individuarla conviene partire dalla stella e cercare 3,5 gradi a WNW; si presenta in un potente telescopio rifrattore come una debole stellina, un dischetto azzurro simile nell'aspetto e nel colore a quello del pianeta Nettuno. Il nome Planetaria Blu le fu assegnato dal suo stesso scopritore John Herschel. Nei suoi pressi brilla una stella rossa di nona magnitudine. La distanza dal Sole sembra essere di circa 2600 anni-luce."}
{"id": "1358602", "revid": "486946", "url": "https://it.wikipedia.org/wiki?curid=1358602", "title": "Buffy - L'Ammazza Vampiri (film)", "text": ""}
{"id": "1358604", "revid": "767487", "url": "https://it.wikipedia.org/wiki?curid=1358604", "title": "Moka Only", "text": "Biografia.\nDiplomato alla scuola superiore nel 1998 presso la \"Stratford Central Secondary School\", Moka Only inizi\u00f2 con l'attivit\u00e0 di freestyler assieme a K-Prevail, attualmente conosciuto come Prevail degli Swollen Members. I due registrarono diversi demo che furono poi raccolti nell'album dal titolo \"Splitspheres\". Sempre assieme a Prevail, si trasfer\u00ec a San Diego nel 1994 per collaborare con altri rapper, fece ritorno a Vancouver l'anno successivo dove incontr\u00f2 Mad Child, emergente MC della scena della citt\u00e0 canadese. Il trio Moka-Prevail-Mad decise di fondare un gruppo dopo una festa a casa del primo, chiamando la band \"Swollen Members\".\nQuesto evento segna anche l'inizio Battleaxe Records, Moka inizi\u00f2 la propria carriera solista nel 1994 realizzando oltre quindici album guadagnandosi una forte credibilit\u00e0 nella scena dell'underground hip hop scene. Moka \u00e8 inoltre produttore discografico, cantante e paroliere, lavorando per diversi gruppi quali Perfect Strangers, Swollen Members, Code Name Scorpion, Cryptic Souls Crew, The Dominant Mammals, City Planners, Nowfolk. Moka ha inoltre assunto diversi pseudonimi come Ron Contour, TJ Slim, Mr. Behaviour, Torch, Him Himself and The Durable Mammal.\nMoka Only ha attualmente lasciato gli Swollen Members e la Battleaxe Records per lavorare sulla propria carriera solista presso l'etichetta Camobear Records di Josh Martinez.\nPremi.\nDal 2002 al 2004, Moka Only ha vinto tre Juno Awards consecutivi come membro degli Swollen Members."}
{"id": "1358607", "revid": "466539", "url": "https://it.wikipedia.org/wiki?curid=1358607", "title": "Carice van Houten", "text": "Biografia.\nCarice \u00e8 la figlia dello scrittore, musicologo e storico del cinema olandese-scozzese Theodore van Houten (1952\u20132016) e Margje Stasse (1950), responsabile degli affari del personale della Teleac/NOT, nota azienda televisiva olandese dedita all' infanzia e all'apprendimento. Ha una sorella minore, Jelka, nata nel 1978, anch'essa attrice.\nTerminati gli studi inizia a lavorare nel mondo del teatro, del cinema e della televisione del suo paese, girando film che in patria riscuotono un certo successo, come \"Suzy Q\" e \"Minouche la gatta\". Nel 2006 arriva il ruolo che le d\u00e0 la celebrit\u00e0: nel film \"Black Book\" di Paul Verhoeven interpreta il personaggio della cantante ebrea tedesca infiltrata tra i nazisti (ma che lotter\u00e0 anche contro la Resistenza olandese) Rachel, un ruolo complesso e ricco di sfumature. Il film \u00e8 un notevole successo: record di incassi in patria, ottiene favori e incassi positivi negli Stati Uniti, in Francia e in Gran Bretagna. Carice grazie a questo ruolo vince il suo terzo \"Oscar\" olandese.\nIl successo del film la lancia sulla scena internazionale: oltre a girare un film olandese ad episodi nel 2007, \"Allef is liedfe\" (uno dei film pi\u00f9 visti nella storia del cinema olandese), gira molti film in lingua inglese di respiro internazionale. Il primo \u00e8 \"Dorothy Mills\" di Agnes Merlet, in uscita nel 2008, in un ruolo da protagonista assoluta. Successivamente recita nel film \"Operazione Valchiria\" (2008) di Bryan Singer, interpretando il ruolo di Nina, moglie del colonnello Claus Schenk von Stauffenberg, in una vicenda ambientata durante la seconda guerra mondiale. Tra i film successivi \"Repo Men\" di Miguel Saponchick, in cui recita accanto a Jude Law, Forest Whitaker, Liev Schreiber e Alice Braga e il fantasy \"Il segreto di Green Knowe\" di Julian Fellowes, in cui affianca Maggie Smith. Il 19 luglio 2011 l'attrice viene scelta per interpretare la sacerdotessa Melisandre nella serie HBO \"Il Trono di Spade\".\nVita privata.\nDal 2015 ha una relazione con l'attore Guy Pearce. La coppia ha avuto un figlio, Monte Pearce, nato ad Amsterdam il 29 agosto 2016.\nRiconoscimenti.\nScreen Actors Guild Awards\nDoppiatrici italiane.\nNelle versioni in italiano dei suoi lavori, Carice van Houten \u00e8 stata doppiata da:\nDa doppiatrice \u00e8 sostituita da:"}
{"id": "1358608", "revid": "1652635", "url": "https://it.wikipedia.org/wiki?curid=1358608", "title": "Jeremy Renner", "text": "Nella sua carriera ha ricevuto due candidature ai premi Oscar, una al miglior attore per \"The Hurt Locker\" e un'altra al miglior attore non protagonista per \"The Town\". Dal 2011 interpreta il supereroe Occhio di Falco nei film del Marvel Cinematic Universe.\nBiografia.\nJeremy Lee Renner \u00e8 nato a Modesto, in California, figlio di Valerie Cearley (nata Tague) e Lee Renner; suo padre negli anni ottanta era stato proprietario della pista da bowling cittadina McHenry Bowl. I suoi genitori si sono sposati da adolescenti e hanno divorziato quando lui aveva solamente 10 anni. Renner \u00e8 il maggiore di sette fratelli, di cui due provenienti dal successivo matrimonio del padre, e vanta origini irlandesi da parte di madre e tedesche da parte di padre. Si \u00e8 diplomato nel 1989 presso la Fred C. Beyer High School e ha studiato criminologia al Modesto Junior College, prima di decidere di diventare attore e iscriversi all'American Conservatory Theatre.\nCinema e televisione.\nInizia la sua carriera partecipando a svariati spot pubblicitari, in seguito prende parte a vari film per la televisione e ad alcune serie tv tra le quali \"Cenerentola a New York\", \"Angel\" e \"CSI - Scena del crimine\". Per un certo periodo, parallelamente alla recitazione, si ritrova a lavorare come truccatore per guadagnare da vivere.\nLa grande occasione arriva nel 2002, quando interpreta il serial killer Jeffrey Dahmer nel film \"Dahmer - Il cannibale di Milwaukee\", per il quale riceve una prima candidatura agli Independent Spirit Awards. L'anno seguente si fa notare anche nel cinema di massa, interpretando l'antagonista del film \"S.W.A.T. - Squadra speciale anticrimine\" accanto a Colin Farrell e Samuel L. Jackson. Nel 2004 appare nel drammatico \"Ingannevole \u00e8 il cuore pi\u00f9 di ogni cosa\" di Asia Argento, seguito nel 2005 da \"North Country - Storia di Josey\". Nel 2007 interpreta l'eroico Sergente Doyle in \"28 settimane dopo\", sequel del film \"28 giorni dopo\" di Danny Boyle. Nello stesso anno recita in \"L'assassinio di Jesse James per mano del codardo Robert Ford\" nel ruolo di Wood Hite, cugino del famoso fuorilegge, e appare in un episodio di \"Dr. House - Medical Division\" nel ruolo di un cantante punk rock.\nNel 2008 recita come protagonista in \"The Hurt Locker\" di Kathryn Bigelow, per il quale vince un National Board of Review Awards 2009 per la miglior performance rivelazione maschile e ottiene la sua prima candidatura all'Oscar come miglior attore. Nel 2009 interpreta il ruolo dell'investigatore Jason Walsh nella serie televisiva \"The Unusuals - I soliti sospetti\", la serie \u00e8 per\u00f2 stata cancellata dopo i dieci episodi che compongono la prima e unica stagione.\nAll'inizio del 2011 ottiene la sua seconda candidatura consecutiva all'Oscar, questa volta come miglior attore non protagonista, per la sua interpretazione in \"The Town\", nel quale ha recitato al fianco di Ben Affleck. Sempre nel 2011 interpreta il ruolo di William Brandt in ', ruolo che ha ripreso nel 2015 in '.\nNel 2012 \u00e8 il protagonista del quarto film della serie di Jason Bourne. Il film \u00e8 intitolato, \"The Bourne Legacy\", scritto e diretto da Tony Gilroy. L'attore interpreta un nuovo personaggio, Aaron Cross, al posto di Jason Bourne che \u00e8 stato interpretato da Matt Damon nei primi tre film.\nNello stesso anno, interpreta il personaggio di Clint Barton/Occhio di Falco in una breve apparizione nel film \"Thor\", ruolo che poi riprende, con importanza notevolmente maggiore, nei successivi film del Marvel Cinematic Universe: \"The Avengers\" (2012), ' (2015), ' (2016) e \"\" (2019).\nNel 2013 Renner recita nella commedia horror \"Hansel &amp; Gretel - Cacciatori di streghe\" assiema a Gemma Arterton . Nello stesso anno, fa parte del cast di \"American Hustle - L'apparenza inganna\", con Christian Bale, Bradley Cooper, Jennifer Lawrence ed Amy Adams, film che tratta gli eventi realmente accaduti dell'operazione dell'FBI ABSCAM degli anni settanta. Nel 2016 torna nelle sale cinematografiche con \"Arrival\", a fianco di Amy Adams e diretto da Denis Villeneuve. Il film, presentato in concorso alla 73\u00aa Mostra internazionale d'arte cinematografica di Venezia, ha ricevuto il plauso della critica ed \u00e8 stato candidato come miglior film ai Premi Oscar 2017.\nNel 2018 invece ha preso parte da protagonista nel film \"I segreti di Wind River\", film diretto da Taylor Sheridan, insieme a Elizabeth Olsen e Jon Bernthal. Per il film ha ottenuto una candidatura ai Satellite Awards come migliore attore.\nAssieme al socio Don Handfield, ha fondato una casa di produzione chiamata \"The Combine\".\nMusica.\nRenner \u00e8 anche un cantautore, chitarrista, tastierista e batterista. All'inizio della sua carriera di attore, si \u00e8 esibito in un gruppo musicale chiamato Sons of Ben. Ha interpretato canzoni in diverse colonne sonore di film in cui ha recitato: \"I Drink Alone\" per \"North Country - Storia di Josey\", \"American Pie\" per \"Love Comes to the Executioner\" e \"Good Ole Rebel\" per \"L'assassinio di Jesse James per mano del codardo Robert Ford\". Ha partecipato al singolo di Sam Feldt del 2018, \"Heaven (Don't Have a Name)\". A marzo 2020 ha pubblicato un primo extended play intitolato \"The Medicine\".\nVita privata.\nNel gennaio 2014, Renner ha sposato la modella canadese Sonni Pacheco, con cui aveva avuto una figlia, Ava Berlin, nel marzo 2013. Nel dicembre 2014, dopo dieci mesi di matrimonio, la Pacheco ha presentato le carte del divorzio per differenze inconciliabili. I due condividono la custodia della figlia.\n\u00c8 un grande tifoso dei San Francisco 49ers. Ha prestato la sua voce a un episodio della serie-documentario di NFL Network \"The Timeline\" sulla rivalit\u00e0 tra 49ers e Dallas Cowboys, e al video di apertura dell'inaugurazione del loro Levi's Stadium nel 2014.\nDoppiatori italiani.\nNelle versioni in italiano dei suoi film, Jeremy Renner \u00e8 stato doppiato da:\nDa doppiatore \u00e8 sostituito da:"}
{"id": "1358609", "revid": "2373", "url": "https://it.wikipedia.org/wiki?curid=1358609", "title": "Formula Ipsometrica", "text": ""}
{"id": "1358613", "revid": "2093133", "url": "https://it.wikipedia.org/wiki?curid=1358613", "title": "Porsche 962", "text": "La Porsche 962 \u00e8 uno Sport Prototipo costruito dalla Porsche per sostituire la 956 e soprattutto per gareggiare nella serie statunitense IMSA categoria GTP e in seguito anche nel campionato Campionato Mondiale Sport Prototipi categoria Gruppo C come la stessa 956. La 962 vanta un invidiabile palmar\u00e8s di vittorie conseguite in tutto il mondo, le pi\u00f9 prestigiose delle quali alla 24 Ore di Le Mans, 24 Ore di Daytona, Campionato Mondiale Sport Prototipi e Campionato IMSA GTP.\nStoria.\nQuando alla fine del 1981 venne concepita la Porsche 956, era intenzione della casa di Stoccarda sviluppare una vettura in grado di competere sia nel mondiale prototipi, sia nel campionato americano IMSA, (categoria GTP). Tuttavia i regolamenti di quest'ultimo furono nel frattempo modificati e la 956 risult\u00f2 essere non conforme per dettagli di tipo tecnico come la sovralimentazione biturbo e la posizione della pedaliera.\nPorsche svilupp\u00f2 allora la 962 schierandola a partire dal 1984 in America (esordio alla 24 ore di Daytona, dove ottenne la Pole ma fu costretto al ritiro, guidata da Mario e Michael Andretti) e nel 1985 in Europa ribattezzata come 962C, in versione corrispondente alla normativa del Gruppo C.\nEssendo un modello molto diffuso tra le scuderie private, ci sono state anche numerose varianti di carrozzeria e aerodinamica pi\u00f9 o meno diversificate dal modello originale. Inoltre quasi tutte le Porsche 956 private vennero convertite tra il 1985 e l'inizio 1986 in 962.\nTecnica.\nEsistevano due versioni di vettura, che sostituendo il motore e altri dettagli, potevano essere convertite una nell'altra. La \"962\" per il campionato IMSA e la \"962C\" per il gruppo C.\nRispetto alla 956, il telaio in alluminio era stato allungato, avanzando le ruote anteriori di 12\u00a0cm per permettere di mantenere la pedaliera dietro l'asse delle ruote, come da regolamento IMSA. Il passo di conseguenza era aumentato di 12\u00a0cm, pur mantenendo invariata la lunghezza della vettura. Il telaio fu poi oggetto di molto lavoro da parte dei vari team, a causa della sua scarsa rigidit\u00e0 torsionale. Ne furono realizzate molte varianti, sostanzialmente intercambiabili con quello originale, ma realizzati in honeycomb di alluminio o kevlar e fibra di carbonio, ad opera di varie case. Era inoltre stato adottato il rollbar in acciaio (anzich\u00e9 in alluminio), come da nuovo regolamento.\nDel motore esistevano due versioni. Le 962 per l'IMSA utilizzavano inizialmente una nuova versione del motore boxer sei cilindri di 3,2 litri di cilindrata con una potenza di circa 700 CV e sovralimentato mediante un singolo turbocompressore KKK K36, in quanto all'epoca le regole IMSA non permettevano il biturbo. In seguito i regolamenti vennero modificati e diverse evoluzioni di motore, anche con cilindrate inferiori o con doppio turbo equipaggiarono le 962.\nQuelle per il Gruppo C utilizzavano invece lo stesso motore di 2.649 cm\u00b3 gi\u00e0 montato in precedenza sulle Porsche 956 con sovralimentazione a doppia turbina, poi evoluto di anno in anno fino alla cilindrata finale di 2.998\u00a0cm\u00b3. Nella sua evoluzione finale il propulsore della 962C giunse, in assetto da qualifica, a circa 850 CV.\nAnche la carrozzeria e l'aerodinamica della 962 furono modificate dai vari team privati nel corso delle stagioni; ci sono Porsche 962 con diverse conformazioni di muso e coda, carenature delle ruote, prese d'aria diverse e alettoni differenti. Alcuni costruttori realizzarono anche telai pi\u00f9 moderni a nido d'ape in alluminio o in fibra di carbonio e kevlar, come il team Kremer con la CK6.\nLa Porsche abbandon\u00f2 le competizioni con la squadra ufficiale nel 1988, ma i privati continuarono, cercando di contrastare il crescente dominio di Jaguar e Mercedes-Benz nel Campionato Mondiale Sport Prototipi e di Nissan nel campionato IMSA.\nNel 1991 una 962 C Joest Racing vinse la 24 Ore di Daytona, dando 18 giri alla seconda; fu l'ultimo successo per l'automobile simbolo delle Gruppo C.\nVetture derivate.\nDue vetture derivate dalla Porsche 962 hanno negli anni \u201890 ottenuto risultati: La Kremer K8, in versione \"barchetta\" (a carrozzeria aperta) vinse la 24 ore di Daytona 1995 e la TWR-Porsche WSC-95, meccanica della 962 su telaio Jaguar XJR-14, vinse la 24 ore di Le Mans nel 1996 e nel 1997.\nRisultati sportivi.\nLa Porsche 962 ha avuto una carriera ricca di successi:\nVersioni stradali.\nLa 962 \u00e8 stata oggetto anche di adattamenti e modifiche ad opera di piccoli costruttori, per renderla omologabile all'uso stradale; partendo da elementi tipici della vettura da corsa come telaio e motore, sono stati creati prototipi stradali quali: la Koenig C62, la Schuppan 962 CR e la Dauer 962 Le Mans che vinse la 24 Ore di Le Mans 1994, pur nella categoria Gran Turismo. Era una Gruppo C mascherata da GT, che la Porsche iscrisse alla gara sfruttando una piega del regolamento, che permetteva l'uso di vetture costruite ed omologate in serie limitata anche ad un solo esemplare.\nTale versione, con aggiornamenti legislativi e tecnici (ABS, catalizzatori, apertura automatica di porte e cofano) \u00e8 ancora in produzione su richiesta."}
{"id": "1358615", "revid": "599013", "url": "https://it.wikipedia.org/wiki?curid=1358615", "title": "Livada", "text": "Livada \u00e8 il nome di diverse localit\u00e0 della Romania:"}
{"id": "1358624", "revid": "1983214", "url": "https://it.wikipedia.org/wiki?curid=1358624", "title": "Livada (Arad)", "text": "Livada \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 2 villaggi: Livada e S\u00e2nleani.\nI primi documenti che attestano la presenza della localit\u00e0 di Livada risalgono al 1553."}
{"id": "1358625", "revid": "56620", "url": "https://it.wikipedia.org/wiki?curid=1358625", "title": "Fiume Elba", "text": ""}
{"id": "1358628", "revid": "287204", "url": "https://it.wikipedia.org/wiki?curid=1358628", "title": "Monti K\u0151szeg", "text": "I Monti K\u0151szeg, K\u0151szegi-hegys\u00e9g in ungherese e G\u00fcnser Gebirge in tedesco, sono una catena montuosa che si trova nella regione dell'Alpokalja, a cavallo fra l'Austria e l'Ungheria. La cima pi\u00f9 alta \u00e8 il monte \u00cdrott-k\u0151 (tedesco: \"Geschriebenstein\"), letteralmente \"pietra scritta\", che ha una altezza di 883\u00a0m. s.l.m.\nGeografia.\nOltre al monte \u00cdrott-k\u0151, che si trova sul confine fra Austria e Ungheria, le pi\u00f9 alte cime sono: Monte T\u00e1bor (645\u00a0m) e Monte Kend (728\u00a0m) sul lato ungherese, Monte Szarvask\u0151 (862\u00a0m) e Monte \u00d3h\u00e1z-tet\u0151 (607\u00a0m) sul lato austriaco. Le montagne geologicamente sono composte da rocce cristalline e vengono considerate pare delle Alpi Orientali.\nIl territorio dei K\u0151szeg \u00e8 fittamente ricoperto di foreste. Nelle parti pi\u00f9 a sud e pi\u00f9 basse si trovano principalmente foreste di quercia, mentre le parti pi\u00f9 alte delle montagne sono dominate dai faggi.\nLa fauna della zona ricorda la prossimit\u00e0 delle Alpi. Sono presenti parecchie specie di insetti con importanti specie rare, quali ad esempio il lepidottero della tigre (\"Pericallia matbronula\") e la specie della libellula \"Ophiogomphus cecilia\", nonch\u00e9 alcune importanti specie di scarabei di terra.\nMolto ricca risulta essere la fauna avicola, con parecchie specie tipiche di montagna: il fiorrancino, la cincia dal ciuffo, la cincia mora, il ciuffolotto. Inoltre, si segnalano la cicogna nera, il lodolaio ed il falco pecchiaiolo, che nidificano in zona. Il gallo cedrone, caratteristico dei K\u0151szeg, \u00e8 scomparso, mentre si trova ancora il francolino di monte; la colombella \u00e8 relativamente comune.\nLe citt\u00e0 e paesi del territorio sono:\nTurismo.\nLa zona dei Monti K\u0151szeg, ed in particolare la zona pedemontana, era abitata fino dall'et\u00e0 del Bronzo. Su un lato della montagna di Szent Vid, nella zona di Velem, sono stai rinvenuti antichi resti di posti di sepoltura dall'et\u00e0 del Bronzo, fornaci, miniere, tracce di antica citt\u00e0. Sono stati inoltre ritrovati resti di un antico acquedotto Romano che riforniva di acqua potabile l'antica Sabaria (attuale Szombathely).\nSul territorio dei Monti K\u0151szeg si trova un parco naturale che si estende sia in territorio austriaco che in territorio ungherese.\nI Monti K\u0151szeg si trovano sul percorso del Sentiero Europeo E4. Il monte \u00cdrott-k\u0151 \u00e8 inoltre il punto di partenza del pi\u00f9 noto sentiero escursionistico ungherese, conosciuto con il nome di Blu tour dell'Ungheria."}
{"id": "1358631", "revid": "767487", "url": "https://it.wikipedia.org/wiki?curid=1358631", "title": "Pimp Tea", "text": "Pimp Tea si \u00e8 laureato in Scienze dell'Informazione alla \"University of New Brunswick\" di Fredericton, Nuovo Brunswick, Canada nel maggio 2006. Il suo affetto per il luogo dove ha studiato \u00e8 al centro della sua canzone \"\"Can I Get a CS\" dove menziona il nome di diversi membri della sua facolt\u00e0 ed il Gillin Wing, la sezione dell'universit\u00e0 dove ha sede il corso da lui frequentato.\nIl suo singolo \"Shake Ya Caboose\"\", prodotto da Chaylon Brewster, ha vinto il \"East Coast Music Awards\" 2005 (\"ECMA\") nella categoria \"Urban Single of the Year\" ed \u00e8 stato messo in programmazione su 35 diverse stazioni radiofoniche. I suoi due album hanno ricevuto la nomination ai \"Canadian Urban Music Awards\" nel 2000 ed agli ECMA (quattro, nel 2003 e 2005). Pimp Tea si \u00e8 esibito su MusiquePlus, ZeD TV, Breakfast Television, ed ai Giochi invernali canadesi del 2003. I suoi video sono stati programmati su MuchMusic e MusiquePlus."}
{"id": "1358632", "revid": "767487", "url": "https://it.wikipedia.org/wiki?curid=1358632", "title": "IC 4296", "text": "IC 4296 \u00e8 una galassia ellittica nella costellazione del Centauro.\nSi trova 3,5 gradi a NE della stella ; \u00e8 la pi\u00f9 luminosa di un folto gruppo di galassie. Si tratta di una galassia ellittica dalla forma piatta (classe E2), visibile con un telescopio da 200mm come una stella sfocata. eccetto la sua luminosit\u00e0, non mostra dettagli significanti e particolari attrattive. Dista 117 milioni di anni-luce dalla Via Lattea."}
{"id": "1358633", "revid": "25152", "url": "https://it.wikipedia.org/wiki?curid=1358633", "title": "San Galliano", "text": ""}
{"id": "1358649", "revid": "110157", "url": "https://it.wikipedia.org/wiki?curid=1358649", "title": "Piazza Cittadella", "text": "Piazza Cittadella \u00e8 una piazza del centro storico di Verona.\nStoria.\nLa piazza prende il nome dal fatto che Giangaleazzo Visconti avesse fatto erigere nella zona una cittadella fortificata, ottenuta costruendo un muro che andava dai portoni della Bra a Porta Nuova, lungo corso Porta Nuova, mentre sugli altri tre lati esistevano gi\u00e0 delle cinte murarie. La cittadella, utilizzata dalle guarnigioni viscontee, incise negativamente sullo sviluppo urbanistico della zona.\nLa cittadella venne smilitarizzata solo nel 1535 dalla Serenissima, che all'uopo incaric\u00f2 l'importante architetto veronese Michele Sanmicheli.\nDescrizione.\nSulla piazza sorgono palazzi per lo pi\u00f9 del settecento, escluso un edificio costruito negli anni sessanta. Sul piazzale sorgeva, oltre ad un parcheggio sotterraneo, anche un parcheggio all'aperto, molto utilizzato per la vicinanza di piazza Bra.\nOggi il parcheggio all'aperto \u00e8 stato eliminato e a quello sotterraneo sono stati aggiunti altri due piani. \nLa piazza \u00e8 stata cos\u00ec ammodernata riqualificandone la superficie, costruendo una pavimentazione lapidea e dei giardini."}
{"id": "1358651", "revid": "122549637", "url": "https://it.wikipedia.org/wiki?curid=1358651", "title": "Premio Brancati", "text": "Il Premio Brancati \u00e8 un premio letterario italiano, assegnato con cadenza annuale nel mese di settembre a Zafferana Etnea (CT).\nIl premio.\nIl premio fu istituito nel 1967 per iniziativa di alcuni scrittori siciliani in memoria di Vitaliano Brancati. Cos\u00ec come altri autori (Luigi Capuana, Federico De Roberto, Giovanni Verga), anche Brancati trascorreva molti mesi all\u2019anno a Zafferana Etnea, dove spesso scriveva i suoi romanzi. \u201cPaolo il caldo\u201d per esempio \u00e8 ambientato proprio a Zafferana, descritta come uno dei pi\u00f9 suggestivi paesi dell'Etna.\nIl premio, grazie alla collaborazione di importanti scrittori italiani e stranieri, come Alberto Moravia, Pier Paolo Pasolini, Ezra Pound, Leonardo Sciascia, Vanni Ronsisvalle, divenne presto un premio di importanza e prestigio nazionale. Ai convegni-dibattito sulla letteratura, organizzati a margine del premio, hanno partecipato nel tempo personaggi illustri della cultura italiana e straniera, come Jorge Amado, Giuseppe Bonaviri, Vincenzo Consolo, Stefano D'Arrigo, Dacia Maraini, Elsa Morante, Ercole Patti, Lucio Piccolo di Calanovela, Cesare Zavattini.\nA inaugurare l'albo d'oro per la narrativa nel 1968, fu Elsa Morante con \u201cIl mondo salvato dai ragazzini\u201d (Einaudi), Intorno alla met\u00e0 degli anni '80 si aggiunsero una sezione dedicata al giornalismo e una ai traduttori. \nNel 1989 il premio modifica la denominazione in \u201cPremio Brancati \u2013 Zafferana per la diffusione della cultura italiana nel mondo\u201d.\nNel 1996 la sezione giornalismo viene sostituita dalla Poesia, vinta da Maria Luisa Spaziani con \u201cI fasti dell'Ortica\u201d (Arnoldo Mondadori Editore).\nNel 1998 la sezione dedicata ai traduttori viene sostituita dalla saggistica, e a vincere \u00e8 Paolo Mauri con \u201cL'opera imminente\u201d (Einaudi).\nNel 2015 \u00e8 stata aggiunta la sezione \u201cGiovani\u201d vinta da Giulia Gubellini con \u201cUnder\u201d ( Rizzoli). \nIl premio \u00e8 organizzato dall'Amministrazione Comunale di Zafferana Etnea \nDal 2015 la direzione artistica \u00e8 affidata a Raffaele Mangano, giornalista e scrittore. \nLa serata di premiazione si tiene l\u2019ultimo sabato di settembre.\nAlbo d'Oro.\nDi seguito i vincitori del premio a partire dall'istituzione del riconoscimento letterario:"}
{"id": "1358657", "revid": "599013", "url": "https://it.wikipedia.org/wiki?curid=1358657", "title": "Jonni Myyr\u00e4", "text": "Biografia.\nNella sua prima Olimpiade del 1912 si classific\u00f2 ottavo con un lancio di 51,33 metri.\nNel 1920 all'Olimpiade di Anversa vinse l'oro e ottenne il record olimpico della specialit\u00e0, 66,78 metri. Ripet\u00e9 l'oro nei Giochi olimpici del 1924 con 62,76 metri. Realizz\u00f2 quattro primati del mondo: 62,76 nel 1914; 63,29 nel 1915; 65,55 nel 1919; 66,10 nel 1920.\nSe Myyr\u00e4 fu un eroe sportivo, molto diversa fu la sua vita, gi\u00e0 nel 1922 scoppi\u00f2 uno scandalo per varie insolvenze fiscali e, dopo i Giochi di Parigi, scapp\u00f2 negli Stati Uniti d'America, dove visse fino al 1955, quando mor\u00ec a San Francisco."}
{"id": "1358659", "revid": "741103", "url": "https://it.wikipedia.org/wiki?curid=1358659", "title": "Arberia", "text": "L\u2019Arb\u00ebria, talvolta detta \"Arberia\" dagli italofoni, \u00e8 l'insieme delle aree geografiche dell'Italia meridionale alla quale appartiene la minoranza etnico-linguistica albanese d'Italia.\nEssa non ha una vera e propria conformazione territoriale omogenea e comprende comunit\u00e0 site in sette regioni: Abruzzo, Basilicata, Calabria, Campania, Molise, Puglia e Sicilia. L'estensione dell'area copre 50 isole etno-linguistiche che interessano tutta l'Italia meridionale e insulare, 48 localit\u00e0 tra comuni e frazioni, la maggior parte di esse in zone montuose.\nTale area geografica cominci\u00f2 a costituirsi dal XV secolo, in \"primis\" con l'insediarsi di alcuni mercenari albanesi (stradioti), chiamati con Giorgio Castriota Scanderbeg in aiuto dal re Alfonso I d'Aragona durante la guerra di successione del Regno di Napoli nel 1399. Questi finirono per stanziarsi in zone abbandonate o disabitate, dando origine alle prime colonie albanesi in Italia. Queste colonie accrebbero successivamente in occasione della diaspora albanese dall'Albania, dall'Epiro e in generale dalla penisola Balcanica causata dall'invasione turca, in cui vennero fondate dagli esuli un centinaio di nuovi centri, costituenti la comunit\u00e0 albanese in Italia. La diaspora delle popolazioni albanesi perdur\u00f2 sino al XVIII secolo.\nOggi i discendenti di quegli esuli albanesi vivono ancora in questi luoghi, gli italo-albanesi, i quali hanno ricreato idealmente la loro patria lasciata, tramandandosi e coltivando lingua patria, rito religioso, costumi, usi, tradizioni, storia e regole di vita, aspetti che identificano fortemente la popolazione albanese d'Italia. La loro cultura \u00e8 stata tramandata, e lo \u00e8 in buona parte ancora oggi, oralmente. Non manca, d'altro canto, una importante produzione letteraria in lingua albanese, opera di proficui intellettuali che gi\u00e0 dal XVI si sono impegnati a trasmettere fede, identit\u00e0 e senso civico nazionale.\nSino al XVIII secolo la denominazione \"Arb\u00ebria\" era ancora diffusa tra gli abitanti per indicare i propri territori d'Albania, oggi chiamata dagli albanesi dei Balcani \"Shqip\u00ebria\". Se usata da persone \"arb\u00ebresh\u00eb\" pu\u00f2 anche indicare l'Albania moderna; se usato in ambito storico pu\u00f2 intendere l'Albania e i territori albanofoni del Medioevo."}
{"id": "1358664", "revid": "124536511", "url": "https://it.wikipedia.org/wiki?curid=1358664", "title": "Aldo Andreotti", "text": "Biografia.\nInizi\u00f2 gli studi universitari di matematica nel 1942 presso la Scuola Normale Superiore di Pisa. Nel 1943, per proseguire i suoi studi, si rifugi\u00f2 in Svizzera dove ebbe come professori Beno Eckmann e Georges de Rham. Tornato a Pisa, vi consegu\u00ec la laurea in matematica nel 1947.\nNel 1951 divenne professore di Geometria presso l'Universit\u00e0 di Torino. Il 24 marzo 1954 divenne socio dell'Accademia delle scienze di Torino.\nNel 1956 venne trasferito presso l'Universit\u00e0 di Pisa. Nei 20 anni successivi altern\u00f2 periodi d'insegnamento a Pisa con altri all'estero. Gli fu conferita la laurea \"honoris causa\" dall'Universit\u00e0 di Nizza e, nel 1971, ottenne il Premio Feltrinelli. Divenne socio corrispondente nel 1968 dell'Accademia Nazionale dei Lincei e socio nazionale nel 1979\n\u00c8 sepolto nella chiesa di San Francesco a Pisa.\nLe sue ricerche.\nSi concentr\u00f2 soprattutto su tre settori della matematica: Analisi, Geometria algebrica e Geometria complessa, Equazioni alle derivate parziali.\nDimostr\u00f2 la dualit\u00e0 tra le variet\u00e0 di Picard e le variet\u00e0 di Albanese di una superficie algebrica, il teorema di Ruggiero Torelli, i teoremi di Lefschetz sulle sezioni iperpiane. Inoltre ottenne la classificazione delle superfici contenute in una variet\u00e0 abeliana."}
{"id": "1358666", "revid": "339392", "url": "https://it.wikipedia.org/wiki?curid=1358666", "title": "Arberesco", "text": ""}
{"id": "1358672", "revid": "1546219", "url": "https://it.wikipedia.org/wiki?curid=1358672", "title": "Karl Leisner", "text": "Biografia.\nKarl Leisner nasce il 28 febbraio 1915 a Rees, in Vestfalia (ovest della Germania). Nel 1921, la sua famiglia si trasferisce a Kleve, cittadina non lontana. Il padre, Wilhelm Leisner, cancelliere del tribunale, \u00e8 un uomo molto metodico, profondamente attaccato alla fede cattolica tramandatagli dai suoi avi, e ha un carattere energico e impetuoso. La madre, Amalie Falkanstein, \u00e8 invece gentile e comprensiva, calma e conciliante.\nIl giovane Karl frequenta inizialmente la scuola elementare, poi, nel 1927, il liceo statale. A seguito di un peccato, scrive: \u00abSono ricaduto ancora una volta... Basta! Abbasso il peccato!... Rimani calmo e coraggioso, malgrado tutte le futilit\u00e0 e tutta la voracit\u00e0 dei sensi! Voglio avere la massima stima di me stesso: sono un'immagine del Dio trinitario che \u00e8 un solo Dio. Ristabilire in me l'unit\u00e0 fra il volere e l'agire\u00bb.\nViene a contatto con il catechista del liceo, don Walter Vinnenberg, che gli propone di collaborare con un'associazione per la giovent\u00f9, il gruppo San Werner. Riceve l'incarico di redigere le relazioni degli incontri e delle attivit\u00e0 svolte. Le relazioni diventano, a partire dal maggio 1928, il diario della sua anima.\nRedattore di San Werner.\nFra le attivit\u00e0 del gruppo San Werner, un posto di rilievo occupano le gite in bicicletta. La partenza \u00e8 preceduta da una Messa che costituisce il momento pi\u00f9 spirituale della giornata. Karl ed i compagni si divertono a montare la tenda, a scoprire citt\u00e0 e paesaggi. Si suonano il flauto e la chitarra, s'intonano canti popolari, si partecipa ad atti di omaggio alla Vergine Maria. Ben presto, Karl viene nominato responsabile dei Movimenti della Giovent\u00f9 Cattolica della circoscrizione di Kleve; sono gli anni in cui s'interessa anche alla vita civile e politica.\nContesto storico-sociale.\nNel gennaio 1933, il nazionalsocialismo \u00e8 giunto al potere in Germania. Il 2 luglio seguente, le autorit\u00e0 chiudono i locali delle organizzazioni cattoliche e ne confiscano i beni. Il giovane \u00e8 individuato molto rapidamente per i suoi articoli sulle riviste cattoliche e schedato dalla Gestapo. Si sforza di essere pi\u00f9 prudente nel parlare, senza tuttavia nascondere la propria fede cristiana, e senza rinunciare all'impegno assunto in citt\u00e0. Tutti i giorni, fa lo sforzo di alzarsi abbastanza presto per andare a Messa e fare la Comunione. La seriet\u00e0 della sua applicazione a scuola impedisce ai responsabili del liceo di espellerlo. Supera l'esame di maturit\u00e0 con la menzione \u00abBuono\u00bb, nonostante le sue qualit\u00e0 letterarie.\nFormazione.\nA Pasqua del 1933, prima di entrare in terza liceo, Karl si reca a Sch\u00f6nstatt per un ritiro spirituale. Annota nel suo diario che comincia a prendere in esame il suo progetto di vita. Nel dicembre 1933, dopo un periodo trascorso nel discernimento, decide per la vita ecclesiastica\nIl 5 maggio 1934, entra cos\u00ec nel seminario Borrom\u00e4um di M\u00fcnster. Studia filosofia e teologia presso l'universit\u00e0 di M\u00fcnster. Il vescovo Clemens von Galen, lo nomina responsabile diocesano della Giovent\u00f9 Cattolica.\nA Pasqua del 1936 va all'Universit\u00e0 di Friburgo in Brisgovia. L'anno successivo avr\u00e0 la possibilit\u00e0 di visitare Roma e di essere ricevuto in udienza da papa Pio XI, che ha condannato il nazionalsocialismo con l'enciclica \"Mit Brennender Sorge\", e il comunismo con l'enciclica \"Divini Redemptoris\".\nAll'inizio del 1938, Karl supera l'esame di ammissione al seminario maggiore; il 4 marzo 1939 viene ordinato suddiacono e il 25 marzo riceve il diaconato dalle mani di monsignor von Galen.\nCome di norma, alcuni mesi dopo avrebbe dovuto ricevere l'ordinazione sacerdotale, ma la tubercolosi polmonare, manifestatasi improvvisamente, lo costringe a recarsi nel sanatorio di St. Blasien, nella Foresta Nera, per curarsi.\nArresto e detenzione.\nIl 9 novembre 1939, la notizia di un attentato contro Hitler a Monaco di Baviera si diffonde nel sanatorio. Alla notizia che il F\u00fchrer \u00e8 uscito indenne Karl risponde: \u00abPeccato che non ci sia rimasto\u00bb Leisner viene immediatamente denunciato per propaganda sovversiva e, il giorno stesso, \u00e8 rinchiuso nella prigione di Friburgo.\nIl 16 marzo 1940, Karl viene internato nel campo di concentramento di Sachsenhausen, vicino a Berlino. Ha ricevuto il numero di matricola 17520. Con la dura vita del campo, dove regnano lavoro disumano, fame e malattie, lo stato di salute del giovane peggiora. \nNel dicembre del 1940, dietro le insistenze dell'episcopato tedesco, Himmler, comandante supremo delle S.S., decide di raggruppare gli ecclesiastici in un solo campo, a Dachau, e di sottoporli a condizioni meno disumane. \n Leisner viene quindi trasferito in questo campo nel quale ai sacerdoti \u00e8 concesso di partecipare alla Messa.\nNella notte del 15 marzo 1942, viene ricoverato nell'infermeria del campo per un'emorragia polmonare. Nel periodo di permanenza al campo di Dachau ci torner\u00e0 per altre tre volte, dopo brevi soggiorni nelle baracche dei sacerdoti. Intanto si fa conoscere per la testimonianza di fede e per la carit\u00e0 cristiana che elargisce ai detenuti.\nAmmalato, Karl \u00e8 ritenuto una \u00abbocca inutile\u00bb. Nell'ottobre del 1942, figura sull'elenco dei deportati che devono esser sterminati in una camera a gas. Due sacerdoti riescono a far cancellare il suo nome dall'elenco.\nAll'inizio del 1943, un'epidemia di tifo esantematico diffusasi nel campo fa circa 6.000 vittime. Karl scampa all'epidemia solo perch\u00e9 la sezione dei tubercolosi \u00e8 isolata dal resto del campo. Nell'assoluto abbandono alla Provvidenza divina ringrazia Dio di averlo conformato alla Passione di suo Figlio, per mezzo di quelle prove.\nOrdinazione clandestina a Dachau.\nIl 6 settembre 1944, arriva a Dachau un convoglio di deportati francesi, fra cui si trova un vescovo, Monsignor Gabriel Piguet. Si concretizza la possibilit\u00e0 di portare a termine il suo percorso di formazione al presbiterato, interrotto con la malattia e l'arresto. Il 23 settembre, Leisner chiede con una lettera al proprio vescovo l'autorizzazione necessaria per l'ordinazione. Verso la fine dell'anno 1944, la situazione per la Germania si era fatta difficile: il Terzo Reich perdeva terreno davanti all'avanzata degli Alleati e nei campi si erano assottigliati i reparti impegnati, cos\u00ec il controllo della posta da parte delle SS si era fatto meno rigoroso. All'inizio di dicembre 1944, Karl riceve una lettera scritta da una delle sue sorelle, che comporta, in mezzo al testo, le seguenti parole scritte con un'altra calligrafia: \u00abAutorizzo le cerimonie richieste a condizione che possano farsi validamente e che ne rimanga una prova sicura\u00bb - segue la firma di monsignor von Galen.\nL'ordinazione clandestina viene preparata in gran segreto. Grazie alla complicit\u00e0 di parecchi detenuti, viene confezionato un anello episcopale di ottone, un pastorale scolpito in legno di quercia, una mitra di seta con perle e ornamenti di stoffa viola. La domenica \"Gaudete\", il 17 dicembre 1944 viene ordinato sacerdote. Dalle testimonianze registrate dell'evento risulta che nulla venne omesso dei riti previsti. Alla cerimonia partecipano circa trecento testimoni, cui si sono aggregati i 2.300 altri sacerdoti del campo. Durante il rito di ordinazione un deportato ebreo suona il violino, all'esterno, per sviare l'attenzione dei sorveglianti. Alla fine della Messa, Monsignor Piguet e Karl si ritrovano per una prima colazione preparata dal gruppo dei pastori protestanti.\nIl 26 dicembre memoria di santo Stefano celebra la sua prima Messa.\nIl 29 aprile 1945, gli americani liberano il campo di Dachau. All'inizio del mese di maggio, Karl viene trasportato al sanatorio di Planegg, vicino a Monaco di Baviera.\nLa malattia ha per\u00f2 fatto il suo corso e patir\u00e0 un'intensa sofferenza, fino alla fine. Il 29 giugno 1945, Karl riceve la visita dei suoi genitori. Il 25 luglio, Karl pu\u00f2 assistere, dal letto, ad una Messa celebrata da uno dei suoi amici. Lo stesso giorno, conclude il suo diario spirituale con queste parole: \u00abO altissimo, benedici anche i miei nemici\u00bb.\nNon \u00e8 pi\u00f9 in grado di scrivere. Dir\u00e0 a sua madre: \u00abMamma, devo confidarti qualcosa; tuttavia, non esser triste. So che morir\u00f2 tra breve, ma sono felice\u00bb. La sera dell'8 agosto con la visita delle sue tre sorelle vive l'ultima gioia familiare. Il 12 agosto entra in agonia e muore.\nCulto.\nI solenni funerali si svolsero a Kleve e fu sepolto nel locale cimitero; il 30 agosto 1966 fu esumato e i suoi resti mortali traslati nella Cripta dei Martiri del Duomo di Xanten, Germania. Il 15 marzo 1980, fu introdotto il processo per la causa di beatificazione, dal vescovo di M\u00fcnster.\nKarl Leisner \u00e8 stato beatificato il 23 giugno 1996 dal papa Giovanni Paolo II, durante il suo viaggio apostolico a Berlino.\nDal Martirologio romano:"}
{"id": "1358673", "revid": "767487", "url": "https://it.wikipedia.org/wiki?curid=1358673", "title": "NGC 3557", "text": "NGC 3557 \u00e8 una galassia ellittica nella costellazione del Centauro.\nSi trova in una parte di cielo priva di stelle luminose, al confine tra Centauro, Idra e Macchina Pneumatica; a parte di un gruppo popoloso di galassie, tra le quali questa \u00e8 la pi\u00f9 cospicua. \u00c8 una galassia ellittica, paragonabile come diametro alla Via Lattea, ma ovviamente molto pi\u00f9 ricca di stelle; pu\u00f2 essere individuata con un telescopio da 200mm di apertura, nel quale si presenta come un'ellisse chiara, pi\u00f9 simile ad una stella sfocata che ad una galassia. Dista 75 milioni di anni-luce dalla Via Lattea."}
{"id": "1358676", "revid": "46159", "url": "https://it.wikipedia.org/wiki?curid=1358676", "title": "Heryshaf", "text": ""}
{"id": "1358677", "revid": "599013", "url": "https://it.wikipedia.org/wiki?curid=1358677", "title": "La Vega", "text": ""}
{"id": "1358681", "revid": "156992", "url": "https://it.wikipedia.org/wiki?curid=1358681", "title": "Elfo oscuro", "text": ""}
{"id": "1358688", "revid": "287204", "url": "https://it.wikipedia.org/wiki?curid=1358688", "title": "Coppa delle Alpi 1961", "text": "La Coppa delle Alpi 1961 \u00e8 stata la seconda edizione del torneo omonimo a cui hanno partecipato le squadre dei campionati italiano e svizzero.\nLa coppa \u00e8 stata vinta dall'Italia, che ha prevalso con 14 vittorie e 1 pareggio, contro una sola affermazione ed un pareggio delle squadre svizzere.\nAlle squadre componenti la selezione italiana fu assegnata una coppa di dimensione ridotta. Gianfranco Petris della Fiorentina, con quattro reti segnate al Young Boys, fu il capocannoniere della coppa.\nRisultati.\nPartite d'andata disputate il 25 giugno, partite di ritorno disputate il 2 luglio."}
{"id": "1358690", "revid": "765341", "url": "https://it.wikipedia.org/wiki?curid=1358690", "title": "Nuoto ai Giochi della XXVII Olimpiade - 200 metri stile libero maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 7 batterie di qualificazione. I primi 16 atleti si sono qualificati per le semifinali.\n17 settembre 2000\nSemifinali.\n17 settembre 2000\nFinale.\n18 settembre 2000"}
{"id": "1358693", "revid": "36426", "url": "https://it.wikipedia.org/wiki?curid=1358693", "title": "Villa Lancellotti", "text": "Villa Lancellotti \u00e8 una delle dodici Ville Tuscolane.\nStoria.\ne successivamente fu ristrutturata nel 1730 dal nuovo proprietario il principe Pietro Piccolomini che le diede il nome di villa Piccolomini. Alla fine dei lavori fu posta una lapide sopra l'ingresso della villa con l'iscrizione \"\".\nFu in questa villa che il cardinale Cesare Baronio scrisse nel 1607 la sua opera \"Storia della Chiesa\".Il re Carlo Emanuele IV di Savoia vi fu ospite nell'ottobre del 1805 e ricevette per un soggiorno il papa Pio VII.\nNel 1840 la villa fu venduta al Cavaliere bavarese Francis Mehlem e nel 1855 fu affittata dalla scrittrice George Sand, che vi soggiorn\u00f2 dal 31 marzo al 19 aprile con suo figlio Maurice ed il suo segretario Alexandre Manceau.\nNel 1866 la villa venne acquistata e ristrutturata dal principe Filippo Lancellotti (1843-1915) e da sua moglie la principessa Anna Elisabetta Borghese Aldobrandini (1847-1927) e prese il nome di villa Lancellotti.\nDescrizione.\nAll'interno del palazzo ci sono stanze decorate con scene allegoriche della vita di campagna, affreschi del pittore Ciro Ferri (1634-1689). Il giardino della villa \u00e8 un giardino all'italiana che include un \"ninfeo\" del XVI secolo. Nel salone d'ingresso al piano terra \u00e8 presente un mosaico in tessere bianche e nere trovato nel 1863 a Tuscolo in un terreno di propriet\u00e0 dell'Eremo Tuscolano dei camaldolesi. Delle statue trovate durante gli scavi di Tusculum ornano la villa.\nUna parte del giardino della villa \u00e8 diventato parco pubblico con il nome di Parco dell'Ombrellino."}
{"id": "1358694", "revid": "1305772", "url": "https://it.wikipedia.org/wiki?curid=1358694", "title": "EC 1.1.2", "text": "La EC 1.1.2 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di tipo CH-OH (alcoli) utilizzando un citocromo come accettore."}
{"id": "1358699", "revid": "12222", "url": "https://it.wikipedia.org/wiki?curid=1358699", "title": "NEXT", "text": ""}
{"id": "1358703", "revid": "287204", "url": "https://it.wikipedia.org/wiki?curid=1358703", "title": "NGC 4945", "text": "NGC 4945 (nota anche come C 83) \u00e8 una galassia a spirale barrata nella costellazione del Centauro.\nCaratteristiche.\nCon una distanza pari a circa 13 milioni di anni-luce, \u00e8 una delle galassie pi\u00f9 vicine alla Via Lattea, nonch\u00e9 una delle pi\u00f9 prossime al Gruppo Locale. Le sue dimensioni sono paragonabili a quelle della Galassia del Triangolo, e si presenta vista di taglio, cosicch\u00e9 alternativamente viene presentata come una galassia spirale semplice e come una spirale con la barra. Di certo si sa che la classe di spirale \u00e8 il tipo b, ossia con un nucleo non dominante ma cospicuo e bracci ben avvolti. Si rende visibile gi\u00e0 con un grosso binocolo, o con un piccolo telescopio, nei quali appare come un lungo fuso chiaro, mezzo grado a nord-ovest della stella doppia ; un riflettore da 200-250mm evidenzia benissimo la presenza di nubi oscure lungo il piano galattico, in particolare nella parte orientale."}
{"id": "1358705", "revid": "175558", "url": "https://it.wikipedia.org/wiki?curid=1358705", "title": "Long-caina-alcol ossidasi", "text": ""}
{"id": "1358724", "revid": "1543377", "url": "https://it.wikipedia.org/wiki?curid=1358724", "title": "Lewis Rickinson", "text": "Scelto da Ernest Shackleton come ingegnere capo, accetta, pur non amando particolarmente il freddo, di partecipare alla spedizione Endurance. Sofferente di cuore, dopo il naufragio della nave e l'arrivo sull'isola Elephant trascorse la maggior parte del tempo nel rifugio improvvisato in compagnia di Perce Blackborow e Hubert Hudson, gli altri due feriti del gruppo.\nAl ritorno in Inghilterra prende il suo posto nella Royal Navy per combattere la prima guerra mondiale. Malato di cancro, muore nel 1945."}
{"id": "1358728", "revid": "287204", "url": "https://it.wikipedia.org/wiki?curid=1358728", "title": "NGC 4976", "text": "NGC 4976 \u00e8 una galassia lenticolare nella costellazione del Centauro.\nSi individua mezzo grado a nord-est della stella , a breve distanza dalla galassia NGC 4945, (dalla quale dista per altro meno di 20 milioni di anni-luce), ma pi\u00f9 grande di quest'ultima almeno del doppio. Un telescopio amatoriale pu\u00f2 essere sufficiente ad individuarla, se la notte \u00e8 propizia: si presenta come una chiazza luminosa allungata in senso nord-sud, con un centro molto luminoso e totale assenza di bracci. Anche in strumenti maggiori il livello dei dettagli non aumenta. La distanza dalla Via Lattea \u00e8 stimata sui 27 milioni di anni-luce."}
{"id": "1358739", "revid": "30445", "url": "https://it.wikipedia.org/wiki?curid=1358739", "title": "Liebing", "text": ""}
{"id": "1358742", "revid": "767487", "url": "https://it.wikipedia.org/wiki?curid=1358742", "title": "Torus palatini", "text": "Il torus palatini \u00e8 un'esostosi del palato, struttura ossea anomala posta lungo la linea mediana.\nSi sviluppa lentamente e di solito non \u00e8 clinicamente presente fino all'et\u00e0 adulta. La prevalenza \u00e8 approssimativamente 27/1000 adulti, e le donne sono pi\u00f9 colpite.\nIl \"torus\" pu\u00f2 essere singolo o multilobulato, solitamente con superficie liscia. Il diametro \u00e8 di circa 3-4 centimetri.\nI \"tori\" non richiedono alcun trattamento se non in caso di interferenze funzionali, quando si hanno disturbi alla dentizione, al linguaggio, alla masticazione, al respiro, o in caso di ricorrenti traumi della mucosa come ulcerazioni. In tali situazioni l'esostosi viene escissa facilmente mediante scalpello.\nDifferenti tipi di esostosi orale si localizzano, in ordine di frequenza, sul palato; sull'osso mandibolare nella faccia linguale; sul versante laterale dell'alveolo mascellare.\nLa sindrome di Gardner pu\u00f2 essere associata con osteomi che possono essere identici ai \"tori\"."}
{"id": "1358743", "revid": "1573940", "url": "https://it.wikipedia.org/wiki?curid=1358743", "title": "Cetoniinae", "text": "Cetoniinae \u00e8 una sottofamiglia di Coleotteri scarabeidi diffusa in tutto il mondo, con particolare abbondanza di forme, talvolta gigantesche, nei paesi tropicali.\nSono fra gli insetti pi\u00f9 noti e popolari anche fra i non esperti, e uno dei gruppi preferiti tra i collezionisti per la bellezza delle forme e lo splendore dei colori.\nMorfologia.\nAdulto.\nI Cetoniinae sono caratterizzati dalle elitre che hanno lateralmente un'incavatura sotto la quale si inseriscono le ali inferiori durante il volo. I rappresentanti di questa sottofamiglia, a differenza di tutti gli altri coleotteri, non discostano le elitre durante il volo.\nAltre caratteristiche sono il protorace, praticamente saldato alle elitre ed il mesosterno che si prolunga in avanti formando un'appendice a forma di bottone o di corno.\nInfine molte specie sono caratterizzate da avere gli epimeri del mesotorace visibili dal di sopra presso la base del pronoto.\nNella trib\u00f9 Gymnetini, il pronoto si sovrappone allo scutello formando un lobo, mentre vistose corna cefaliche (a volte biforcute) sono presenti nei maschi della trib\u00f9 dei Goliathini. Un'altra trib\u00f9 che presenta individui dotati di corna sono i Phaedimini, in particolare il genere \"Theodosia\" in cui i maschi presentano corna simili a quelle dei dinastini del genere \"Dynastes\".\nLarva.\nCome tutti gli Scarabaeoidea, anche le larve dei Cetoniinae sono di tipo melolontoide, cio\u00e8 a forma di \"C\". A differenza delle altre, sono tuttavia in grado di muoversi al di sopra del terreno \"camminando\" sulla schiena, non con l'aiuto delle zampe, ma attraverso movimenti ondulatori che fanno perno sull'occipite e sul pigidio.\nBiologia.\nLa biologia dei Cetoniinae varia a seconda delle specie prese in esame. La maggior parte di esse sono di abitudini diurne e si nutrono di fiori, frutta matura e ninfa sgorgante dagli alberi. Tuttavia esistono specie (come quelle appartenenti alla trib\u00f9 Cremastocheilini) che sono predatori di larve di altri insetti, in particolare di quelle di formica.\nSistematica.\nLa sottofamiglia Cetoniinae \u00e8 attualmente suddivisa nelle seguenti trib\u00f9:\nIn Italia sono presenti tre trib\u00f9:"}
{"id": "1358746", "revid": "106356", "url": "https://it.wikipedia.org/wiki?curid=1358746", "title": "1a Mostra internazionale d'arte cinematografica di Venezia", "text": ""}
{"id": "1358748", "revid": "131011", "url": "https://it.wikipedia.org/wiki?curid=1358748", "title": "Ygal Amir", "text": ""}
{"id": "1358750", "revid": "106356", "url": "https://it.wikipedia.org/wiki?curid=1358750", "title": "61a Mostra internazionale d'arte cinematografica di Venezia", "text": ""}
{"id": "1358751", "revid": "106356", "url": "https://it.wikipedia.org/wiki?curid=1358751", "title": "62a Mostra internazionale d'arte cinematografica di Venezia", "text": ""}
{"id": "1358752", "revid": "30445", "url": "https://it.wikipedia.org/wiki?curid=1358752", "title": "Rattersdorf", "text": ""}
{"id": "1358757", "revid": "30445", "url": "https://it.wikipedia.org/wiki?curid=1358757", "title": "Hammerteich", "text": ""}
{"id": "1358758", "revid": "287204", "url": "https://it.wikipedia.org/wiki?curid=1358758", "title": "NGC 5102", "text": "NGC 5102 \u00e8 una galassia lenticolare nella costellazione del Centauro.\nSi trova 15' ad est della stella , tanto vicina che la sua luminosit\u00e0 ne disturba l'osservazione. Si tratta di una galassia lenticolare, visibile in un telescopio riflettore come una ellisse allungata in senso NE-SW, con un centro luminoso e ben definito. La sua distanza non \u00e8 notevole, dato che si aggira sui 12 milioni di anni-luce dalla Via Lattea, ma le sue dimensioni sono esigue, inferiori a quelle della Galassia del Triangolo."}
{"id": "1358759", "revid": "775372", "url": "https://it.wikipedia.org/wiki?curid=1358759", "title": "Guerre del moschetto", "text": "Le guerre del moschetto sono una serie di guerre tribali avvenute tra vari gruppi m\u0101ori tra il 1807 ed il 1837, in Nuova Zelanda (incluse le Isole Chatham). Nelle battaglie perirono tra le 20.000 e le 40.000 persone locali, decine di migliaia di m\u0101ori divennero schiavi, alterando significativamente i confini del rohe, prima dell'imposizione del governo coloniale degli anni 1840. Le guerre vengono viste come un impatto fatale tra il rapporto degli indigeni e degli europei.\nL'aumento massivo dell'uso dei moschetti nella guerra intertribale, port\u00f2 dei cambiamenti nella progettazione delle fortificazioni dei p\u0101, che in seguito saranno di vitale importanza nelle Guerre m\u0101ori contro gli europei.\nStoria.\nAl principio del XIX secolo si registrarono i primi contatti tra europei (per lo pi\u00f9 esploratori, mercanti, avventurieri e missionari) e popolazione nativa della Nuova Zelanda. Gli indigeni del tempo (ed in parte ancor oggi) rappresentavano il classico esempio di cacciatori-raccoglitori. Gli insediamenti iniziali dei \"conquistatori\" riguardarono prevalentemente la zona nord dell'arcipelago, e quasi subito i maori che abitavano quella regione appresero e fecero proprio l'uso delle armi da fuoco. In aggiunta a questa potente innovazione tattica, tali gruppi maori mutuarono dai forestieri la risorsa logistica della patata, che consent\u00ec loro di impegnarsi in lunghe campagne, a differenza di quanto avveniva nelle epoche precedenti.\nPer questi due motivi, i maori pi\u00f9 \"civilizzati\" furono in grado di sbaragliare dapprima le trib\u00f9 confinanti, ed in un secondo momento di lanciarsi alla conquista di altri territori neozelandesi, relativamente remoti per la tecnologia complessiva delle circostanze. Si tratt\u00f2 di eventi particolarmente sanguinosi, in cui perse la vita un nativo su quattro. Merita di essere ricordato, in proposito, lo sterminio dei moriori, avvenuto nel 1835 nelle isole Chatham (800 km ad est dalla Nuova Zelanda). I maori uccisero pressoch\u00e9 tutti gli attaccati, e ne mangiarono subito dopo i cadaveri."}
{"id": "1358762", "revid": "106356", "url": "https://it.wikipedia.org/wiki?curid=1358762", "title": "63a Mostra internazionale d'arte cinematografica di Venezia", "text": ""}
{"id": "1358765", "revid": "106356", "url": "https://it.wikipedia.org/wiki?curid=1358765", "title": "64a Mostra internazionale d'arte cinematografica di Venezia", "text": ""}
{"id": "1358770", "revid": "287204", "url": "https://it.wikipedia.org/wiki?curid=1358770", "title": "All Fools Day", "text": "All Fools Day \u00e8 un album dei The Saints, pubblicato nel 1986. Il disco ebbe un discreto successo negli Stati Uniti anche grazie al video di \"Just Like Fire Would\", che venne mandato in rotazione su MTV."}
{"id": "1358773", "revid": "3732", "url": "https://it.wikipedia.org/wiki?curid=1358773", "title": "Gianfranco Piazzesi", "text": "Biografia.\nGiornalista.\nNato nel Borgo San Frediano di Firenze, fece il suo esordio da giornalista nel 1946 presso il quotidiano della sua citt\u00e0 \"Il Nuovo Corriere\" diretto da Romano Bilenchi. In quello stesso periodo collabor\u00f2 alla nota rivista \"Societ\u00e0\" dove fece alcune recensioni (tra cui \"Uomini e no\" di Vittorini, \"Cronache di poveri amanti\" di Pratolini) e un fondamentale articolo su quello che doveva essere la cronaca. Pass\u00f2 poi al giornale \"La Nazione\" come corrispondente da Londra e New York; approd\u00f2 a \"La Stampa\" come inviato speciale.\nNei primi anni sessanta fu al \"Corriere della Sera\" sotto la direzione di Alfio Russo; al \"Corriere\" con Piazzesi lavoravano altri giovani inviati speciali che sarebbero diventati grandi firme del giornalismo italiano come Piero Ottone, Enzo Bettiza, Alberto Cavallari. Nel 1975 si trasfer\u00ec a \"Il Giornale\", per volont\u00e0 del fondatore Indro Montanelli, che lo volle come inviato e commentatore.\nDopo poco tempo fece il percorso inverso, tornando al \"Corriere\". Nel 1980 pass\u00f2 a dirigere \"La Nazione\", ma dovette lasciare l'incarico dopo tredici mesi in seguito ad alcune scottanti inchieste sulla P2. Ancora una volta torn\u00f2 al \"Corriere\", dove concluse la sua carriera, restandovi fino alla sua morte nel 2001 e dove fu l'editorialista politico tra il 1973 e il 1992, eccezion fatta per le brevi parentesi a \"La Nazione\" e al \"Giornale\".\nScrittore.\nPiazzesi fu anche scrittore di successo. Nel 1973 vinse il Premio Estense per il suo primo libro \"La svolta dell'America\". Nel 1975 Rizzoli pubblic\u00f2 un libro dall'autore anonimo, dal titolo \"Berlinguer e il Professore\". L'anonimo era proprio Piazzesi. Il libro fu salutato come uno tra i primi romanzi di genere fantapolitico pubblicato in Italia. Ebbe un enorme successo, venendo pubblicato in sei lingue e superando le 400.000 copie vendute.\nSempre da anonimo, Piazzesi pubblic\u00f2 ancora un altro romanzo dello stesso genere, ancora con Rizzoli: \"I soldi in Paradiso\", nel quale compare tra i personaggi Gianni Agnelli.\nSolamente nel febbraio 1976 Piazzesi sciolse il mistero sulla vera identit\u00e0 dell'autore dei due libri."}
{"id": "1358775", "revid": "1573940", "url": "https://it.wikipedia.org/wiki?curid=1358775", "title": "SoltyRei", "text": " \u00e8 una serie animata in 24 episodi realizzata nel 2005 dagli studi Gonzo e AIC.\nTrama.\nDa 12 anni Roy Revant ha un solo obiettivo: ritrovare la figlia Rita, perduta durante l'incidente noto come \"Blast Fall\". Dopo aver promesso di ritrovarla al capezzale della moglie Sara, Roy si lancia in un'indagine privata che gli costa la carriera in polizia. Trova lavoro come cacciatore di taglie per l'agenzia della sua amica Miranda Maverick, che dopo aver perso il marito nell'incidente cresce da sola la figlia Kasha.\nRoy abita in un palazzo di propriet\u00e0 di Miranda. Nel suo appartamento, troppo spazioso per una persona sola, consuma pasti frugali e si rilassa ascoltando la musica di un vecchio giradischi, melanconico ricordo del tempo in cui aveva una famiglia. Le abitudini di Roy sono per\u00f2 destinate a cambiare radicalmente con l'arrivo di Solty, una ragazza che sembra aver perduto la memoria e dimostra capacit\u00e0 fuori dal comune.\nMentre il cielo notturno continua ad essere sovrastato dall\"'Aurora Shell\", letale scudo magnetico simile ad un'aurora boreale, la \"sezione 7\" \u00e8 impegnata a contrastare le azioni dei fratelli Anderson (Rose, Larry, Andy) e di chiunque si opponga al potere della onnipresente RUC (Reestablishment Universe Committee), un organismo che controlla tutti gli aspetti della vita della citt\u00e0 e produce i \"resemble\", protesi cibernetiche rivelatesi utili dopo il primo \"Blast Fall\". Dotate di armature potenziate, i 4 membri della squadra, Silvia, Accela, Integra e Celica rispondono direttamente ad Ashley, il direttore esecutivo RUC, costituendo il braccio armato di un potere invasivo ma destinato ad essere scosso dalle fondamenta dagli emarginati di cui gli Anderson si fanno paladini.\nPersonaggi.\nRUC e Sezione 7.\nSilvia Ban.\nCombattiva e decisa, Silvia ha una fiducia estrema in Ashley, di cui finisce per innamorarsi. Diventer\u00e0 molto amica di Kasha, che la definir\u00e0 come un'adulta che si comporta spesso come una bambina. La ladra Rose \u00e8 l'avversaria naturale di Silvia, mentre la sua specialit\u00e0 \u00e8 il combattimento corpo a corpo.\nIntegra Martel.\nIntegra coordina le \"Proceed\" della sezione 7. Nel tempo libero adora fare shopping.\nCelica Yayoi.\nAllegra ma spesso svogliata sul lavoro, Celica \u00e8 il tiratore scelto della squadra. Ha perduto la sorella e appena ha un momento libero porge omaggio alla sua tomba. \u00c8 molto amica di Accela, e nonostante atteggi spensieratezza e attaccamento al lavoro per solo interesse ha un forte senso della giustizia e un forte attaccamento alla squadra.\nAccela Warrick.\nAccela Warrick \u00e8 la \"Proceed\" pi\u00f9 dotata della Sezione 7, selezionata per un misterioso progetto. Estremamente sensibile, diventer\u00e0 amica di Solty, ed \u00e8 alla perenne ricerca dei suoi genitori scomparsi durante il \"Blast Fall\". \u00c8 specialista nelle indagini informatiche.\nAshley Links.\nAshley \u00e8 il direttore esecutivo della RUC. Freddo e distaccato con i sottoposti, non riesce a superare il proprio oscuro passato. Il suo corpo \u00e8 quasi integralmente costituito da \"Resemble\"."}
{"id": "1358781", "revid": "174925", "url": "https://it.wikipedia.org/wiki?curid=1358781", "title": "Z\u00e9lia gattai", "text": ""}
{"id": "1358782", "revid": "116992424", "url": "https://it.wikipedia.org/wiki?curid=1358782", "title": "Giansiro Ferrata", "text": "Biografia.\nInsieme ad Alberto Carocci e Leo Ferrero fond\u00f2 la rivista letteraria \"Solaria\" nel 1926. Insigne studioso della letteratura italiana, diresse per la casa editrice Arnoldo Mondadori Editore le collane \"Classici Contemporanei Italiani\" e \"I Meridiani\".\nEbbe anche un piccolo ruolo nel film \"La notte\" di Michelangelo Antonioni del 1961."}
{"id": "1358787", "revid": "224230", "url": "https://it.wikipedia.org/wiki?curid=1358787", "title": "Associazione temporanea di imprese", "text": "Per associazione temporanea di imprese, o raggruppamento temporaneo di imprese, spesso indicate con gli acronimi \"ATI\" o \"RTI\", nel diritto societario italiano, si intende una forma giuridica nella quale pi\u00f9 imprese si uniscono per partecipare insieme alla realizzazione di un progetto specifico.\nLo specifico scopo pu\u00f2 essere la partecipazione a gare d'appalto per le quali le singole imprese non possiedono, individualmente, tutte le competenze operative, caratteristiche, categorie o classifiche richieste nel bando.\nTipologia delle ATI.\nLe ATI possono essere di tipo orizzontale, verticale o misto.\nTutte le imprese riunite sono responsabili nei confronti dell'amministrazione dell'esecuzione dell'intera opera. \nCaratteristiche.\nElementi giuridici.\nNel caso di un'Associazione temporanea d'imprese di tipo verticale, la mandataria \u00e8 l'unica responsabile nei confronti del committente della corretta e puntuale esecuzione dell'opera. Diversamente, nel caso di ATI orizzontale, tutte le imprese saranno solidalmente responsabili nei confronti della stazione appaltante (art. 48, comma 5, d. lgs. 50/2016, cosiddetto \"Codice degli appalti pubblici\").\nLa composizione dell'ATI \u00e8 generalmente immodificabile, salvo i casi espressamente disciplinati ai commi 17 e 18 dello stesso art. 48, cit. In tal senso, la mandataria ha anche l'onere di provvedere a sostituire con la propria struttura o con un'altra azienda una mandante che eventualmente non fosse in grado di eseguire la parte dell'opera di propria competenza (ad esempio in caso di fallimento di una delle mandanti).\nStruttura.\nUn'associazione temporanea d'imprese \u00e8 composta da un'azienda capogruppo, detta \"mandataria\", alla quale le altre aziende che ne fanno parte, dette mandanti, danno l'incarico di trattare con il committente l'esecuzione di un'opera, quasi sempre attraverso la partecipazione a gare d'appalto.\nScopi.\nLo scopo dell'ATI \u00e8 partecipare all'assegnazione di appalti, in particolare nel settore delle grandi costruzioni.\nI vantaggi di questo tipo di aggregazione sono diversi a seconda delle aziende:\nA titolo di esempio, nel caso della realizzazione di grandi costruzioni, le mandanti potrebbero essere aziende specializzate nell'installazione di impianti tecnologici (impianti elettrici, di riscaldamento e climatizzazione ecc.), mentre nel caso di infrastrutture, ad esempio stradali, le mandanti hanno strutture specifiche nei mezzi di sollevamento, nella fabbricazione di elementi prefabbricati, nella fornitura di calcestruzzo preconfezionato e simili.\nDurata.\nUn'associazione temporanea d'imprese ha solitamente durata coincidente con l'esecuzione dell'opera per la quale \u00e8 stata costituita e si scioglie nel momento in cui l'opera \u00e8 conclusa e tutte le partite economiche aperte per la stessa sono state chiuse, ossia con l'avvenuto incasso del corrispettivo finale. Questo non esclude tuttavia che un'ATI costituita per la partecipazione ad una gara d'appalto possa nel frattempo partecipare ad altre gare ed eventualmente aggiudicarsi altre commesse che ne prolungano pertanto l'esistenza.\nEsistono inoltre forme particolari di associazione d'imprese, i cosiddetti consorzi stabili, che costituiscono associazioni che prevedono una durata indeterminata, spesso formate da grandi committenti e dai loro abituali subappaltanti, che possono a volte rimanere inattive per lungo tempo e comunque rimanere giuridicamente in essere."}
{"id": "1358791", "revid": "599013", "url": "https://it.wikipedia.org/wiki?curid=1358791", "title": "Suore angeliche di San Paolo", "text": "Le suore angeliche di San Paolo sono un istituto religioso femminile di diritto pontificio: i membri di questa congregazione pospongono al loro nome la sigla A.S.P.\nStoria.\nLa congregazione, parallela a quella maschile dei barnabiti, sorse attorno al 1530 a opera del sacerdote italiano Antonio Maria Zaccaria e della contessa di Guastalla Ludovica Torelli, di cui lo Zaccaria era cappellano.\nLa forma organizzativa assunta dalle prime comunit\u00e0 di angeliche fu inizialmente fluida, non ancora controllata dall'alto: gruppi di donne si erano staccati dalle famiglie per raccogliersi in case scelte spesso nelle periferie dei centri urbani, in zone malfamate. Questi luoghi in cui si svolgeva una vita comunitaria priva di gerarchie, non si presentavano agli occhi degli abitanti della citt\u00e0 come conventi tradizionali. La Torelli, ceduti nel 1539 i suoi stati a Ferrante I Gonzaga,non divenne mai un'angelica pur avendo pronunciato i voti nelle mani di Paola Antonia Negri (detta la \"divina madre\" per le sue doti mistiche) eccezionale figura carismatica che diresse la vita spirituale di barnabiti e angeliche per oltre vent'anni.\nLe angeliche vennero approvate, con bolla del 15 gennaio 1535, da papa Paolo III, che diede loro la regola di Sant'Agostino, l'abito delle domenicane e le esent\u00f2 dalla clausura, autorizzandole a uscire dai monasteri per le opere di apostolato: le religiose svolsero grande attivit\u00e0 accanto all'arcivescovo Carlo Borromeo per la riforma morale e sociale della Chiesa milanese nell'et\u00e0 della controriforma. Il nome di \"angeliche\" venne formalmente approvato da Paolo III il 6 agosto 1545.\nCon una serie di provvedimenti di papa Pio V, ripresi poi da Gregorio XIII nel 1572, a tutte le comunit\u00e0 religiose femminili venne imposto l'obbligo della clausura. Le angeliche vennero trasformate cos\u00ec in ordine monastico contemplativo, mettendo fine alla loro proficua attivit\u00e0 di apostolato: la Torelli reag\u00ec fuggendo dal monastero.\nLe loro costituzioni vennero redatte dal barnabita Carlo Bascap\u00e8 su mandato dell'arcivescovo Carlo Borromeo e vennero approvate da papa Urbano VIII con breve del 12 maggio 1625. Furono angeliche anche quattro sorelle di papa Gregorio XIV.\nIl primo monastero delle angeliche, quello di San Paolo a Milano, venne chiuso nel 1785 dall'imperatore Giuseppe II e nel 1810 le autorit\u00e0 napoleoniche soppressero l'ordine; l'ultima monaca angelica mor\u00ec nel 1846, causando l'estinzione dell'ordine.\nNel 1879 il barnabita Pio Mauri restaur\u00f2 le angeliche a Lodi e il 21 aprile 1882 la Santa Sede approv\u00f2 l'ordine: nel 1919 papa Benedetto XV esent\u00f2 le angeliche dalla clausura e nel 1926 le angeliche dei monasteri di Milano, Arienzo e Fivizzano si trasformarono in suore.\nAttivit\u00e0 e diffusione.\nLe angeliche di San Paolo si occupano prevalentemente dell'istruzione e dell'educazione cristiana della giovent\u00f9, alle opere parrocchiali e all'apostolato missionario.\nSono presenti in Albania, Belgio, Brasile, Cile, Filippine, Kosovo, Italia, Polonia, Portogallo, Repubblica Democratica del Congo, Spagna e Stati Uniti d'America. La sede generalizia, dal 1948, \u00e8 a Roma.\nAl 31 dicembre 2005, la congregazione contava 240 religiose in 38 case."}
{"id": "1358793", "revid": "709565", "url": "https://it.wikipedia.org/wiki?curid=1358793", "title": "Mammella", "text": "La mammella (IPA: //) \u00e8 un organo ghiandolare che nelle femmine di mammifero secerne il latte dopo il parto di uno o pi\u00f9 neonati.\nSi tratta di una struttura caratterizzante la classe dei mammiferi, in particolare gli euteri, l'unico gruppo con evidenti mammelle esterne, presenti peraltro anche nei metateri all'interno della sacca marsupiale.\nNel genere umano l'organo femminile, oltre che strumento di nutrizione, a seguito dello sviluppo nel telarca, \u00e8 anche una caratteristica sessuale secondaria nella donna e pu\u00f2 essere visto anche nella sua valenza simbolica. In italiano, tale organo viene comunemente e meno precisamente chiamato seno.\nFilogenesi.\nLa presenza della ghiandola mammaria secernente latte distingue la classe dei mammiferi. Fu ereditata dai cinodonti della fine del triassico. Nei mammiferi euplacentati, o euteri, queste ghiandole sono organizzate a formare le mammelle propriamente dette, mentre nei marsupiali la forma assume aspetti caratteristici per nutrire un piccolo con un grado di sviluppo ancora arretrato. Le mammelle sono un organo pari e simmetrico, da due come in genere nei primati, fino a 20. I monotremi non possiedono mammelle organizzate, ma il latte, proveniente da ghiandole tubolari, viene sorbito dai cuccioli nella zona cutanea sovrastante lo sbocco dei dotti galattiferi. L'assenza di labbra e vestibolo boccale non permetterebbe in ogni caso la suzione da un eventuale capezzolo. Nei marsupiali i capezzoli sono presenti all'interno del marsupio.\nLa mammella in diversi ordini.\nNei teri le ghiandole mammarie sono tubulari-acinose e si differenziano lungo due direttrici, dette \"linee del latte\", sul lato ventrale del feto in sviluppo. Tali linee procedono dalle ascelle all'inguine, ed in tutta la zona, di formazione di parenchima mammario, si potranno sviluppare, nell'individuo adulto le mammelle. La zona di localizzazione pu\u00f2 essere tutta la linea, con elevato numero di mammelle come in molti insettivori (Soricomorpha), roditori, suiformi, carnivori. Possono altres\u00ec essere localizzate, inguinali in molti ungulati, ascellari nei chirotteri, pettorali nei sirenii, proboscidati e primati.\nIl numero e la posizione delle ghiandole mammarie, complesse o semplici varia quindi notevolmente nei diversi mammiferi ed \u00e8, in genere, proporzionato al numero dei neonati che ciascuna specie pu\u00f2 partorire. I capezzoli e ghiandole possono svilupparsi ovunque, per ogni singola specie, lungo le linee di latte e in generale la maggior parte dei mammiferi sviluppano le ghiandole mammarie a coppie lungo queste linee. Il numero di capezzoli varia da 2 nella maggior parte dei primati e nei proboscidati a 16 nei suiformi. L'Opossum della Virginia ne ha 13, uno dei pochi mammiferi con un numero dispari.\nAnatomia comparata.\nUna forma particolare di mammella \u00e8 quella che presenta una componente prevalente di tessuto adiposo rispetto alla controparte ghiandolare. Tale tipo di mammella si individua nei mammiferi acquatici quali i cetacei e i focidi. Anche l'uomo presenta una mammella di tal fatta: secondo studi evoluzionistici, pare che l'uomo rientri in questi casi differenziandosi, quindi, da altri primati. Oltre che per la mammella, anche l'assenza della pelliccia, viene considerato altro segno particolare di evoluzione nell'habitat acquatico. .\nI seni costantemente sporgenti della donna, insolitamente grandi rispetto alle dimensioni del corpo, sono un unico sviluppo evolutivo il cui scopo non \u00e8 ancora completamente noto, se non per l'aspetto relativo all'evoluzione in ambiente acquatico. Altri mammiferi tendono ad avere ghiandole mammarie meno cospicue che sporgono solo quando effettivamente \u00e8 in atto il riempimento col latte.\nAnatomia umana.\nLa mammella umana \u00e8 un rilievo cutaneo pari (essendocene due) e simmetrico, una destra ed una sinistra, posto nella regione anteriore del torace, ai lati della linea mediana, localizzate tra la terza e la settima costa. L'organo \u00e8 costituito in parte da tessuto adiposo, in parte da strutture ghiandolari che costituiscono la ghiandola mammaria. La mammella poggia su due strutture muscolari: muscolo grande pettorale e muscolo dentato anteriore (infero-lateralmente).\nFino al periodo della pubert\u00e0, le mammelle sono poco sviluppate in entrambi i sessi. Nella pubert\u00e0 lo sviluppo della mammella maschile si interrompe, mentre la mammella femminile, sotto l'influsso degli estrogeni, subisce un notevole sviluppo, sia nella componente adiposa che in quella ghiandolare. La dimensione e la forma dell'organo femminile sono molto variabili, ci\u00f2 \u00e8 principalmente dovuto alla quantit\u00e0 di tessuto adiposo presente e alla sua localizzazione.\nSinonimi.\nCon il termine \"seno\" ci si riferisce allo spazio compreso tra le mammelle. Nel linguaggio comune, questo termine viene spesso usato in riferimento all'organo stesso. Va per\u00f2 precisato che tale termine, in riferimento alla mammella femminile, risulta essere errato, poich\u00e9 il termine indica una concavit\u00e0 (come si pu\u00f2 intuire da espressioni come \"in seno a\", oppure \"insenatura\", le quali indicano entrambe qualcosa che sta dentro, all'interno); il lemma deriva infatti dal latino \"sinus, -us\" cio\u00e8 sinuosit\u00e0, in particolare la sinuosit\u00e0 concava formata dalle pieghe di una veste. Parimenti il termine \"petto\", utilizzato come sinonimo di mammella nel linguaggio comune, indica il torace nel suo insieme.\nLa mammella femminile.\nLa mammella femminile pu\u00f2 essere idealmente suddivisa in quattro quadranti, costituiti da due linee perpendicolari che si intersecano presso il capezzolo.\nStruttura.\nPi\u00f9 nel dettaglio, il tessuto mammario \u00e8 composto da:\nPresso l'apice della mammella si trova il capezzolo, sporgenza esterna di forma conica, nella cui regione apicale presenta 15-20 forellini (pori lattiferi) che costituiscono lo sbocco dei dotti galattofori. Il capezzolo \u00e8 circondato dall'areola, una regione circolare pigmentata avente diametro medio che varia dai 3 agli 8\u00a0cm. L'areola \u00e8 caratterizzata da piccole sporgenze (\"tubercoli di Montgomery\"), dovute alla presenza sottostante di ghiandole sebacee, dette anche ghiandole areolari, esse sono considerate ghiandole mammarie rudimentali. Sia il capezzolo che l'areola sono dotati di fibre muscolari lisce, disposte sia circolarmente che radialmente, che ne permettono la contrazione, formano strutture che prendono il nome di muscoli areolari. La contrazione genera l'erezione del capezzolo ed il corrugamento dell'areola, nonch\u00e9 la contrazione dei dotti galattofori. Ci\u00f2 permette, nel periodo dell'allattamento, un agevole deflusso del latte. Il latte \u00e8 il nutrimento che, in seguito al parto, la madre fornisce al neonato. Il secreto della ghiandola mammaria \u00e8, nei primi giorni, una sostanza amarognola povera di grassi ma particolarmente ricca di proteine e immunoglobuline, detta colostro. Il colostro quindi trasferisce al lattante una sorta di immunit\u00e0 passiva, ha anche propriet\u00e0 lassative. Successivamente ha inizio la secrezione di latte vero e proprio.\nI fasci fibrosi della mammella, talvolta detti retinacoli, si portano in profondit\u00e0 e dividono il parenchima ghiandolare in lobi e lobuli.\nOgni lobulo comprende gli alveoli che fungono da unit\u00e0 secernenti. Gli alveoli sono rivestiti da epitelio semplice poggiante su una membrana basale in cui sono intercalate cellule mioepiteliali che favoriscono la progressione del secreto attraverso dotti di calibro progressivamente crescente. Si comincia con i dotti alveolari per continuare in quelli lobulari ed arrivare ai dotti galattofori. Ogni lobulo ha il suo dotto galattoforo che sbocca lateralmente al capezzolo in un'ampolla, che prende il nome di seno galattoforo, questa ha la capacit\u00e0 di accumulare il secreto prodotto. L'epitelio da cubico semplice dei dotti alveolari diventa pluristratificato non cheratinizzato nei dotti galattofori.\nVasi sanguigni e linfatici.\nL'arteria mammaria esterna (o toracica laterale), ramo dell'arteria ascellare, \u00e8 responsabile della vascolarizzazione della regione superficiale della mammella e dei quadranti laterali (supero-laterale ed infero-laterale) della ghiandola mammaria.\nLe regioni profonde ed i quadranti mediali (supero-mediale ed infero-mediale) della ghiandola mammaria sono vascolarizzati da rami perforanti dell'arteria mammaria interna (o toracica interna), ramo dell'arteria succlavia.\nLa mammella \u00e8 inoltre raggiunta da rami mammari laterali delle arterie intercostali posteriori da II a VI.\nLe vene fanno capo alle vene cefalica, giugulare esterna, mammaria interna e intercostali.\nI linfatici posteriori e laterali fanno capo ai linfonodi ascellari, quelli mediali drenano nei linfonodi mammari interni. Si hanno inoltre anastomosi fra i linfatici delle due mammelle e con i linfatici addominali. Il drenaggio della linfa si deve inoltre ai linfonodi interpettorali di Rotter.\nModificazioni fisiologiche della mammella.\nLa mammella subisce notevoli modificazioni durante la gravidanza. Durante la prima met\u00e0 della gravidanza la secrezione di estrogeni e progestinici induce ipertrofia alveolare e sviluppo di tutti i componenti della mammella, fatta eccezione del tessuto adiposo interstiziale, la cui massa diminuisce. L'areola, infatti, assume una colorazione pi\u00f9 scura ed aumenta di diametro. Ci\u00f2 \u00e8 legato essenzialmente all'azione degli ormoni gonadotropi e, successivamente, dalla prolattina. La consistenza, poi, aumenta notevolmente in seguito al parto, dove l'ossitocina prodotta dall'ipotalamo induce la contrazione delle cellule mioepiteliali e quindi la secrezione di latte durante il periodo dell'allattamento.\nLe mammelle divengono pi\u00f9 turgide durante il periodo mestruale e, in maniera pi\u00f9 o meno evidente, in seguito all'eccitazione femminile. L'invecchiamento porta invece ad un progressivo calo di volume della mammella con riduzione della ghiandola e aumento del tessuto adiposo.\nLa mammella maschile.\nL'organo maschile \u00e8 decisamente meno sviluppato di quello femminile. Nel maschio la mammella \u00e8 costituita da un piccolo rilievo, con una piccola areola ed un piccolo capezzolo (silloide). La struttura ghiandolare sottostante \u00e8 composta da un numero ridotto di strutture alveolari prive di lume. Esistono dotti lattiferi, ma sono brevi e privi di vere e proprie ramificazioni. Durante l'adolescenza, in ogni caso, pu\u00f2 esserci un aumento anche delle dimensioni della mammella maschile (ginecomastia puberale). Tale aumento, in realt\u00e0, \u00e8 seguito solitamente da una regressione in un tempo breve (uno-due anni).\nPatologia umana.\nAnomalie e patologie della mammella.\nTra le patologie che colpiscono la mammella figurano patologie genetiche e patologie legate allo sviluppo.\nTra le patologie genetiche figurano la politelia (la presenza di un soprannumero di capezzoli) o la polimastia (soprannumero di ghiandole mammarie). Sono in genere formazioni poco evidenti, non secernenti, che possono essere confuse con un lipoma se si tratta di ghiandola o con macchie cutanee o nei in caso di capezzoli rudimentali. Hanno la caratteristica di presentarsi costantemente lungo una linea ideale che va dalla cavit\u00e0 ascellare alla radice interna della coscia, la cosiddetta \"linea del latte\", \"milk line\" degli autori anglosassoni e che coincide con quella presente in alcuni mammiferi.\nTra le patologie legate allo sviluppo, si pu\u00f2 verificare nei maschi uno sviluppo volumetrico mono o bilaterale, detto ginecomastia. La mammella femminile, invece, nel corso dello sviluppo pu\u00f2 andare incontro ad un numero maggiore di anomalie, tra cui: \nPossono anche verificarsi casi in cui una o entrambe le mammelle siano mancanti (amastia), sebbene anomalie di questo tipo siano spesso correlate a malformazioni sistemiche ben pi\u00f9 gravi, generalmente incompatibili con la vita.\nIn ogni caso, le patologie vere e proprie sono legate a problemi nel delicato equilibrio degli ormoni provenienti essenzialmente da surrene e, soprattutto, ipofisi. Altri fattori determinanti lo sviluppo di patologie sono eventuali lesioni traumatiche a cui la mammella viene sottoposta o processi infiammatori cronici, che possono sfociare o complicare le forme tumorali (vedi mastopatia).\nUna patologia infiammatoria dovuta a traumi o iatrogena \u00e8 la malattia di Mondor.\nIndizi e sintomi nella storia della patologia della mammella.\nDella patologia delle mammelle si parla nel pi\u00f9 antico documento medico dell'umanit\u00e0 in nostro possesso, ossia il papiro egizio di Edwin Smith. In questo papiro a contenuto prevalentemente chirurgico, vi sono otto riferimenti alle malattie delle mammelle e, in particolare, nel caso 45 descrive per la prima volta nella storia della medicina un tumore della mammella. La presentazione dei casi presentava uno schema ben definito. Alcuni casi esposti nel papiro si riferiscono ad ascessi, traumi e ferite infette, probabilmente dovute piuttosto ad infezioni della parete toracica.\n\u00c8 documentata un'autopsia fatta negli anni sessanta su una mummia egiziana su cui \u00e8 stata riscontrata la presenza di una formazione mammaria che potrebbe essere riconducibile ad un adenoma calcifico. Ippocrate scrive poco sui tumori. Fu il primo ad abbozzare una generica distinzione fra tumori duri e tumori molli, inoltre egli si rivel\u00f2 scettico sul loro trattamento:\u201d \u00e8 meglio evitare ogni trattamento; poich\u00e9 se trattato il paziente morir\u00e0 presto, se lasciato solo pu\u00f2 perdurare per un lungo tempo\u201d\nRiferendosi specificatamente al tumore alla mammella, Ippocrate descrive un emblematico caso clinico:\u201din una donna, ad Abdera, si produsse un carcinoma alla mammella; si presenta cos\u00ec: dal capezzolo scorreva un licore sanguinolento; una volta cessato lo scorrimento ella mor\u00ec\u201d. A parte i sintomi generali di una malattia avanzata, i dati clinici di rilievo del tumore sono la consistenza dura, l'assenza di fenomeni infiammatori e, nel caso della donna di Abdera, la secrezione ematica.\nM. Porcio Catone nel \"De re rustica\" parla del cancro distinguendone tre variet\u00e0: il cancro nero, quello bianco detto anche purulento e quello fistoloso. Una distinzione che non facilita molto la diagnosi, almeno quella di una possibile malignit\u00e0. Per tutte le forme di cancro, soprattutto nella mammella, Catone consiglia applicazioni esterne di cavolo; a suo dire era una vera panacea.\nA livello diagnostico il significato del termine cancro fu coniato da Galeno di Pergamo asserendo che \u201cessi provengono dalla bile nera, ma da una specie di bile nera che non bolle: se questo umore presenta un eccesso di acidit\u00e0, si formano dei carcinomi ulcerati: per questa ragione sono di colorito pi\u00f9 nero che i prodotti flogistici, e non sono caldi: su questi tumori le vene sono ancora piene e pi\u00f9 tese che sui tumori infiammatori: questi vasi non sono gi\u00e0 pi\u00f9 rossi, come nell'infiammazione, ma il loro colore corrisponde a quello dell'umore donde i carcinomi hanno origine. Per la densit\u00e0 di questo umore, il cancro \u00e8 incurabile, perocch\u00e9 esso umore non pu\u00f2 essere n\u00e9 deviato n\u00e9 tolto via, non cede ai purganti generali, si ride dei medicamenti pi\u00f9 o meno dolci che si possono applicare, mentre sotto l'influenza dei rimedi pi\u00f9 attivi subisce a volte delle esacerbazioni\u201d.\nSecondo Ambroise Par\u00e9: \u201cTra le specie di cancri ve ne sono due principali, ossia uno non ulcerato, volgarmente chiamato apostematoso e quasi da tutti gli antichi cancro occulto o larvato, l'altro ulcerato e manifesto. Infine vi sono dei cancri che hanno sede nelle parti interne, come intestini, mesentere, matrice, retto ed altre parti interiori. Le femmine ne sono affette pi\u00f9 degli uomini. Ogni cancro \u00e8 quasi incurabile, o difficilissimo da guarirsi. Quando ha sede nella mammella, apporta spesso infiammazione sotto le ascelle o tumefazione delle ghiandole di questa regione.\u201d\nEgli fu il primo ad aver riconosciuto la relazione tra il tumore primitivo e la sua diffusione ai linfonodi. \nUna pi\u00f9 accurata distinzione fra tumori benigni e tumori maligni della mammella si deve a Marco Aurelio Severino che nella sua opera descrive il primo adenoma che chiama Glandula. Ritiene, inoltre, che l'asportazione dei tumori benigni pu\u00f2 prevenire una loro possibile trasformazione maligna.\nDopo una prima fase antica della medicina, quasi interamente ipotetica dal punto di vista patogenetico, subentra una fase di transizione, rinascimentale, in cui i metodi di osservazione sono ancora embrionali, ma in cui si sviluppano modificazioni essenziali per la conoscenza pratica delle malattie e sulla loro interpretazione teorica. Anche la diagnosi fa piccoli, ma costanti progressi. Giovanni Battista Morgagni descrive alcuni tumori benigni della mammella che manifestano dolori e sintomi congestizi nel periodo mestruale e un tumore comprendente un piccolo pezzo di osso.\nChirurgia plastica del seno.\nLa chirurgia plastica \u00e8 in grado di rimodellare il seno, a scopo di miglioramento estetico oppure per riparare i danni indotti da interventi quali l'asportazione di un tumore. Di frequente, vengono utilizzate protesi in silicone o altro.\nTali protesi per\u00f2 presentano aspetti controversi, in parte discussi ed esaminati nelle relative voci.\nLa mammella come alimento.\nL'uso alimentare delle mammelle era in passato diffuso ed \u00e8 per esempio testimoniato in libri di cucina romani quali il celebre \"De re coquinaria\" (\"L'arte culinaria\") di Marco Gavio Apicio. Ai tempi dei romani le mammelle di scrofa, denominate \"sumen\", erano molto apprezzate e venivano in genere sbollentate e poi grigliate, oppure farcite in vari modi.\nAttualmente nella macellazione degli animali di allevamento le mammelle vengono invece spesso considerate un sottoprodotto e asportate prima della scuoiatura; esse possono poi essere smaltite come rifiuti oppure utilizzate nella preparazione di mangimi per animali o di fertilizzanti.\nEsistono comunque ancora aree dove vengono prodotti alimenti a base di mammella bovina destinati all'alimentazione umana come il salume valdostano \"teteun\" o la \"t\u00e9tine fum\u00e9e\", oggi tipica del cantone di Friburgo ma che un tempo era molto pi\u00f9 diffusa almeno nell'ambito della Svizzera."}
{"id": "1358794", "revid": "110157", "url": "https://it.wikipedia.org/wiki?curid=1358794", "title": "Prodigal Son (The Saints)", "text": "Prodigal Son \u00e8 un album dei The Saints, pubblicato nel 1988."}
{"id": "1358798", "revid": "1318658", "url": "https://it.wikipedia.org/wiki?curid=1358798", "title": "Herman Bang", "text": "Dopo essersi laureato in filosofia all'Universit\u00e0 di Copenaghen nel 1877, lavor\u00f2 come giornalista scrivendo per i quotidiani \"Dagbladet and Nationaltidende\" e i periodici \"Ude og Hjemme\" e \"K\u00f8benhavn\".\nNel 1884 debutta come attore; successivamente lavora anche come stage director, prima a Parigi nel 1894 e poi al Folketeater di Copenaghen (1898-1901).\nHerman Bang \u00e8 soprattutto conosciuto per aver rivoluzionato la tecnica del romanzo. Claude Monet lo definisce come il primo scrittore \"impressionista\".\nDopo lo scandalo suscitato dal suo primo romanzo: \"Generazioni senza speranza (Haabl\u00f8se Sl\u00e6gter)\" (1880) Bang lascia la Danimarca e si trasferisce a Parigi, dove introduce e mette in scena per la prima volta Ibsen e Strindberg al Teatro dell'Opera.\nCostantemente attaccato dalla stampa danese perch\u00e9 omosessuale, Bang trascorrer\u00e0 gran parte della sua vita all'estero (Berlino, Vienna, Meiningen e Praga). \nMuore nel 1912 durante una tourn\u00e9e di letture negli Stati Uniti.\nFilmografia.\nDalle opere di Bang sono stati tratte almeno una decina di versioni cinematografiche e televisive:\nda Les quatre diables. Excentrisk Novelle (1890)\nda Mika\u00ebl (1904)\nda Ved Vejen (1886)"}
{"id": "1358803", "revid": "287204", "url": "https://it.wikipedia.org/wiki?curid=1358803", "title": "NGC 5253", "text": "NGC 5253 \u00e8 una galassia peculiare nella costellazione del Centauro.\nSi individua 2 gradi a nord-ovest della stella \"i Centauri\"; \u00e8 una galassia nana, tra le pi\u00f9 vicine conosciute, appena al di fuori del Gruppo Locale (dista 5 milioni di anni-luce dalla Via Lattea) e le sue dimensioni sono inferiori a quelle della Piccola Nube di Magellano. Non ha una forma regolare, presentandosi attraverso telescopi riflettori come un'ellisse chiara dai contorni sfumati; una nebulosa ne attraversa il nucleo da sud-est. Fa parte del gruppo di galassie a cui appartengono pure M83 e NGC 4945, pi\u00f9 altre galassie minori; nel 1895 fu osservata una supernova nella parte nord-est della galassia, che fu classificata all'epoca con la sigla Z Centauri."}
{"id": "1358804", "revid": "290948", "url": "https://it.wikipedia.org/wiki?curid=1358804", "title": "Ammonio Idrato", "text": ""}
{"id": "1358806", "revid": "108107", "url": "https://it.wikipedia.org/wiki?curid=1358806", "title": "Stati Federati della Micronesia", "text": ""}
{"id": "1358807", "revid": "1524446", "url": "https://it.wikipedia.org/wiki?curid=1358807", "title": "Jalgpalliklubi Narva Trans", "text": "Lo Jalgpalliklubi Narva Trans, meglio noto come Trans Narva, \u00e8 una societ\u00e0 calcistica estone con sede nella citt\u00e0 di Narva. Milita in Meistriliiga, la massima serie del calcio estone.\nStoria.\nLa squadra nasce nel 1979 con il nome di Football Club Avtomobilist Narva, nel 1985 cambia il nome in Football Club Autobaas Narva e nel 1991 assume la denominazione attuale.\nCon la ritrovata indipendenza dell'Estonia fu collocato nella Meistriliiga, campionato che disputa ininterrottamente fin dalla sua fondazione, raggiungendo nel 2021 un record di 31 stagioni, condiviso col .\nNel 2001 vinse la Coppa d'Estonia, suo primo trofeo, ottenendo per la prima volta l'accesso alla Coppa UEFA.\nNel 2006 la squadra fin\u00ec al secondo posto, miglior risultato di sempre in campionato, e si qualific\u00f2 per la seconda volta in Coppa UEFA. Nel 2007 e nel 2008 vinse la Supercoppa nazionale.\nDopo oltre un decennio di piazzamenti validi per partecipare alle coppe europee, dal 2014 al 2016 concluse nella parte medio-bassa della classifica.\nHa chiuso la Meistriliiga 2017 al quinto posto, ma, con l'incorporazione dell'Infonet Tallinn nel Levadia Tallinn, il piazzamento \u00e8 sufficiente per partecipare ai preliminari di UEFA Europa League 2018-2019; il cammino si interrompe subito contro i bosniaci dello Zeljeznicar, che vincono 2-0 e 3-1 il doppio incontro di andata e ritorno. In campionato si classifica al 4\u00ba posto.\nNel 2019 conquista la Coppa d'Estonia battendo in finale il Kalju N\u00f5mme per 2-1 ai supplementari; torna cos\u00ec a vincere la Eesti Karikas dopo diciotto anni, nonch\u00e9 a sollevare un trofeo a undici anni dall'ultima Supercoppa d'Estonia. In Meistriliiga arriva 6\u00ba.\nNel 2020 perde la finale di Supercoppa d'Estonia contro il Flora Tallinn, che si impone per 2-0. Successivamente arriva di nuovo in finale di Coppa d'Estonia, anche in questo caso contro il Flora Tallinn, dal quale \u00e8 sconfitto per 2-1. In campionato non va oltre l'ottavo posto, assicurandosi la permanenza in massima serie solo nelle ultime giornate. Va meglio l'anno successivo, in quanto si classifica sesto gi\u00e0 al termine della stagione regolare, evitando cos\u00ec la successiva poule retrocessione.\nStatistiche.\nPartecipazione ai campionati.\nLe statistiche comprendono le stagioni a partire dal 1992, anno della fondazione del campionato estone.\nCoppe europee.\nIl Trans Narva conta 17 partecipazioni alle coppe europee:"}
{"id": "1358810", "revid": "1718925", "url": "https://it.wikipedia.org/wiki?curid=1358810", "title": "Il giorno aveva cinque teste", "text": "Il giorno aveva cinque teste \u00e8 il quarto album del cantautore Lucio Dalla.\nIl disco.\nNel 1973 Dalla decide di cessare la collaborazione per i testi con Sergio Bardotti e Gianfranco Baldazzi (autori di quasi tutte le sue canzoni incise finora), e si rivolge al poeta bolognese Roberto Roversi per una collaborazione che attraverser\u00e0 4 anni e tre album. Il disco si caratterizza per una sperimentazione di nuove sonorit\u00e0, in brani come \"\u00c8 l\u00ec\" o \"Passato, presente\"; i testi affrontano in molti casi tematiche sociali, come l'emigrazione in \"Un'auto targata \u00abTO\u00bb\" (forse il brano pi\u00f9 significativo dell'album) e gli incidenti sul lavoro in \"L'operaio Gerolamo\"; molto bella per\u00f2 \u00e8 anche \"Il coyote\", favola sulla fantasia.\nNel finale di \"La bambina\" \u00e8 presente invece un notevole assolo di sax di Lucio Dalla.\nL'unico brano dell'album firmato dal solo cantautore senza Roversi, in quanto privo di testo, \u00e8 \"Pezzo zero\", nel quale Dalla canta in scat.\nIl brano \"La canzone di Orlando\" fu eseguito in concerto anche durante il tour del 1979 \"Banana Republic\" con Francesco De Gregori, e venne inserito anche nel disco tratto dai concerti.\nL'inizio del brano \"Un'auto targata \u00abTO\u00bb\" \u00e8 una citazione dell'introduzione della canzone \"La storia di Maddalena\", scritta da Ron nel 1971 ed incisa da Sophia Loren ed inclusa nella colonna sonora del film La mortadella di Mario Monicelli (con la stessa Loren, Gigi Proietti, Susan Sarandon e Danny DeVito).\nCome per il precedente, la produzione \u00e8 di Roberto Formentini, mentre gli arrangiamenti sono curati dal maestro Ruggero Cini. Nella copertina non sono per\u00f2 riportati i nomi dei musicisti, eccetto quello di Toto Torquati, che suona le tastiere.\nLa copertina del disco, apribile, raffigura un disegno simbolico, con un gruppo di persone disposte in due colonne, le donne a sinistra e gli uomini a destra, con costumi diversi legati alle varie epoche storiche, e solo l'uomo e la donna del presente sono vicini e nudi; all'interno vi \u00e8 invece una foto di Lucio Dalla di spalle con la coppola. Nelle ristampe la copertina non \u00e8 pi\u00f9 apribile. Su entrambe le ristampe in CD, i brani \"Ad una fermata del tram\", \"Un'auto targata \u00abTO\u00bb\" e \"La canzone di Orlando\" presentano errori di battitura, facendo fede alla prima stampa su LP."}
{"id": "1358811", "revid": "1543377", "url": "https://it.wikipedia.org/wiki?curid=1358811", "title": "Teoria neutrale dell'evoluzione", "text": "La teoria neutrale dell'evoluzione molecolare (o semplicemente \"teoria neutrale dell'evoluzione\") \u00e8 una teoria sviluppata a cavallo degli anni sessanta e settanta del XX secolo dal biologo giapponese Motoo Kimura. La teoria ha determinato lo sviluppo della cosiddetta \"ipotesi neutralista\", che ipotizza un ruolo delle mutazioni neutrali nei processi evolutivi. Per questo la teoria neutrale dell'evoluzione si \u00e8 posta storicamente in contrasto con le due posizioni estreme del panselezionismo (con la sua ipotesi \"selezionista\") e del mutazionismo (\"ipotesi mutazionista\"). In realt\u00e0 tale teoria \u00e8 attualmente considerata come un contributo al neodarwinismo, da affiancarsi piuttosto che contrapporsi alla corpus della nuova sintesi. \nLa teoria \u00e8 stata inoltre un ulteriore contributo per lo sviluppo e l'applicazione dell'orologio molecolare. \nStoria.\nI concetti di base della teoria erano gi\u00e0 stati espressi da Kimura nella met\u00e0 degli anni sessanta e ancora prima Suoeka aveva ipotizzato che le mutazioni neutrali fossero molto diffuse nei genomi. Un'esposizione organica della teoria avvenne per\u00f2 solo nel 1968; essa fu seguita l'anno successivo dalla pubblicazione di Jack L. King e Thomas H. Jukes dal titolo \"Not Darwinian evolution\". Nei decenni seguenti inizi\u00f2 un dibattito su quale delle diverse teorie, tra cui quella neutrale, avesse un ruolo di rilievo nella spiegazione dei meccanismi evolutivi: il cosiddetto dibattito \"neutralismo-selezionismo\". Inizialmente il pensiero di Kimura fu anche interpretato come antidarwiniano; in realt\u00e0 lo stesso fautore della teoria ha successivamente affermato: \"La teoria non nega il ruolo della selezione naturale nel determinare il corso dell'evoluzione adattativa\". Negli ultimi due decenni, Tomoko Otha, un'allieva di Kimura, ha parzialmente rivisitato la teoria del maestro, sviluppando la teoria quasi neutrale dell'evoluzione molecolare.\nLe basi concettuali della teoria.\nKimura, cos\u00ec come prima Sueoka, not\u00f2 che nei genomi la grandissima parte delle differenze era dovuta a mutazioni neutrali, mutazioni che non alteravano la fitness dell'organismo e che quindi non erano selezionabili dalla selezione naturale. Kimura ipotizz\u00f2, dunque, che la maggior parte dei cambiamenti non adattativi tra specie avvenissero tramite due processi: la formazione di nuovi alleli neutrali (tramite le mutazioni neutrali) e la loro \"fissazione\" nella popolazione tramite l'azione della deriva genetica. Questi alleli cio\u00e8, o sono eliminati da pool genetico oppure aumentano in frequenza fino a \"fissarsi\", cio\u00e8 a restare permanentemente nella popolazione.\nA monte sono due i principali meccanismi con cui le mutazioni neutrali possono generarsi. Il primo \u00e8 correlato al fatto che il codice genetico \u00e8 degenerato. Per questo molte mutazioni possono cambiare un codone, ma trasformarlo in uno che pur diverso codifica per lo stesso amminoacido; si avr\u00e0 cos\u00ec un prodotto genico esattamente identico a quello iniziale. Il secondo motivo \u00e8 che anche quando una mutazione porta all'inserimento di un amminoacido diverso nella catena proteica che ne deriva, la funzionalit\u00e0 della proteina pu\u00f2 non venire intaccata; questo, ad esempio, se l'amminoacido sostituito presenta le stesse caratteristiche chimiche di quello originale o se \u00e8 presente in un sito non essenziale per lo scopo della proteina.\nIl motivo per cui queste mutazioni si accumulano \u00e8 che, essendo neutrali, non sono soggette a selezione naturale. Le mutazioni positive sono in realt\u00e0 molto rare e quelle negative sono soggette a rapida selezione negativa. Quelle neutrali non hanno effetto e quindi non hanno forze che vi si oppongono. Esse si accumulano liberamente e possono aumentare in seguito a deriva.\nOggi non viene pi\u00f9 messa in dubbio la veridicit\u00e0 della teoria quanto, piuttosto, il suo peso nella generale teoria dell'evoluzione. Ad esempio ci si interroga sulla quantit\u00e0 (e il \"peso\") degli alleli neutrali rispetto a quelli non neutrali e soprattutto sul fatto che l'adattamento \u00e8 considerato oggi come il motore dell'evoluzione.\nLa teoria quasi neutrale dell'evoluzione molecolare.\nLa teoria proposta da Otha a partire dagli anni settanta, ma esposta organicamente nel 1993, tiene conto dell'esistenza di mutazioni che possono essere parzialmente positive o parzialmente negative. Inoltre si afferma che il meccanismo predominante nell'evoluzione molecolare pu\u00f2 essere diverso a seconda della dimensione della popolazione. Per popolazioni piccole avr\u00e0 maggiore peso il ruolo della deriva genetica; per popolazioni numerose, la selezione naturale."}
{"id": "1358812", "revid": "1982", "url": "https://it.wikipedia.org/wiki?curid=1358812", "title": "Myanmar", "text": ""}
{"id": "1358814", "revid": "300067", "url": "https://it.wikipedia.org/wiki?curid=1358814", "title": "Giorgia Sottana", "text": "Alta 177 cm, gioca come guardia nel Famila Basket Schio. La scorsa stagione ha giocato al Flammes Carolo, a Charleville-M\u00e9zi\u00e8res, al confine franco-belga. In precedenza ha giocato due stagioni al Fenerbah\u00e7e\nCarriera.\nNei club.\nGioca con la Reyer Venezia, con cui ha esordito in Serie A1 nel 2003-04. Con la squadra veneta ha disputato anche due EuroCoppe. Nel 2005-06 ha giocato anche con il Basket Treviso, in Serie A2. Ha vinto la Coppa Italia 2008.\nIl 20 settembre 2011 firma un contratto con il Taranto Cras Basket, con cui vince uno scudetto e una Coppa Italia. A fine agosto 2012 passa quindi alla Famila Schio.\nHa segnato 16 punti ed \u00e8 stata l\"'mvp\" nella sfida di Supercoppa italiana vinta contro Taranto il 7 ottobre 2012. Ha vinto poi anche la Coppa Italia nella finale contro Lucca e completato il \"treble\" con la conquista dello scudetto, sempre in finale contro Lucca, il 4 maggio. Si \u00e8 laureata campionessa d'Italia per la terza volta il 4 maggio 2014.\nNel 2017 si trasferisce in Francia nel . Ad inizio 2018 passa al .. Per la stagione 2019-2020 torna in Francia al Flammes Carolo, che ha raggiunto per due volte la semifinale del campionato francese. Nella stagione 2020-2021 torna in Italia nella Famila Basket Schio.\nIn Nazionale.\n\u00c8 nel giro della nazionale giovanile sin dal 2001 e ha esordito in quella maggiore nel corso dell'Europeo del 2007."}
{"id": "1358815", "revid": "1318658", "url": "https://it.wikipedia.org/wiki?curid=1358815", "title": "CDS/ISIS", "text": "CDS/ISIS \u00e8 un software per sistemi di conservazione e recupero dell'informazione sviluppato, mantenuto e distribuito dall'UNESCO. \u00c8 stato distribuito per la prima volta nel 1985 e da allora sono state create oltre 20000 licenze dall'UNESCO e dalla rete mondiale di distributori. \u00c8 particolarmente adatto ad applicazioni bibliografiche e per gestire i cataloghi di biblioteche, sia piccole che medio/grandi. Sono state prodotte versioni in arabo, cinese, inglese, francese, tedesco, italiano, portoghese, russo, spagnolo e molte altre lingue. L'UNESCO rende disponibile il software gratuitamente per scopi non commerciali, bench\u00e9 ai distributori sia concesso di farsi rimborsare le spese.\nIl nome CDS/ISIS \u00e8 un acronimo che sta per \"Computerised Documentation Service / Integrated Set of Information Systems\". \"Il pacchetto \u00e8 concesso alle biblioteche dei paesi in via di sviluppo come software per lo sviluppo di sistemi informativi\" (dal 2003).\nIn principio CDS/ISIS girava sui computer mainframe di IBM ed era stato scritto alla met\u00e0 degli anni '70 sotto la direzione/coordinamento di Giampaolo Del Bigio per l'UNESCO Computerized Documentation Syatem (CDS).\nEra basato sulle incorporate ISIS (Integrated Set of Information Systems) dell'Organizzazione Internazionale del Lavoro di Ginevra.\nNel 1985 fu prodotta una versione per mini e microcomputers scritta in Pascal. Girava su PC IBM con MS-DOS. \"WINISS\", la versione per Windows, per la prima volta mostrata nel 1995, pu\u00f2 funzionare su un singolo computer o in rete LAN.\nIl componente client/server \"JavaISIS\" permetteva il collegamento a un DBMS remoto via Internet ed era disponibile per Windows, GNU/Linux e Macintosh. Successivamente \"GenISIS\" permette di produrre forms Web HTML per ricerche sul database CDS/ISIS.\nLe \"ISIS_DLL\" forniscono le API per lo sviluppo di applicativi basati su CDS/ISIS.\nIn Italia \u00e8 distribuito da DBA (Associazione per la documentazione le biblioteche e gli archivi). DBA \u00e8 un'associazione non-profit, nata nel 1990 con lo scopo di diffondere i sistemi informativi per la documentazione, le biblioteche, gli archivi e promuovere ricerche, nuove applicazioni e interventi di formazione."}
{"id": "1358816", "revid": "1543377", "url": "https://it.wikipedia.org/wiki?curid=1358816", "title": "Codici nazionali della FIFA", "text": "La FIFA assegna un codice di tre lettere, detto \"trigramma FIFA\", a ciascun suo paese membro e non-membro. Questi sono i codici ufficiali usati dalla FIFA e dalle sue confederazioni continentali (AFC, CAF, CONCACAF, CONMEBOL, OFC e UEFA) come nomi abbreviativi dei paesi e dipendenze nelle competizioni ufficiali.\nCodici dei membri FIFA.\nCi sono attualmente 211 membri FIFA, ognuno con il suo codice univoco.\nCodici dei non-membri FIFA usati dalla FIFA o dalle confederazioni.\nI codici seguenti si riferiscono a paesi o territori dipendenti che attualmente non sono affiliati alla FIFA, ma appaiono negli archivi della FIFA o sono usati regolarmente dalle confederazioni.\nCodici irregolari.\nI codici seguenti si riferiscono a paesi o territori dipendenti che attualmente non sono affiliati alla FIFA. Sebbene essi siano membri o associati alle loro confederazioni regionali, questi codici non sono regolarmente usati nelle comunicazioni della FIFA.\nCodici obsoleti.\nI codici seguenti sono obsoleti in quanto il paese ha cessato di esistere oppure ha cambiato nome o codice o \u00e8 diventato parte di un altro paese.\nDifferenze tra i codici FIFA e i codici CIO.\nSebbene la gran parte dei codici FIFA siano uguali ai codici del Comitato Olimpico Internazionale (CIO) usati per i Giochi olimpici, ci sono alcune discrepanze:\nCi sono inoltre alcuni paesi che sono affiliati alla FIFA ma non al CIO, e viceversa:\nDifferenze tra i codici FIFA e i codici ISO.\nMentre molti codici FIFA sono identici ai corrispondenti codici CIO, ci sono molte pi\u00f9 differenze con i codici stabiliti dal ISO, elencati nello standard 3166-1 alpha-3."}
{"id": "1358817", "revid": "131358", "url": "https://it.wikipedia.org/wiki?curid=1358817", "title": "Narva Trans", "text": ""}
{"id": "1358824", "revid": "767487", "url": "https://it.wikipedia.org/wiki?curid=1358824", "title": "Valeria Zanoli", "text": "Guardia di 172 cm, ha giocato in Serie A1 con La Spezia e Cavezzo.\nCarriera.\nNei club.\nCresciuta nel Basket Cavezzo, nel 2003-04 \u00e8 stata ceduta in prestito alla TermoCarispe La Spezia. Con la squadra ligure ha disputato anche l'EuroCoppa. Tornata a Cavezzo, ha conquistato la promozione in Serie A1 nel 2004-05. Ha saltato l'ultima parte della stagione 2006-07 per un infortunio e Cavezzo intanto \u00e8 retrocessa nuovamente in Serie A2. Nella primavera 2009 ha conquistato la seconda promozione nella massima serie in carriera, poi vanificata dalla rinuncia all'iscrizione nella massima serie.\nDall'estate del 2009 gioca in Serie A2 con la Libertas Basket Bologna. Con le emiliane ha vinto due Coppa Italia di Serie A2: nel 2010 e nel 2012.\nNel 2012-2013 passa a Vigarano, con cui ha vinto la Coppa Italia di Serie A3 ed \u00e8 stata la MVP del trofeo. \u00c8 stata promossa inoltre in Serie A2.\nIn Nazionale.\nHa giocato con la nazionale italiana giovanile nel 2002 e 2004 e nel 2007 ha esordito anche in quella maggiore. \u00c8 tornata in nazionale grazie a Gianni Lambruschi, che l'ha convocata per l'Europeo del 2007. In totale conta 23 presenze e 73 punti."}
{"id": "1358827", "revid": "44638", "url": "https://it.wikipedia.org/wiki?curid=1358827", "title": "Giovanni Lambruschi", "text": ""}
{"id": "1358829", "revid": "131358", "url": "https://it.wikipedia.org/wiki?curid=1358829", "title": "Sint-Truidense VV", "text": ""}
{"id": "1358831", "revid": "110157", "url": "https://it.wikipedia.org/wiki?curid=1358831", "title": "Division I 1989-1990", "text": "La Division I 1989-1990 \u00e8 stata la 87\u00aa edizione della massima serie del campionato belga di calcio disputata tra il settembre 1989 e il maggio 1990 e conclusa con la vittoria del , al suo ottavo titolo.\nCapocannoniere del torneo fu Frank Farina (), con 24 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1990-1991, altre tre alla Coppa UEFA 1990-1991 e la vincitrice della coppa nazionale alla Coppa delle Coppe 1990-1991."}
{"id": "1358833", "revid": "166217", "url": "https://it.wikipedia.org/wiki?curid=1358833", "title": "Col de l'\u00c9chelle", "text": ""}
{"id": "1358835", "revid": "62244", "url": "https://it.wikipedia.org/wiki?curid=1358835", "title": "Division I 1990-1991", "text": "La Division I 1990-1991 \u00e8 stata la 88\u00aa edizione della massima serie del campionato belga di calcio disputata tra il settembre 1990 e il maggio 1991 e conclusa con la vittoria del , al suo ventunesimo titolo.\nCapocannoniere del torneo fu Erwin Vandenbergh (), con 23 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla Coppa dei Campioni 1991-1992, altre tre alla Coppa UEFA 1991-1992 e la vincitrice della coppa nazionale alla Coppa delle Coppe 1991-1992."}
{"id": "1358837", "revid": "181699", "url": "https://it.wikipedia.org/wiki?curid=1358837", "title": "Gaspar Oswald", "text": "Era frate operaio scolopio professo di origine morava.\nBiografia.\nNato in Boemia, Oswald entr\u00f2 nell'ordine degli Scolopi nel 1749 a Lipnic, viaggi\u00f2 in Italia e in Germania per studiare l'architettura di quei paesi. \nA Oswald, ingegnere ufficialmente riconosciuto, sono attribuite venti chiese (tra le quali quelle di Kecskem\u00e9t, Veszpr\u00e9m, B\u00e1cs, Bercel) e molte altre opere quali gli episcopi di V\u00e1c e Kalocsa, la villa chiamata \"castello di Migazzi\" nei pressi di Ver\u0151ce (vicino a V\u00e1c), i conventi scolopi di Kalocsa, Veszpr\u00e9m e Tata.\nLa prima opera conosciuta di Oswald \u00e8 la progettazione nel 1754, su incarico del rettore della casa Norbert Conr\u00e1di, della chiesa e del convento scolopio di Veszpr\u00e9m.\nMa la vera fortuna di Oswald inizia dopo aver conosciuto a Vienna il cardinal Migazzi, che dal 1762 \u00e8 vescovo di V\u00e1c. Migazzi incarica Oswald di soprintendere ai cantieri di tutta la diocesi. Trasferitosi nella ridente cittadina sulle rive del Danubio, Oswald passer\u00e0 il resto della sua vita in Ungheria (morir\u00e0 nella sua casa di V\u00e1c il 22 ottobre 1781). \nTra 1764 e 1777 dirige nella citt\u00e0 danubiana i lavori ai cantieri dell'arco di trionfo e della nuova cattedrale, edifici entrambi progettati dall'architetto franco-viennese di origine italiana Isidore Canevale.\nTra il 1768 e il 1005 soprintende ai lavori del palazzo vescovile.\nNel 1766 invece, \u00e8 chiamato al convento scolopio di Tata per dare consigli al locale priore Jakab Valero riguardo ad alcuni lavori di ampliamento della casa.\nDal 1773 lavora alla chiesa parrocchiale di Kecskem\u00e9t, intitolata all'Assunzione in cielo di Nostro Signore Ges\u00f9 Cristo, completata nel 1799 (). \nNel 1773 \u00e8 chiamato a lavorare a Kalocsa, bella cittadina del sud del paese dall'illustre passato. Il locale arcivescovo J\u00f3zsef Batthy\u00e1ny (1727-1799) vuole infatti incaricarlo di realizzare un nuovo progetto per il suo episcopio. Egli propone un edificio simile a quello in corso di realizzazione a V\u00e1c. Nel 1775 iniziano i lavori alla nuova residenza, che viene dotata di una facciata principale semplice, decorata al centro da un balcone, sorretto da colonne d'ordine tuscanico. I lavori per\u00f2 saranno completati solo nel 1817 con alcune modifiche ispirate al palazzo vescovile di Granvaradino.\nNel 1779 Oswald \u00e8 incaricato di costruire per il vescovo cardinale Migazzi un palazzo (detto poi \"Musa Cristoforo\" o \"Migazziburg\") lungo il Danubio, nella cittadina di Ver\u00f6ce, a nord di V\u00e1c."}
{"id": "1358838", "revid": "131358", "url": "https://it.wikipedia.org/wiki?curid=1358838", "title": "Sporting Charleroi", "text": ""}
{"id": "1358839", "revid": "124928752", "url": "https://it.wikipedia.org/wiki?curid=1358839", "title": "Division I 1991-1992", "text": "La Division I 1991-1992 \u00e8 stata la 89\u00aa edizione della massima serie del campionato belga di calcio disputata tra il settembre 1991 e il maggio 1992 e conclusa con la vittoria del , al suo nono titolo.\nCapocannoniere del torneo fu Josip Weber (), con 26 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla UEFA Champions League 1992-1993, altre tre alla Coppa UEFA 1992-1993 e la vincitrice della coppa nazionale alla Coppa delle Coppe 1992-1993."}
{"id": "1358843", "revid": "1983214", "url": "https://it.wikipedia.org/wiki?curid=1358843", "title": "Macea", "text": "Macea (in ungherese \"M\u00e1csa\") \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 2 villaggi: Macea e S\u00e2nmartin.\nNel territorio del comune sono stati rinvenuti reperti del Neolitico e dell'Et\u00e0 del bronzo, ma il primo documento che cita Macea risale al 1380.\nLuoghi di interesse del comune sono:\nNel comune di Macea si svolgono un festival e un'esposizione dedicati alla caricatura e all'umorismo."}
{"id": "1358845", "revid": "599013", "url": "https://it.wikipedia.org/wiki?curid=1358845", "title": "Benny Nielsen", "text": "Specializzato nella farfalla ha vinto la medaglia d'argento nei 200\u00a0m farfalla alle Olimpiadi di Seoul 1988."}
{"id": "1358846", "revid": "110157", "url": "https://it.wikipedia.org/wiki?curid=1358846", "title": "Division I 1992-1993", "text": "La Division I 1992-1993 \u00e8 stata la 90\u00aa edizione della massima serie del campionato belga di calcio disputata tra il settembre 1992 e il maggio 1993 e conclusa con la vittoria del , al suo ventiduesimo titolo.\nCapocannoniere del torneo fu Josip Weber (), con 31 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla UEFA Champions League 1993-1994, altre tre alla Coppa UEFA 1993-1994 e la vincitrice della coppa nazionale alla Coppa delle Coppe 1993-1994."}
{"id": "1358847", "revid": "125494594", "url": "https://it.wikipedia.org/wiki?curid=1358847", "title": "Visto d'ingresso", "text": "Il visto di ingresso \u00e8 l'atto con il quale uno Stato concede a un individuo straniero il permesso di accedere nel proprio territorio, per un certo periodo di tempo e per determinati fini. \u00c8 internazionalmente noto con il nome breve di \"visa\", dal latino \"charta visa\" (\"carta che \u00e8 stata vista\").\nCaratteristiche e tipologie.\nIl visto pu\u00f2 essere contenuto in un documento a s\u00e9 o, pi\u00f9 comunemente, stampato sul passaporto del richiedente o contenuto in foglio da allegare al medesimo. Non tutti gli Stati richiedono il visto per l'ingresso nel loro territorio, ritenendo in certi casi sufficiente il passaporto o la carta di identit\u00e0, in seguito ad accordi di libera circolazione.\nA seconda del motivo di viaggio sono disponibili diverse tipologie di visto:\nEsistono poi altre tipologie di visti per casi particolari, come i viaggi diplomatici o le operazioni chirurgiche.\nVisto all'arrivo.\nIn alcuni casi il visto pu\u00f2 anche essere ottenuto all'arrivo, allo stesso prezzo di quando viene richiesto al consolato o pagando una commissione aggiuntiva. In questo caso si parla di VOA (\"Visa on arrival\"). Con il passaporto italiano si pu\u00f2 ottenere il VOA in trentasei Paesi.\nVisto elettronico.\nIl visto elettronico o \"eVisa\" (dall'inglese \"electronic visa\") \u00e8 una procedura semplificata di richiesta del visto, che permette di evitare le code al consolato e snellisce la burocrazia, in quanto permette di pagare con carta di credito o di debito e di stampare il visto direttamente a casa propria, ritirarlo al consolato tramite appuntamento o all'aeroporto di arrivo. Al 2020 quarantatr\u00e8 Paesi hanno implementato l'uso del visto elettronico. Con il passaporto italiano si ha accesso a ventidue Paesi con il visto elettronico.\nGli accordi internazionali.\nI cittadini degli Stati che hanno sottoscritto la convenzione di Schengen (Svizzera, Islanda, Norvegia e Liechtenstein e quasi tutti quelli dell'Unione europea tranne Irlanda, Croazia, Bulgaria e Romania) possono entrare liberamente in Italia e soggiornarvi senza limitazioni, mentre gli altri sono soggetti a controlli di frontiera, in molti casi con l'obbligo del visto d'ingresso rilasciato da un consolato italiano all'estero.\nCome orientamento generale sono di regola esenti dall'obbligo del visto tutti i cittadini degli Stati del continente americano, mentre sono in genere soggetti all'obbligo del visto i cittadini provenienti da Stati del continente africano e asiatico.\nRestrizioni.\nHenley &amp; Partners ogni anno compila un indice sulle restrizioni dei visti, che classifica i Paesi in base all'apertura delle loro restrizioni sui visti e requisiti per i visti. L'indice si basa sul database International Air Transport Association.\nL'organizzazione mondiale del turismo nella sua annuale relazione Visa ha concluso che i trenta Paesi i cui cittadini sono stati meno colpiti da restrizioni sui visti nel 2015 sono stati (in base ai dati forniti dall'OMT, sulla base di informazioni provenienti da istituzioni ufficiali nazionali):\nLa media mondiale nel 2015 era 89, tra le economie avanzate il punteggio medio \u00e8 stato di 154 e tra le economie emergenti, 73 (Russia ha segnato 93, l'India 50 e la Cina 46)."}
{"id": "1358848", "revid": "287204", "url": "https://it.wikipedia.org/wiki?curid=1358848", "title": "Bocce ai XV Giochi del Mediterraneo", "text": "Petanque.\nLe gare di p\u00e9tanque si sono svolte solo in ambito maschile."}
{"id": "1358849", "revid": "767487", "url": "https://it.wikipedia.org/wiki?curid=1358849", "title": "Johnny the Fox", "text": "Johnny the Fox \u00e8 il settimo album dei Thin Lizzy, pubblicato nel 1976."}
{"id": "1358850", "revid": "287204", "url": "https://it.wikipedia.org/wiki?curid=1358850", "title": "Anthony Mosse", "text": "Specializzato nello stile di nuoto denominato farfalla, ha vinto la medaglia di bronzo nei 200m farfalla alle Olimpiadi di Seoul 1988."}
{"id": "1358851", "revid": "124375948", "url": "https://it.wikipedia.org/wiki?curid=1358851", "title": "Franco Latini", "text": "Biografia.\nInizi\u00f2 l'attivit\u00e0 nel mondo dello spettacolo nei primi anni cinquanta, come cantante nei locali notturni, dove fu notato da Nino Meloni che lo volle con s\u00e9 nella Compagnia del Teatro Comico Musicale di Radio Roma, acquisendo quindi fama nelle riviste e nei programmi di intrattenimento. Come attore partecip\u00f2 anche, dagli anni cinquanta ai settanta, a film di non eccelso rilievo, soprattutto come comparsa; in uno, \"Mondo pazzo... gente matta!\" del 1965, ricopre un ruolo da protagonista accanto a Silvana Pampanini.\n\u00c8 principalmente noto per essere stato la voce di numerosissimi cartoni animati: dagli anni sessanta agli anni ottanta ha infatti doppiato gran parte dei personaggi delle serie di cortometraggi \"Looney Tunes\" e \"Merrie Melodies\". Inoltre ha prestato la voce anche a personaggi come Paperino (negli anni ottanta), Barney Rubble ne \"Gli antenati\", il gatto Tom in \"Tom &amp; Jerry\", Skeletor nella prima serie di \"He-Man e i dominatori dell'universo\" (poi sostituito da Oreste Rizzini), Napo Orso Capo, Top Cat e molti altri. Ebbe modo di lavorare per la serie \"I cuccioli\" delle Fiabe sonore, dove prest\u00f2 la voce al perfido gatto.\nHa inoltre doppiato Stan Laurel nella versione italiana di tutti i cortometraggi di \"Stanlio e Ollio\" in coppia con Carlo Croccolo, voce di Oliver Hardy.\nAlla fine degli anni settanta fond\u00f2 una propria societ\u00e0 di doppiaggio, la Effe Elle Due, attiva fino alla seconda met\u00e0 degli anni ottanta. Uno dei primi lavori dell'azienda fu l'edizione italiana del \"Muppet Show\", ma in seguito si occup\u00f2 principalmente di telenovelas e serie televisive d'animazione. La societ\u00e0 si occup\u00f2 anche del doppiaggio televisivo di numerosi cortometraggi delle serie \"Tom &amp; Jerry\", \"Looney Tunes\" e \"Merrie Melodies\", dei film \"Looney, Looney, Looney Bugs Bunny Movie\", \"Le 1001 favole di Bugs Bunny\" e \"Daffy Duck e l'isola fantastica\" e di alcuni special televisivi sui Looney Tunes. I doppiaggi della Effe Elle Due erano solitamente diretti dallo stesso Latini, che era spesso uno degli interpreti principali (nei cartoni animati ricopriva anche pi\u00f9 ruoli contemporaneamente), soprattutto dopo che nel 1981 aveva perso una gamba in un incidente e aveva deciso di dedicarsi esclusivamente al doppiaggio.\nMor\u00ec per un ictus al policlinico Agostino Gemelli la sera del 2 febbraio 1991, all'et\u00e0 di 63 anni.\nDal 2002 al 2004, nella sezione \"Le voci di Cartoonia\" del Festival del doppiaggio Voci nell'Ombra, \u00e8 stata assegnata una targa col suo nome a un doppiatore italiano che si era distinto nel campo dell'intrattenimento per bambini e ragazzi. I vincitori furono, nell'ordine, Carlo Bonomi, Vittorio Stagni e Roberto Del Giudice.\nVita privata.\nFranco Latini \u00e8 stato il padre delle doppiatrici Ilaria e Laura Latini, avute con la dialoghista Maria Pinto (molto attiva per la Effe Elle Due, la maggior parte dei corti dei Looney Tunes vennero adattati da lei). Con la relazione avuta con l'attrice e doppiatrice Piera Vidale, invece, Franco ebbe l'unico figlio maschio: Fabrizio Vidale.\nIlaria lavor\u00f2 con il padre doppiando tra i tantissimi altri personaggi il canarino Titti (di cui \u00e8 la voce italiana ancora oggi), mentre Fabrizio (tra gli altri) doppi\u00f2 Speedy Gonzales dopo la morte del padre, negli anni novanta e duemila. Laura Latini, invece, fu la voce, a fianco al padre, del topino Pixie in Pixie e Dixie dove Franco Latini doppiava Jinksi (Mr. Jinks)."}
{"id": "1358853", "revid": "1543377", "url": "https://it.wikipedia.org/wiki?curid=1358853", "title": "Daihatsu Terios", "text": "La Daihatsu Terios \u00e8 un SUV compatto di segmento B costruito dalla Daihatsu dal 1997. Presentato nei vari mercati sotto diversi nomi, rappresenta il modello destinato a sostituire la Feroza. Al termine del 2017 ne \u00e8 stata presentata la terza serie.\nPrima generazione (1997-2005).\nLa prima serie fu prodotta dal 1997 al 2005. \nLa Terios era una piccola fuoristrada compatta disponibile con carrozzeria 5 porte e abitacolo a 5 posti con portellone posteriore apribile lateralmente e ruota di scorta esterna. Nacque per sostituire la fuoristrada Feroza. Il pianale di base era a longheroni, la trazione era disponibile nella versione integrale permanente o due ruote motrici (posteriore). \nSul mercato italiano era proposta in tre differenti allestimenti: la versione SX la pi\u00f9 completa, la CX e la versione DB denominata \"Autocarro\".\nNel 2000 venne presentato un restyling (codice J102) che presentava lievi modifiche all\u2019esterno e all\u2019interno. Venne cambiata la mascherina anteriore e i paraurti inoltre l\u2019interno\nPresentava finiture migliori con nuovi tessuti e nuova plancetta per il climatizzatore.\nLe motorizzazioni prodotte sono state tre, le prime due per il mercato europeo, la terza per il mercato asiatico e paesi latini:\nIl terzo motore era il 1.3 16V Turbo erogante 140 cavalli non offerto in Europa ma solo sul mercato interno giapponese ed esportato solo in alcuni paesi con guida a destra. Questa versione sportiva denominata \"Terios Turbo Aero\" era caratterizzata anche da un body kit esterno e da migliorie alla meccanica; venne ribassato l\u2019assetto e migliorato l\u2019impianto frenante inoltre presentava paraurti specifici e minigonne laterali. La trasmissione era automatica a quattro rapporti e la trazione integrale permanente.\nSul mercato giapponese venne venduta anche una derivata della Terios pi\u00f9 compatta denominata Terios Kid progettata secondo le specifiche delle kei car quindi lunga soli 3,40 metri ed equipaggiata con un motore da 660 cc erogante massimo 64 cavalli.\nProduzione.\n\u00c8 stata commercializzata con diversi nomi e marchi: sul mercato giapponese \u00e8 stata venduta anche nelle concessionarie Toyota dal maggio 1999 al gennaio 2006 ribattezzata Toyota Cami nella versioni con motore 1.3 aspirato a trazione integrale o posteriore e nella versione sportiva 1.3 Turbo Aero da 140 cavalli. \nIn Cina \u00e8 stata prodotta dalla joint-venture FAW-Toyota e venduta a marchio Dario Terios. In Indonesia dalla Terios \u00e8 stata ricavata la Daihatsu Taruna, una fuoristrada pi\u00f9 grande che conservava la parte centrale dell\u2019abitacolo della piccola Terios comprensiva di portiere ma aveva il passo allungato, vano motore pi\u00f9 ampio e bagagliaio pi\u00f9 grande. \nIn Malesia \u00e8 stato prodotto dalla Perodua e venduto rimarchiato Perodua Kembara.\nIn Cina venne inoltre prodotto da Zotye Auto lo \"Zotye 2008\" che \u00e8 una copia non autorizzata della prima serie di Terios.\nSeconda generazione (2006-2017).\nLa seconda serie \u00e8 stata presentata ai vari saloni nella parte finale del 2005 ed entra in produzione nel gennaio del 2006 con diversi nomi: oltre a Daihatsu Terios utilizzato globalmente \u00e8 stata commercializzata come Daihatsu Be-go (in Giappone, Cina e Costa Rica) e Toyota Rush.\nEra disponibile in due versioni di passo: quella standard \u00e8 stata venduta in tutti i mercati mentre quella a passo lungo era destinata soprattutto ai mercati emergenti del sud est asiatico e poteva ospitare sette passeggeri. Il nuovo telaio di base \u00e8 sempre a longheroni ma risulta pi\u00f9 largo e lungo e di conseguenza la carrozzeria raggiunge i 4,10 metri di lunghezza e l\u2019abitacolo \u00e8 pi\u00f9 spazioso. Il motore \u00e8 in posizione anteriore e la trazione \u00e8 integrale permanente, munito di un terzo differenziale centrale che ripartisce la coppia motrice al 50/50 tra avantreno e retrotreno; inoltre dispone del blocco anche in fase di movimento del differenziale centrale (tramite un pulsante in plancia). I modelli base invece sono disponibile anche in versione a due ruote motrici con trazione posteriore.\nOltre al propulsore da 1,3 litri era disponibile un nuovo motore da 1,5 litri e 105 CV. Il cambio \u00e8 un manuale a 5 rapporti e optional sulla 1.5 un automatico a 4 rapporti.\nNel 2008 \u00e8 stata sottoposta ai crash test dell'Euro NCAP, ottenendo il punteggio di quattro stelle per quanto riguarda la sicurezza automobilistica.\nNel novembre 2008 venne lanciato in Europa un leggero restyling che ha introdotto una nuova mascherina frontale con una barra cromata con nuovi paraurti.\nInterrotta la distribuzione europea di tutta la gamma Daihatsu nel 2013, il modello ha continuato a essere venduto sui mercati asiatici fino al 2017.\nTerza generazione (dal 2017).\nLa terza generazione della Terios viene progettata insieme a Toyota esclusivamente per i mercati emergenti asiatici; la Daihatsu si era ritirata dal mercato europeo a causa di problemi finanziari e di conseguenza la nuova generazione della fuoristrada venne appositamente costruita per le esigenze dei paesi emergenti (dove gi\u00e0 in passato era prodotta nelle versioni specifiche con carrozzeria allungata a passo lungo e sette posti).\nSviluppata in poco pi\u00f9 di tre anni (nome in codice F800) il design definitivo venne approvato gi\u00e0 nel 2015 ed \u00e8 opera di Mark Widjaja e Eiji Fujibayashi. Il principale obiettivo era di ridurre i costi di produzione, anche a causa della mancanze della versione europea che assorbiva gran parte della produzione; venne abbandonata la trazione integrale e venne adottato un pianale di base non \u00e8 pi\u00f9 a longheroni ma a monoscocca in acciaio con motore longitudinale e trazione posteriore, piattaforma di origine Toyota gi\u00e0 utilizzata sul monovolume Avanza. Il passo viene allungato fino a 2,685 metri e la carrozzeria ha una lunghezza di 4,435 metri (poco pi\u00f9 grande della vecchia Grand Terios a sette posti). \nL\u2019influenza Toyota \u00e8 visibile nello stile della carrozzeria che possiede un design caratterizzato da linee spigolose e taglienti tipiche del nuovo corso stilistico della casa giapponese; la Terios infatti continuer\u00e0 a essere commercializzata anche come \"Toyota Rush\" in alcuni mercati asiatici. \nIl motore disponibile \u00e8 il quattro cilindri 1.5 sedici valvole Toyota 2NR-VE alimentato a benzina con fasatura variabile VVT-i erogante 103 CV accoppiato a un cambio manuale a 5 rapporti o automatico a 4 rapporti. \nLa produzione parte nel novembre 2017 presso lo stabilimento di Karawang in Indonesia appartenente alla divisione Astra-Daihatsu Motor e nel 2018 viene avviata anche nello stabilimento di Rawang in Malaysia appartenente alla Perodua. In Giappone la terza serie non viene pi\u00f9 venduta."}
{"id": "1358854", "revid": "1983214", "url": "https://it.wikipedia.org/wiki?curid=1358854", "title": "Mi\u0219ca", "text": "Mi\u0219ca \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 4 villaggi: Mi\u0219ca, Satu Nou, V\u00e2n\u0103tori, Zerindu Mic.\nLa zona di Mi\u0219ca \u00e8 molto conosciuta tra chi pratica la pesca sportiva e la caccia. \nTra i monumenti, presentano un certo rilievo la chiesa protestante riformata di V\u00e2n\u0103tori, risalente al XIII secolo, la chiesa cattolica di Satu Nou e la chiesa ortodossa di Mi\u0219ca."}
{"id": "1358856", "revid": "287204", "url": "https://it.wikipedia.org/wiki?curid=1358856", "title": "Misca", "text": ""}
{"id": "1358857", "revid": "110157", "url": "https://it.wikipedia.org/wiki?curid=1358857", "title": "Division I 1993-1994", "text": "La Division I 1993-1994 \u00e8 stata la 91\u00aa edizione della massima serie del campionato belga di calcio disputata tra il settembre 1993 e il maggio 1994 e conclusa con la vittoria del , al suo ventitreesimo titolo e secondo consecutivo.\nCapocannoniere del torneo fu Josip Weber (), con 31 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono cinque: la squadra campione si qualific\u00f2 alla UEFA Champions League 1994-1995, altre tre alla Coppa UEFA 1994-1995 e la vincitrice della coppa nazionale alla Coppa delle Coppe 1994-1995."}
{"id": "1358860", "revid": "767487", "url": "https://it.wikipedia.org/wiki?curid=1358860", "title": "Bad Reputation (Thin Lizzy)", "text": "Bad Reputation \u00e8 l'ottavo album dei Thin Lizzy, pubblicato nel 1977."}
{"id": "1358864", "revid": "287204", "url": "https://it.wikipedia.org/wiki?curid=1358864", "title": "Jozsef Szabo", "text": ""}
{"id": "1358866", "revid": "226458", "url": "https://it.wikipedia.org/wiki?curid=1358866", "title": "Jakab Valero", "text": "Il padre Iacobus Antonius a S. Thoma Aquinate Valero nacque a Baja nel 1725. Entrato nell'ordine scolopio, nel 1744 divenne maestro dei bambini nel convento di Nyitra. Fu catechista a Magyar\u00f3v\u00e1r nel 1745-1746. Nel 1747 inizi\u00f2 gli studi di filosofia a Pest (dove fu anche precettore presso le nobili famiglie dei Grassalkovich e dei Festetics). Nel 1752 lo troviamo studente di teologia a Nyitra, e nel 1753-1755 precettore in casa Batthy\u00e1ny.\nNegli anni seguenti fu maestro di retorica e poesia, lettore di filosofia, lettore di logica, metafisica e matematica a Pest e Prividgye, professore di teologia scolastica e dogmatica a Debrecen.\nNel 1764-1766 ricopr\u00ec la carica di vice rettore e professore di geometria a Szenc.\nNel 1767 fu trasferito al convento di Tata, dove svolse la funzione di superiore e quindi rettore e prefetto scolastico. Sotto la sua direzione fu rinnovato il convento, con l'aiuto dell'architetto scolopio Gaspar Oswald.\nNel 1772 si rec\u00f2 a Roma per partecipare al capitolo generale dell'ordine. Mor\u00ec a Pest nel 1798."}
{"id": "1358867", "revid": "1568601", "url": "https://it.wikipedia.org/wiki?curid=1358867", "title": "Colle San Pietro", "text": "Colle San Pietro \u00e8 un colle che si sviluppa a nord della citt\u00e0 di Verona, cui \u00e8 stato sempre legato. Il colle \u00e8 l'appendice meridionale dei monti Lessini, che insieme al monte Baldo formano le Prealpi Veronesi. Il colle si alza per poche decine di metri sopra Verona e la sua importanza \u00e8 data pi\u00f9 dalla storia che lo lega alla citt\u00e0, che da aspetti naturalistici. Si pensa che la parola Verona potrebbe derivare dalla parola italiana di origine etrusca \"verone\" del significato \"terrazza\" proprio riferito al colle San Pietro, primo nucleo abitativo.\nStoria antropica.\nSul colle si svilupp\u00f2 il primo nucleo abitativo di Verona, fondato probabilmente dai Veneti intorno al VI o V secolo a.C.\nI romani trasferirono il nucleo abitativo nell'ansa dell'Adige e ritrasformarono il colle in senso monumentale: intorno al I secolo a.C. venne costruito il teatro romano di Verona, nel quale sopra la cavea si sviluppavano tre terrazze, una sopra l'altra, larghe all'incirca 120 metri, che si concludevano in una spianata che vedeva un tempio realizzato tramite rapporti di simmetria, che svolgeva anche una funzione scenografica.\nLa zona lentamente mut\u00f2 e il teatro venne coperto da edifici fatiscenti e, intorno all'VIII secolo, in cima al colle sorse una piccola chiesa, dedicata a San Pietro da cui prende il nome il colle. Attorno a questa, nel XIV secolo, venne costruito su ordine dei Visconti un castello, che venne ultimato nel 1393. Il castello venne ampliato continuamente fino al XVIII secolo, con veri palazzi, polveriere, depositi e fabbricati di vario genere.\nDurante la dominazione francese si decise di abbattere tutte le strutture sul colle, che vennero rimpiazzate, molti anni dopo, dalla caserma austriaca di Castel San Pietro, presente ancora oggi. Il castello fu progettato e realizzato tra il 1852 ed il 1858, su ordine del feldmaresciallo Radetzky, dai genieri austriaci sotto la supervisione di Conrad Petrasch.\nOggi ai piedi del colle si sviluppa il teatro romano, riportato alla luce dopo scavi archeologici e utilizzato oggi per rappresentazioni teatrali, mentre sulle sue pendici sono presenti molte ville, soprattutto del XVIII e XIX secolo. Castel San Pietro, sulla sommit\u00e0, \u00e8 raggiungibile a piedi mediante una serie di scalinate che partono dalla base del colle, presso Ponte Pietra, mentre la funicolare costruita negli anni quaranta \u00e8 stata riaperta nel 2017."}
{"id": "1358868", "revid": "131358", "url": "https://it.wikipedia.org/wiki?curid=1358868", "title": "Sint-Truiden VV", "text": ""}
{"id": "1358871", "revid": "289247", "url": "https://it.wikipedia.org/wiki?curid=1358871", "title": "Club Li\u00e9geois", "text": ""}
{"id": "1358873", "revid": "78273", "url": "https://it.wikipedia.org/wiki?curid=1358873", "title": "Dimitri Volkov", "text": ""}
{"id": "1358874", "revid": "110157", "url": "https://it.wikipedia.org/wiki?curid=1358874", "title": "Division I 1994-1995", "text": "La Division I 1994-1995 \u00e8 stata la 92\u00aa edizione della massima serie del campionato belga di calcio disputata tra il settembre 1994 e il maggio 1995 e conclusa con la vittoria del , al suo ventiquattresimo titolo e terzo consecutivo.\nCapocannoniere del torneo fu Aurelio Vidmar (), con 22 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono otto: la squadra campione si qualific\u00f2 alla UEFA Champions League 1995-1996, tre alla Coppa UEFA 1995-1996, la vincitrice della coppa nazionale alla Coppa delle Coppe 1995-1996 e altre tre squadre alla coppa Intertoto 1995."}
{"id": "1358877", "revid": "62004", "url": "https://it.wikipedia.org/wiki?curid=1358877", "title": "Marta Bastianelli", "text": "Dal 2008 \u00e8 affiliata al Gruppo Sportivo Fiamme Azzurre.\nCarriera.\nGli esordi e il titolo mondiale Elite.\nOriginaria di Lariano, inizi\u00f2 a gareggiare all'et\u00e0 di 10 anni, nel 1997. Nella categoria allieve vinse il titolo di campionessa italiana su strada e il bronzo a cronometro. Nel 2004 divent\u00f2 Juniores e al campionato mondiale di Verona dello stesso anno vinse la medaglia d'argento nella gara in linea riservata alla sua categoria. Tesserata fino al 2005 per il G.S. Lariano (sponsorizzato Acqua &amp; Sapone), alla fine dello stesso anno pass\u00f2 al G.S. Safi-Pasta Zara-Manhattan, debuttando nella categoria Elite.\nLa sua migliore stagione fu il 2007. Durante l'anno ottenne il secondo posto al Giro di San Marino, due podi di tappa e l'undicesimo posto finale al Giro d'Italia, la medaglia d'argento Under-23 ai campionati europei e il terzo posto al Grand Prix de Plouay, valido per la Coppa del mondo. Il 29 settembre di quell'anno si laure\u00f2 quindi campionessa del mondo Elite a Stoccarda, vincendo per distacco dopo una fuga di 15 chilometri coronata dal terzo posto di Giorgia Bronzini e grazie al gioco di squadra di Noemi Cantele (quinta classificata). Vinse cos\u00ec il titolo iridato dieci anni dopo la vittoria di Alessandra Cappellotto, unica italiana prima di lei ad aver vinto un campionato del mondo in linea.\n2008-2015: la squalifica e il rientro.\nNella primavera del 2008, in maglia CMax-Dil\u00e0, colse diversi piazzamenti in prove di Coppa del mondo, tra cui il secondo posto alla Freccia Vallone. Il 28 luglio 2008, in seguito a un controllo antidoping avvenuto il 5 luglio precedente durante i campionati europei ad Arona (nei quali aveva ottenuto la medaglia di bronzo in linea Under-23), venne rilevata la sua positivit\u00e0 alla fenfluramina, un derivato anfetaminico, anoressizzante, un tempo usato per le diete dimagranti, messo ormai fuori commercio per i suoi effetti collaterali. Questo non le permise di partecipare ai Giochi olimpici di Pechino di quella stessa estate, per i quali venne sostituita come titolare dalla pistard Vera Carrara.\nIl 20 aprile 2009 venne ricevuta dal Tribunale Arbitrale dello Sport di Losanna, che la squalific\u00f2 per un anno a partire dal 5 luglio 2008; un mese dopo, il 29 maggio, in seguito ad un ricorso dell'Unione Ciclistica Internazionale, la sanzione venne raddoppiata per terminare in data 5 luglio 2010. Bastianelli ritorn\u00f2 alle gare con la maglia della Fenixs-Petrogradets il 17 luglio 2010 al Gran Premio Carnevale d'Europa a Cento, terminando venticinquesima nel gruppo delle migliori giunto al traguardo in volata. Successivamente concluse settima nella classifica generale del Th\u00fcringen Rundfahrt, corsa a tappe tedesca, e vinse il titolo nazionale nell'inseguimento a squadre con i colori delle Fiamme Azzurre. Nel 2011 pass\u00f2 tra le file della nuova MCipollini-Giambenini, ma in stagione non and\u00f2 oltre un quinto posto al Ronde van Gelderland in aprile. L'anno dopo, sempre in maglia MCipollini, si classific\u00f2 seconda alla Euregio Cup, battuta da Marianne Vos, e terza nella prova in linea dei campionati italiani in Valsugana, anticipata dalle fuggitive Giada Borgato e Silvia Valsecchi.\nNel 2013 si trasferisce alla Faren-Kuota: durante l'anno, oltre a cogliere dei piazzamenti nelle corse in Cina (Tour of Chongming Island e Tour of Chongming), ritorna al successo aggiudicandosi la seconda tappa del Tour du Languedoc-Roussillon. Nel maggio 2014 diventa madre di una bimba, Clarissa; tornata alla bicicletta due soli mesi dopo, nel settembre dello stesso anno vince due medaglie di bronzo (keirin e 500 metri a cronometro) ai campionati italiani su pista.\nDal 2016: gli ultimi anni e il titolo europeo.\nLa sua carriera tuttavia va in crescendo negli anni successivi, correndo tra le file dell'Al\u00e9-Cipollini: quattro vittorie nel 2016 sono il primo segnale, nel 2017 ecco un successo al Giro d'Italia nella tappa con arrivo a Polla. Il 2018 \u00e8 l'anno della definitiva consacrazione, con successi di spicco alla Gand-Wevelgem, alla Freccia del Brabante e soprattutto nella prova in linea femminile dei Campionati europei a Glasgow, battendo in volata Marianne Vos; si piazza inoltre seconda nella tappa di Piacenza al Giro d'Italia.\nBastianelli diventa un punto di riferimento in particolare per quanto riguarda le classiche del Nord e nel 2019, con la maglia della formazione danese Virtu Cycling, \u00e8 protagonista a livello mondiale con le vittorie a Omloop van het Hageland, Ronde van Drenthe, Giro delle Fiandre e WWT V\u00e5rg\u00e5rda in Svezia (le ultime tre, prove del World Tour). In maggio vince anche la breve corsa a tappe ceca Gracia-Orlov\u00e1 e il 28 luglio 2019 si laurea campionessa italiana in linea; conclude la stagione con ben undici successi all'attivo."}
{"id": "1358879", "revid": "1983214", "url": "https://it.wikipedia.org/wiki?curid=1358879", "title": "Moneasa", "text": "Moneasa (in ungherese \"Menyh\u00e1za\") \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 2 villaggi: Moneasa e R\u0103nu\u0219a.\nMoneasa \u00e8 un'importante localit\u00e0 termale, grazie alle sorgenti di acque ricche di calcio, magnesio e sodio che sgorgano naturalmente ad una temperatura di 25-32\u00a0\u00b0C, indicate in particolare per la cura dei reumatismi e delle affezioni dell'apparato digerente e ginecologiche."}
{"id": "1358882", "revid": "110157", "url": "https://it.wikipedia.org/wiki?curid=1358882", "title": "Division I 1995-1996", "text": "La Division I 1995-1996 \u00e8 stata la 93\u00aa edizione della massima serie del campionato belga di calcio disputata tra il settembre 1995 e il maggio 1996 e conclusa con la vittoria del , al suo decimo titolo.\nCapocannoniere del torneo fu Mario Stani\u0107 (), con 20 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime tre classificate retrocedettero in Division 2.\nLe societ\u00e0 ammesse alle coppe europee furono otto: la squadra campione si qualific\u00f2 alla UEFA Champions League 1996-1997, tre alla Coppa UEFA 1996-1997, la vincitrice della coppa nazionale alla Coppa delle Coppe 1996-1997 e altre tre squadre alla coppa Intertoto 1996."}
{"id": "1358883", "revid": "486946", "url": "https://it.wikipedia.org/wiki?curid=1358883", "title": "Voblast di Mogil\u00ebv", "text": ""}
{"id": "1358885", "revid": "486946", "url": "https://it.wikipedia.org/wiki?curid=1358885", "title": "Mogilev", "text": ""}
{"id": "1358889", "revid": "486946", "url": "https://it.wikipedia.org/wiki?curid=1358889", "title": "Excelsior Moeskroen", "text": ""}
{"id": "1358890", "revid": "110157", "url": "https://it.wikipedia.org/wiki?curid=1358890", "title": "Division I 1996-1997", "text": "La Division I 1996-1997 \u00e8 stata la 94\u00aa edizione della massima serie del campionato belga di calcio disputata tra il settembre 1996 e il maggio 1997 e conclusa con la vittoria del Lierse SK, al suo quarto titolo.\nCapocannoniere del torneo fu Robert \u0160pehar (), con 26 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime due classificate retrocedettero in Division 2.\nLe societ\u00e0 ammesse alle coppe europee furono otto: la squadra campione si qualific\u00f2 alla UEFA Champions League 1997-1998, tre alla Coppa UEFA 1997-1998, la vincitrice della coppa nazionale alla Coppa delle Coppe 1997-1998 e altre tre squadre alla coppa Intertoto 1997."}
{"id": "1358893", "revid": "94902", "url": "https://it.wikipedia.org/wiki?curid=1358893", "title": "Fuga delle Oche Selvatiche", "text": ""}
{"id": "1358894", "revid": "116072235", "url": "https://it.wikipedia.org/wiki?curid=1358894", "title": "Salmonella enterica", "text": "Salmonella enterica, conosciuta in precedenza come Salmonella cholaeresuis, \u00e8 un batterio gram-negativo, flagellato, a forma di bastoncello che appartiene al genere delle Salmonelle.\nSottospecie.\nAll'interno della specie \"Salmonella enterica\" sono note diverse sottospecie batteriche, tra cui: \"arizonae\", \"diarizonae\", \"enterica\", \"houtenae\", \"indica\", \"enteritidis\", \"salamae\" e \"VII\". Tra queste la pi\u00f9 nota \u00e8 \"Salmonella enterica\" subsp. \"enterica\" poich\u00e9 appartengono a essa i seguenti sierotipi di interesse clinico: Typhi, Paratyphi, Typhimurium, Enteritidis e Cholaeresuis.\nSierotipi.\nDella salmonella enterica sono stati classificati oltre 2 400 sierotipi o serovar. Il sierotipo Typhi della \"Salmonella enterica\" subsp. \"enterica\" (storicamente classificata come specie dal nome \"Salmonella typhi\") \u00e8 l'agente eziologico della febbre tifoide. Altri serovar come Typhimurium (nota anche come \"Salmonella typhimurium\"), possono portare a diverse forme di gastroenterite nell'uomo a cui ci si riferisce generalmente con il nome di salmonellosi. Il serovar \"Choleraesuis\" provoca enteriti e setticemie nei suini.\nLa sequenza genomica dei ceppi Typhi e Typhimurium LT2 \u00e8 gi\u00e0 completamente descritta ed \u00e8 stato analizzato anche il proteoma della S. Typhimurium LT2 in differenti ambienti di sviluppo.\n\"Salmonella\" Typhi.\nLa \"Salmonella \"Typhi \u00e8 un serovar (o sierotipo) di \"Salmonella enterica\" sottospecie \"enterica\" ed \u00e8 responsabile della febbre tifoide. Questo microrganismo pu\u00f2 essere trasmesso per via oro-fecale, viene quindi espulso con le feci umane e pu\u00f2 contaminare acque, cibi, o con il contatto diretto con una persona affetta, in caso di una scarsa igiene personale.\n\"Salmonella \"Typhi possiede tre importanti fattori antigenici: il fattore O, o antigene somatico; il fattore Vi, o fattore capsulare; e il fattore H, o antigene flagellare.\nEpidemiologia.\nMolti casi di salmonellosi sono causati da cibo infettato da \"Salmonella enterica\", che spesso infetta bovini e pollame, insieme ad alcuni animali domestici, tra cui i gatti e i criceti, che si sono dimostrati portatori di tale infezione nei confronti degli uomini. Tuttavia alcune ricerche nei sacchetti degli aspirapolvere hanno dimostrato che i gatti domestici hanno un ruolo come riserva di batteri; questo risulta pi\u00f9 probabile se chi ha contatti con il gatto ha contatti con possibili fonti di infezioni come nel caso di chi lavora con capi bovini o chi lavora in cliniche veterinarie.\nIl pollame ruspante e le uova di oca possono contenere batteri di Salmonella enterica, principalmente nell'albume, anche se non tutte le uova sono infettate. Durante la maturazione delle uova a temperatura ambiente tuttavia, il batterio pu\u00f2 provocare la rottura della membrana del tuorlo e invaderne cos\u00ec il contenuto. La refrigerazione e il congelamento non uccidono completamente i batteri ma sostanzialmente ne rallentano o ne alterano la crescita. La pastorizzazione (riscaldamento a una specifica temperatura) e l'irradiamento, sono tecniche utilizzate dalle ditte di prodotti alimentari per eliminare il batterio dai cibi che contengono come ingrediente uova fresche come nel caso dei gelati. I cibi preparati in casa con uova fresche come la maionese, alcune torte e i biscotti possono portare e diffondere il batterio della Salmonella se non vengono correttamente cotti.\nPer quanto concerne la Salmonella typhi, essendo questa trasmessa principalmente attraverso l'acqua, si \u00e8 ottenuta un'efficace prevenzione depurando le acque destinate a essere potabili, con opportuni metodi di filtrazione e il trattamento con il cloro. Nei paesi pi\u00f9 sviluppati questo tipo di Salmonelle sono infatti meno diffuse, grazie appunto alla depurazione delle acque. Non scordiamo che la Salmonella typhi \u00e8 anche uno dei patogeni con diffusione esclusivamente umana.\nBatteri nello spazio.\nIl 25 settembre 2007 Cheryl Nickerson del centro di malattie infettive e vaccini della Arizona State University, afferm\u00f2 che nello spazio il batterio della \"Salmonella typhimurium\" (contenuta in un'apposita scorta di cibo durante la missione spaziale STS-115 nel settembre del 2006) aveva cambiato l'espressione di 167 geni (regolati dalla proteina Hfq). Divenne tre volte pi\u00f9 virulento rispetto al batterio terrestre."}
{"id": "1358896", "revid": "1573940", "url": "https://it.wikipedia.org/wiki?curid=1358896", "title": "Patrick K\u00fchl", "text": "Specializzato nei misti, ha vinto la medaglia d'argento nei 200\u00a0m misti alle Olimpiadi di Seoul 1988."}
{"id": "1358897", "revid": "2096950", "url": "https://it.wikipedia.org/wiki?curid=1358897", "title": "Cristina Chiuso", "text": "Carriera.\n\u00c8 laureata in Ingegneria gestionale.\nPrimatista italiana dei 50 stile libero e della staffetta 4x100 stile libero, sia in vasca lunga che in corta, \u00e8 stata capitano della nazionale italiana di nuoto femminile.\nHa partecipato quattro volte ai Giochi Olimpici (Barcellona 1992, finalista Sydney 2000, semi finalista Atene 2004, Pechino 2008) e cinque volte ai Mondiali di nuoto in vasca lunga (finalista Fukuoka 2001, finalista Barcellona 2003, semi finalista Montreal 2005, Melbourne 2007 e Roma 2009). Detiene 41 titoli assoluti tra 50, 100 e 200 stile libero e 29 record italiani in gare individuali. Ha conquistato due argenti ai campionati europei con la staffetta 4x100 stile libero (Helsinki 2000 ed Eindhoven 2008), un argento agli europei in vasca corta a Trieste nel 2005, due ori, tre argenti e due bronzi in tre diverse edizioni dei Giochi del Mediterraneo e 5 argenti e un bronzo in quattro edizioni delle Universiadi.\nIl 6 ottobre 2009 ha annunciato il suo ritiro dal mondo dell'agonismo, lavorando nel marketing sportivo e intraprendendo la carriera di opinionista.\n\u00c8 stata commentatrice tecnica per la Rai agli europei di nuoto di Budapest 2010, intervistando allenatori e nuotatori nella warm up area.\n\u00c8 uno dei volti di Sky Sport ai Giochi olimpici di Londra 2012, dove ha commentato le gare di nuoto insieme a Fabio Caressa e Massimiliano Rosolino.\nIl 31 agosto 2015 \u00e8 stata nominata Delegato Coni per la provincia di Roma .\nAlle Olimpiadi di Tokyo 2020 commenta, come seconda voce, le gare di fondo per Eurosport.\nRecord personali.\nI suoi record personali in vasca da 50 metri sono:\nI suoi record personali in vasca da 25 metri sono:\nPalmar\u00e8s.\n\"nota: questa lista \u00e8 incompleta\"\nCampionati italiani.\n41 titoli individuali e 15 in staffette, cos\u00ec ripartiti:"}
{"id": "1358898", "revid": "196390", "url": "https://it.wikipedia.org/wiki?curid=1358898", "title": "Articolo determinativo", "text": ""}
{"id": "1358899", "revid": "196390", "url": "https://it.wikipedia.org/wiki?curid=1358899", "title": "Articolo indeterminativo", "text": ""}
{"id": "1358900", "revid": "110157", "url": "https://it.wikipedia.org/wiki?curid=1358900", "title": "Division I 1997-1998", "text": "La Division I 1997-1998 \u00e8 stata la 95\u00aa edizione della massima serie del campionato belga di calcio disputata tra il settembre 1997 e il maggio 1998 e conclusa con la vittoria del , al suo undicesimo titolo.\nCapocannoniere del torneo fu Branko Strupar (KRC Genk), con 22 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime due classificate retrocedettero in Division 2.\nLe societ\u00e0 ammesse alle coppe europee furono sei: la squadra campione si qualific\u00f2 alla UEFA Champions League 1998-1999, due alla Coppa UEFA 1998-1999, la vincitrice della coppa nazionale alla Coppa delle Coppe 1998-1999 e altre due squadre alla coppa Intertoto 1998."}
{"id": "1358901", "revid": "194577", "url": "https://it.wikipedia.org/wiki?curid=1358901", "title": "Orsha", "text": ""}
{"id": "1358903", "revid": "196390", "url": "https://it.wikipedia.org/wiki?curid=1358903", "title": "India Britannica", "text": ""}
{"id": "1358905", "revid": "110157", "url": "https://it.wikipedia.org/wiki?curid=1358905", "title": "Division I 1998-1999", "text": "La Division I 1998-1999 \u00e8 stata la 96\u00aa edizione della massima serie del campionato belga di calcio disputata tra il settembre 1998 e il maggio 1999 e conclusa con la vittoria del KRC Genk, al suo primo titolo.\nCapocannoniere del torneo fu Jan Koller (Lokeren), con 24 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di 34 partite.\nLe ultime 2 classificate retrocedettero in Division 2.\nLe societ\u00e0 ammesse alle coppe europee furono sei: la squadra campione si qualific\u00f2 alla UEFA Champions League 1999-2000, seconda e terza pi\u00f9 la vincitrice della coppa nazionale alla Coppa UEFA 1999-2000 e altre due squadre alla coppa Intertoto 1999."}
{"id": "1358913", "revid": "339392", "url": "https://it.wikipedia.org/wiki?curid=1358913", "title": "Wadim Jaroshuk", "text": ""}
{"id": "1358914", "revid": "767487", "url": "https://it.wikipedia.org/wiki?curid=1358914", "title": "Twisted by Design", "text": "Twisted by Design \u00e8 il terzo album del gruppo punk rock Strung Out, pubblicato il 5 maggio 1998 dalla Fat Wreck Chords. Dedicato alla memoria di Joe Dorowsky."}
{"id": "1358915", "revid": "1573940", "url": "https://it.wikipedia.org/wiki?curid=1358915", "title": "Vadim Jaro\u0161\u010duk", "text": "Specializzato nella farfalla e nei misti ha vinto due medaglie di bronzo alle Olimpiadi di Seoul 1988, nei 200\u00a0m misti e nella staffetta 4x100\u00a0m misti."}
{"id": "1358916", "revid": "108107", "url": "https://it.wikipedia.org/wiki?curid=1358916", "title": "Yemen del Nord", "text": ""}
{"id": "1358918", "revid": "131358", "url": "https://it.wikipedia.org/wiki?curid=1358918", "title": "JK Trans Narva", "text": ""}
{"id": "1358919", "revid": "131358", "url": "https://it.wikipedia.org/wiki?curid=1358919", "title": "FC Narva Trans", "text": ""}
{"id": "1358920", "revid": "767487", "url": "https://it.wikipedia.org/wiki?curid=1358920", "title": "Suburban Teenage Wasteland Blues", "text": "Suburban Teenage Wasteland Blues \u00e8 il secondo album del gruppo punk rock Strung Out, pubblicato il 5 maggio 1996 dalla Fat Wreck Chords."}
{"id": "1358921", "revid": "339392", "url": "https://it.wikipedia.org/wiki?curid=1358921", "title": "Hajduk Rodi\u0107 M&amp;B Kula", "text": ""}
{"id": "1358922", "revid": "1700659", "url": "https://it.wikipedia.org/wiki?curid=1358922", "title": "Tunnel di Sarajevo", "text": "Durante l'assedio di Sarajevo, nella guerra di Bosnia Erzegovina (1992\u20131995), fu costruito dagli assediati bosniaci il tunnel di Sarajevo, con lo scopo di collegare la citt\u00e0 di Sarajevo, che era stata interamente isolata e circondata dalle forze serbe, con un'altra e molto pi\u00f9 estesa parte del territorio bosniaco, passando al di sotto dell'area neutrale dell'aeroporto istituita dalle Nazioni Unite.\nA partire dal gennaio 1993, fu scavato il tunnel di Sarajevo da parte di volontari bosniaci che lavoravano a turni di 8 ore. La galleria fu completata a met\u00e0 del 1993, il che permise alle riserve alimentari e agli aiuti umanitari di raggiungere la citt\u00e0, e alla popolazione di fuggire. Il tunnel fu una delle principali vie per oltrepassare l'embargo internazionale di armi e per fornire ai combattenti nella citt\u00e0 le armi necessarie. In effetti, si \u00e8 spesso detto che il tunnel abbia salvato Sarajevo.\nIl tunnel era alto 1,60\u00a0m con larghezza media di circa 0,80\u00a0m, e si estendeva per circa 800 metri di lunghezza.\nLa galleria fu utilizzata per trasportare anche l'ex presidente bosniaco Alija Izetbegovi\u0107 sulla sua sedia a rotelle. I 20 metri del tunnel che sono stati conservati fino ad oggi sono parte di un museo, aperto ai visitatori."}
{"id": "1358933", "revid": "287204", "url": "https://it.wikipedia.org/wiki?curid=1358933", "title": "Dottor Sottile", "text": "Dottor Sottile \u00e8 un soprannome, coniato nella filosofia medievale per designare il maestro delle argomentazioni raffinate e ricche di distinzioni (cavillose secondo i detrattori), Duns Scoto, detto in latino \"Doctor subtilis\" (cos\u00ec come il \"Doctor Angelicus\" era Tommaso d'Aquino e il \"Doctor Mellifluus\" era Bernardo di Chiaravalle). \nUtilizzo.\nIl soprannome venne in seguito reso famoso e di uso pi\u00f9 popolare dal drammaturgo inglese del periodo elisabettiano Ben Jonson, che diede questo soprannome (\"subtle\" nel testo originale) al protagonista della sua commedia satirica \"L'alchimista\".\nIn epoca successiva questa denominazione \u00e8 stata utilizzata talvolta per designare, in termini tra l'elogiativo e il sarcastico, personaggi della vita pubblica considerati fini pensatori: in Italia \u00e8 stato utilizzato nei confronti di Giuliano Amato, soprattutto nel periodo della sua presidenza del Consiglio, e del magistrato Piercamillo Davigo."}
{"id": "1358934", "revid": "2229837", "url": "https://it.wikipedia.org/wiki?curid=1358934", "title": "Stuck (film 2007)", "text": "Stuck \u00e8 un film del 2007 diretto da Stuart Gordon. In Italia \u00e8 uscito direttamente in DVD nel 2011.\nTrama.\nIl film si svolge a Providence, Rhode Island, dove Thomas \"Tom\" Bardo ( Stephen Rea ) sta vivendo una giornata particolarmente brutta: la sua disoccupazione \u00e8 finita ed \u00e8 stato sfrattato dal suo appartamento. La badante della casa di riposo Brandi Boski (Mena Suvari) \u00e8 in attesa di una possibile promozione al lavoro e festeggia con una notte di bevute e MDMA prima di tornare a casa. Sulla strada, Brandi investe Tom con la sua auto e lui rimane intrappolato nel parabrezza. Temendo di essere arrestata, Brandi continua a guidare verso casa con la promessa che otterr\u00e0 l'aiuto di Tom. Quando iniziano a discutere della questione Brandi sente che l'incidente distrugger\u00e0 la sua vita e sceglie di prendere un taxi e di recarsi lavoro, lasciando Tom a morire lentamente nel suo garage. Quando Tom se ne rende conto, cerca dolorosamente di fuggire.\nBrandi chiede aiuto al suo ragazzo, Rashid (Russell Hornsby), per uccidere Tom e sbarazzarsi del corpo. Nel frattempo, Tom riesce a liberarsi dal parabrezza, ma prima che possa scappare dal garage tornano Rashid e Brandi che lo fermano. \nRashid decide di sparare a Tom, apparentemente privo di sensi, con un revolver, ma Tom, in realt\u00e0 sveglio, riesce ad sopraffare Rashid e a pugnalarlo all'occhio con una penna, uccidendolo. Durante la rissa viene anche sparato un colpo dalla pistola che spinge Brandi a controllare cosa succede. Tom sta provando ad avviare la macchina, quando Brandi entra nel garage e lo ferma. Tom spintona Brandi e zoppica fuori dal garage verso la strada, portando con s\u00e9 la pistola di Rashid.\nBrandi insegue Tom, brandendo un martello trovato nel garage. Tom supplica Brandi di restare indietro, non volendole sparare, ma lei lo aggredisce col martello, lo stordisce e lo trascina nel garage, dove, in preda al panico, inizia a versare benzina per bruciare sia Tom che l'auto nella speranza che la polizia concluda che Tom ha fatto irruzione, ha attaccato Rashid ed \u00e8 stato accidentalmente avvolto dalle fiamme mentre cercava di bruciare il garage. Tuttavia, Tom \u00e8 in grado di intrufolarsi nell'auto, avviarla e bloccare Brandi contro il retro del garage.\nTom esce dall'auto e accende un fiammifero: le chiede perch\u00e9 non lo ha aiutato, Brandi risponde che non lo sa e continua a supplicare per la sua vita. Tom decide di risparmiare Brandi e spegne il fiammifero. Brandi improvvisamente alza il revolver di Rashid e spara a Tom, che si scansa abbassandosi accanto alla macchina, il proiettile vagante accende la benzina, dando fuoco al garage. Mentre lei, ancora incastrata tra l'auto e il muro, urla di dolore, Tom si dibatte davanti al garage e riesce a uscire, inciampa sul vialetto e crolla mentre giungono i vicini, allertati dal fuoco. Tom viene aiutato a rialzarsi e si volta a guardare il garage in fiamme, dove le urla di Brandi si sono ormai placate. \nProduzione.\nIl film segna la prima produzione sotto la Amicus Productions. \u00c8 stato girato a Saint John, New Brunswick , Canada .\nRilascio.\nIl film \u00e8 stato presentato in anteprima il 21 maggio 2007 al mercato del cinema di Cannes . \u00c8 stato anche proiettato al Toronto International Film Festival , all'Atlantic Film Festival , all'Edmonton International Film Festival , al Wisconsin Film Festival , al Philadelphia Film Festival e al RiverRun International Film Festival . \"Stuck ha\" aperto in versione limitata negli Stati Uniti il 30 maggio 2008.\nRicevimento.\n\"Stuck ha\" ricevuto recensioni generalmente favorevoli dalla critica. L'aggregatore di recensioni Rotten Tomatoes ha riferito che il 72% dei critici ha dato al film recensioni positive, sulla base di 82 recensioni. Metacritic ha riportato che il film ha avuto un punteggio medio di 61 su 100, basato su 25 recensioni.\nStephen Holden del \"New York Times ha\" definito il film un \"piccolo thriller cupo ed esperto\". Holden ha confrontato il personaggio di Tom Bardo e l'ambientazione del film al regista Stuart Gordon 's film del 2005 \"Edmond\" (in cui \u00e8 apparso anche Suvari). Holden ha scritto \"\"Stuck\", anche se non \u00e8 strettamente un film horror, \u00e8 intriso di sangue e porta con s\u00e9 un filo di umorismo da forca beffardo, implacabile come quello di \"Sweeney Todd\"\". Holden ha affermato che il film \"\u00e8 eccezionale perch\u00e9 i suoi personaggi si sentono come persone reali immerse in una situazione disorientante in cui si comportano come mostri\". Ken Fox di \"Guida TV\" ha dato al film 3 stelle su 4 e ha definito il film \"un thriller avvincente ed estremamente macabro. E per quanto strano possa sembrare dato l'argomento, \u00e8 anche sorprendentemente divertente\". Fox ha elogiato la sceneggiatura di John Strysik, definendola \"neramente divertente\" e ha detto \" Rea fa un bel po' con un ruolo che lo tiene a faccia in gi\u00f9 e sanguina come un maiale bloccato per la maggior parte del film, ma questo \u00e8 sicuramente lo spettacolo di Suvari\".\nRobert Wilonsky di \"The Village Voice ha\" detto \" \"Stuck\" \u00e8 sia cupamente comico che disgustoso; il solo nome riduce il crimine a uno scherzo malato\". Joe Leydon di \"Variety ha\" detto \" \"Bloccato\"\u00e8 ingegnosamente cattivo e spesso incredibilmente divertente in quanto peggiora progressivamente una situazione molto brutta, quindi fornisce un potente payoff ...\" Leydon l'ha definita una \"farsa cupamente comica\" e ha detto che potrebbe generare un seguito di culto attraverso un \"rollout teatrale accuratamente calibrato, soprattutto se genera buzz in regioni chiave della blogosfera.\" Leydon ha definito la sceneggiatura \"furba\" e il regista Stuart Gordon \"stabilisce un tono di cupa ilarit\u00e0 da realt\u00e0 aumentata all'inizio.\" Leydon ha detto che il film \"nel complesso ha l'aspetto e l'atmosfera di un film di serie B. Che sia dovuto a limitazioni di budget o ispirazione artistica, serve bene il materiale.\"\nJR Jones del \"Chicago Reader ha\" dichiarato: \"Come indica il titolo di questa commedia splatter dello sceneggiatore-regista Stuart Gordon ( \"Re-Animator\" ), [Tom] \u00e8 come un insetto attaccato al suo parabrezza, e questo riguarda il livello di umanit\u00e0 e intuizione ci si pu\u00f2 aspettare qui.\"\nIl film \u00e8 apparso nella top ten della critica dei migliori film del 2008. Nathan Rabin di \"The AV Club lo ha\" nominato il settimo miglior film del 2008, e Scott Tobias di \"The AV Club lo ha\" nominato il decimo miglior film del 2008 .\nNel libro \"The New American Crime Film\" , lo studioso Matthew Sorrento descrive il film come \"un foraggio mediatico diffuso per creare una storia di tormento isolato che \u00e8, come \"Edmond\" , minimalista e assurdo[...] si muove al di sotto del giudizio morale per rappresentare l'umanit\u00e0 di chi si trova in difficolt\u00e0\".\nBotteghino.\nIl film \u00e8 uscito in versione limitata negli Stati Uniti il 30 maggio 2008 e ha incassato $ 8.844 in 2 sale. \u00c8 stato proiettato in ben 16 cinema a partire dal 6 giugno 2008.\nIl film ha incassato $ 146.154 in tutto il mondo: $ 67.505 negli Stati Uniti e $ 78.649 in altri territori.\nPremi e nomination.\nIl regista Stuart Gordon ha vinto il premio Silver Raven al Brussels International Festival of Fantasy Film e anche lo Staff Prize for Narrative Feature al San Francisco Indiefest per il film.\nIspirazione.\nArticolo principale: Assassinio di Gregory Glenn Biggs\n\"Stuck\" \u00e8 basato sulla storia vera di Chante Jawan Mallard, una donna del Texas che ha ricevuto 50 anni di carcere per l'omicidio di un senzatetto, Gregory Biggs . Ha colpito Biggs, presumibilmente mentre guidava in difficolt\u00e0, e lui \u00e8 rimasto bloccato nel suo parabrezza dopo la collisione. Torn\u00f2 a casa, parcheggi\u00f2 l'auto in garage con Biggs ancora incastrato, vivo e cosciente, nel parabrezza. mentre lei lo \"faceva\"uscire per scusarsi con Biggs, non \u00e8 riuscita a chiedere assistenza e gli ha permesso di morire. Mallard e due complici hanno poi portato il corpo in un parco locale, dove \u00e8 stato scoperto. \u00c8 stata arrestata quattro mesi dopo essersi vantata dell'incidente a una festa. Il medico legale di Fort Worth e altri esperti hanno tutti testimoniato al processo che le cure di base del primo soccorso avrebbero salvato la vita di Biggs.\nIl film ha attirato alcune critiche per il whitewashing . L'attore bianco Mena Suvari, in treccine , interpreta un personaggio basato su Chante Jawan Mallard, che \u00e8 di origine afroamericana ."}
{"id": "1358935", "revid": "99791129", "url": "https://it.wikipedia.org/wiki?curid=1358935", "title": "David Wharton", "text": "Specializzato nei misti ha vinto la medaglia d'argento nei 400\u00a0m misti alle Olimpiadi di Seoul 1988."}
{"id": "1358939", "revid": "287204", "url": "https://it.wikipedia.org/wiki?curid=1358939", "title": "Jozsef Eotvos", "text": ""}
{"id": "1358940", "revid": "339392", "url": "https://it.wikipedia.org/wiki?curid=1358940", "title": "Vadym Yaroshchuk", "text": ""}
{"id": "1358943", "revid": "3115", "url": "https://it.wikipedia.org/wiki?curid=1358943", "title": "J\u00f3zsef E\u00f6tv\u00f6s", "text": "Per due volte Ministro dell'Istruzione, fu il padre di Lor\u00e1nd E\u00f6tv\u00f6s."}
{"id": "1358946", "revid": "125460070", "url": "https://it.wikipedia.org/wiki?curid=1358946", "title": "Greta Scacchi", "text": "Biografia.\nGreta Scacchi nasce a Milano, in Italia, figlia del pittore e mercante d'arte italiano Luca Scacchi, soprannominato \"Gracco\" dall'amico Pablo Picasso, nomignolo che spesso utilizz\u00f2 accanto al proprio nome come se si trattasse d'un doppio cognome, e della ballerina e curatrice d'articoli d'antiquariato inglese Pamela Risbey, ex-componente delle \"Bluebell Girls\". Ha due fratelli gemelli maggiori, Tom e Paul, e una sorella - nata dal secondo matrimonio del padre - Sarah Georgette. A seguito del divorzio dei genitori, avvenuto quando lei non aveva che quattro anni d'et\u00e0, si trasfer\u00ec con la madre e i due fratelli maggiori in Inghilterra, stabilendosi dapprima a Londra e, successivamente, a Haywards Heath (nel West Sussex). \nQuando poi la madre, nel 1975, convol\u00f2 a seconde nozze, tutta la famiglia si trasfer\u00ec in Australia, a Perth, dove il patrigno era stato convocato in qualit\u00e0 di docente invitato presso l'Universit\u00e0 dell'Australia Occidentale. Durante il suo soggiorno australiano, frequent\u00f2 la Hollywood Senior High School e, in seguito, la UWA's University Dramatic Society, tramite la quale esord\u00ec sul palcoscenico del New Dolphin Theatre, recitando nella commedia surrealistica \"Early Morning\" del drammaturgo inglese Edward Bond, sotto la regia di Arne Neeme. A circa diciott'anni, ritorna da sola in Inghilterra, per studiare presso l\"'Old Vic Theatre\" di Bristol, diplomandosi nel 1981.\nDebutta nel cinema nel 1982 nel film tedesco \"La moglie... gli uccelli (Das zweite Gesicht)\", sotto la direzione di Dominik Graf. Dopo una serie di pellicole, fiction televisive e lavori teatrali, acquista notoriet\u00e0 grazie al film \"Coca Cola Kid\" del belgradese Du\u0161an Makavejev, che viene presentato al Festival di Cannes. Recita poi in \"Presunto innocente\" al fianco di Harrison Ford e \"Prova schiacciante\" di Wolfgang Petersen, \"I protagonisti\" di Robert Altman ed \"Emma\", tratto dal romanzo di Jane Austen. Inoltre recita in \"Il ronzio delle mosche\", nel film diretto da Kevin Spacey \"Beyond the Sea\" e un piccolo ruolo nel thriller \"Flightplan - Mistero in volo\". Nel 1996 \u00e8 stata membro della giuria al Festival di Cannes. Nel 1997 ha interpretato Penelope nella miniserie televisiva \"L'Odissea\".\nVita privata.\nDalla relazione con l'attore statunitense Vincent D'Onofrio, nel 1992 ha avuto una figlia, Leila. Ha un altro figlio, Matteo, nato nel 1998 dall'unione col compagno Carlo Mantegazza, con il quale vive in Australia.\nDoppiatrici italiane.\nNelle versioni in italiano dei suoi film, Greta Scacchi \u00e8 stata doppiata da:"}
{"id": "1358948", "revid": "1543377", "url": "https://it.wikipedia.org/wiki?curid=1358948", "title": "Gad\u017eievo", "text": "Gad\u017eievo (anche traslitterata come \"Gadzhiyevo\" o \"Gadzhievo\") \u00e8 una cittadina della Russia europea nordoccidentale, situata nella penisola di Kola nell'Oblast' di Murmansk.\n\u00c8 una delle citt\u00e0 chiuse fin dai tempi dell'Unione Sovietica, data l'importanza della sua base navale come sede di importanti installazioni militari.\nStoria.\nLa cittadina venne fondata nel 1957 con il nome di \"Jagel'naja Guba\" (\u042f\u0301\u0433\u0435\u043b\u044c\u043d\u0430\u044f \u0413\u0443\u0431\u0430\u0301); cambi\u00f2 ripetutamente nome, diventando nel 1967 \"Gad\u017eievo\", nel 1981 \"Skalistyj\" (\u0421\u043a\u0430\u043b\u0438\u0301\u0441\u0442\u044b\u0439), tornando nel 1999 al nome attuale. Gad\u017eievo \u00e8 comunque sempre stata informalmente conosciuta come \"Murmansk-130\".\nLo \"status\" di citt\u00e0 chiusa \u00e8 del 1981.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1358951", "revid": "287204", "url": "https://it.wikipedia.org/wiki?curid=1358951", "title": "Gadzievo", "text": ""}
{"id": "1358953", "revid": "80339", "url": "https://it.wikipedia.org/wiki?curid=1358953", "title": "Gadzhievo", "text": ""}
{"id": "1358954", "revid": "80339", "url": "https://it.wikipedia.org/wiki?curid=1358954", "title": "Gadzhiyevo", "text": ""}
{"id": "1358958", "revid": "80339", "url": "https://it.wikipedia.org/wiki?curid=1358958", "title": "Skalistyj", "text": ""}
{"id": "1358959", "revid": "80339", "url": "https://it.wikipedia.org/wiki?curid=1358959", "title": "Skalisty", "text": ""}
{"id": "1358960", "revid": "80339", "url": "https://it.wikipedia.org/wiki?curid=1358960", "title": "Murmansk-130", "text": ""}
{"id": "1358961", "revid": "80339", "url": "https://it.wikipedia.org/wiki?curid=1358961", "title": "Murmansk 130", "text": ""}
{"id": "1358962", "revid": "80339", "url": "https://it.wikipedia.org/wiki?curid=1358962", "title": "Jagel'naja Guba", "text": ""}
{"id": "1358963", "revid": "80339", "url": "https://it.wikipedia.org/wiki?curid=1358963", "title": "Jagelnaja Guba", "text": ""}
{"id": "1358964", "revid": "117260321", "url": "https://it.wikipedia.org/wiki?curid=1358964", "title": "Stefano Pirandello", "text": "Biografia.\nEra figlio primogenito del celebre scrittore e drammaturgo Luigi Pirandello, dal quale eredit\u00f2 la passione per il teatro. Si spos\u00f2 nel 1922 con la musicista Maria Olinda Labroca, dalla quale ebbe tre figli: Maria Antonietta (1923-1971), Andrea Luigi (1925-2016) e Giorgio (1926-1999). Nell'anno della morte del padre, il 1936, venne insignito del Premio dell'Accademia d'Italia per il teatro."}
{"id": "1358965", "revid": "80339", "url": "https://it.wikipedia.org/wiki?curid=1358965", "title": "Yagelnaya Guba", "text": ""}
{"id": "1358966", "revid": "780783", "url": "https://it.wikipedia.org/wiki?curid=1358966", "title": "Gran Premio delle Nazioni (ciclismo)", "text": "Il Gran Premio delle Nazioni (fr. \"Grand\" \"Prix des Nations\") era una corsa a cronometro di ciclismo su strada che si svolse in Francia dal 1932 al 2004, nel mese di settembre. Era considerata la prova a cronometro pi\u00f9 ambita e prestigiosa prima dell'introduzione del campionato del mondo di specialit\u00e0.\nStoria.\nLa corsa venne creata nel 1932, e nel corso dei decenni fu spesso considerata come campionato del mondo a cronometro non ufficiale. Nacque dall'idea di Gaston B\u00e9na, editore del quotidiano parigino \"Paris-Soir\", il pi\u00f9 importante quotidiano anteguerra, che, insieme al collega Albert Baker d'Isy, si ispirarono al Campionato del mondo di ciclismo su strada di Copenaghen del 1931, corso nell'inusuale versione a cronometro. Baker d'Isy decise di chiamare la gara \"Grand Prix des Nations\".\nDurante la seconda guerra mondiale la gara non si interruppe completamente, a differenza della quasi totalit\u00e0 delle gare internazionali e nazionali, ma addirittura raddoppi\u00f2 e, sia nel 1941 che nel 1942, vennero disputate due prove, una nella zona del governo Petain e l'altra nella zona occupata dai nazisti. Nel 1943 si ritorn\u00f2 ad un'unica prova con chilometraggio inferiore rispetto alle prime edizioni; dai 142\u00a0km del primo anno si giunger\u00e0 ai 70 del 2004.\nDal 1991 al 1993 la gara fu parte del calendario di Coppa del mondo, costituendone la prova conclusiva. Nel 1991, nell'edizione corsa a Bergamo, fu associato allo storico Trofeo Baracchi. Con la nascita nel 1994 del Campionato del mondo a cronometro e con l'introduzione della prova contro il tempo anche nel calendario olimpico, la competizione perse di importanza e nel 2005 con la nascita del circuito UCI ProTour l'evento fu rimosso dal calendario UCI.\nPercorso.\nLa prima edizione part\u00ec dal castello di Versailles e percorse un triangolo attraverso Rambouillet, Maulette, Saint-R\u00e9my-les-Chevreuse, Versailles e Boulogne-Billancourt per finire nel \"V\u00e9lodrome Buffalo\" dove il fondatore del Tour de France, Henri Desgrange, ottenne il primo record dell'ora nel 1893. Ci furono tre ascese, una nei primi 100\u00a0km su pav\u00e9 e l'ultima negli ultimi 40, passando attraverso i boschi della Vall\u00e9e de Chevreuse, un'area popolare ai ciclisti. La distanza percorsa fu di 142\u00a0km.\nLa distanza vari\u00f2 poi negli anni. Fino al 1955 rimase approssimativamente di 140\u00a0km, poi scese a 100\u00a0km. Dal 1965 raramente super\u00f2 i 90\u00a0km, con molte prove corse su un tracciato di 75\u00a0km.\nLa gara venne disputata in diverse zone della Francia; l'edizione del 1991 fu corsa a Bergamo in Italia e nel 1992 a Palma di Maiorca in Spagna.\nAlbo d'oro.\n\"Aggiornato all'edizione 2004.\""}
{"id": "1358968", "revid": "767487", "url": "https://it.wikipedia.org/wiki?curid=1358968", "title": "Svolta pericolosa (film)", "text": "Svolta pericolosa (\"Traveller\") \u00e8 un film del 1997 diretto da Jack N. Green, incentrato su un gruppo di nomadi nella rurale Carolina del Nord."}
{"id": "1358976", "revid": "125606107", "url": "https://it.wikipedia.org/wiki?curid=1358976", "title": "Operatore momento angolare", "text": "L'operatore momento angolare (detto anche \"momento angolare orbitale\") \u00e8 l'analogo quantistico del momento angolare della meccanica classica, ovvero il momento della quantit\u00e0 di moto. Esso \u00e8 il generatore delle rotazioni nello spazio. \nDefinizione.\nIl momento angolare \u00e8 il momento della quantit\u00e0 di moto. Esso \u00e8 pertanto definito come:\ndove formula_2 \u00e8 il prodotto vettoriale. Classicamente ha componenti cartesiane:\nIn meccanica quantistica il momento angolare \u00e8 rappresentato dall'operatore dato da:\novvero la riscrittura delle componenti cartesiane classiche mediante l'operatore impulso:\nscritto nella base delle coordinate.\nLe rotazioni.\nIn meccanica classica una rotazione di un angolo formula_8, intorno ad un asse (per esempio formula_9) \u00e8 descritta da una matrice ortogonale:\nanalogamente per gli altri assi. In generale una rotazione nello spazio \u00e8 descritta dalla composizione di tre singole rotazioni sugli assi:\nLa matrice formula_12 \u00e8 una matrice reale e ortogonale speciale, cio\u00e8\nLe rotazioni infinitesime.\nConsideriamo rotazioni infinitesime di un angolo formula_14 su ognuno dei tre assi:\nper angoli infinitesimi cio\u00e8 abbiamo sviluppato in serie di potenze. Ora componiamo le rotazioni formula_18:\ne\nVediamo il commutatore di queste due quantit\u00e0:\nEbbene le componenti dei momenti angolari su assi diversi non commutano.\nIl momento angolare come generatore delle rotazioni nello spazio.\nSe formula_22 \u00e8 l'operatore di rotazione intorno all'asse formula_9 e lo applichiamo ad una funzione d'onda formula_24 otteniamo:\nConsiderando invece una rotazione infinitesima, per esempio lungo l'asse formula_9:\nin definitiva:\nAllora l'operatore di rotazione infinitesima \u00e8 proprio il fattore tra parentesi che come si vede contiene la componente lungo l'asse formula_29 del momento angolare, per cui l'operatore formula_30 \u00e8 il generatore della rotazione intorno all'asse formula_29. Poich\u00e9 una rotazione finita pu\u00f2 essere ottenuta come somma di formula_32 rotazioni infinitesime: formula_33, allora:\ndove abbiamo usato la notazione tridimensionale. Facciamo il limite formula_35 di questa espressione:\nA conferma di ci\u00f2, il teorema di Noether per la Lagrangiana afferma che per ogni simmetria della Lagrangiana, in questo caso l'invarianza per rotazione rispetto ad un asse, per esempio l'asse formula_37, vi \u00e8 una quantit\u00e0 conservata pari a\nTale quantit\u00e0 conservata genera la trasformazione responsabile della simmetria. Nel caso di una rotazione, la trasformazione \u00e8\ne si ha che \nperci\u00f2:\nLe propriet\u00e0 del momento angolare.\nIn base alle propriet\u00e0 delle rotazioni nello spazio, l'operatore di rotazione\ndeve avere la propriet\u00e0 di riprodurre la stessa rotazione per rotazioni identitarie, cio\u00e8 formula_43:\ninoltre le rotazioni successive si devono poter comporre:\nInoltre applicando una rotazione diretta e una inversa dello stesso angolo si deve ritornare allo stato iniziale:\nPropriet\u00e0 di commutazione.\nIl commutatore tra due componenti del momento angolare \u00e8 il seguente:\ndove i commutatori fra le componenti di formula_48 e formula_49 risultano tutti nulli, eccetto nel caso formula_50 con formula_51.\nPer analogia si trovano gli altri, ricapitolando:\nSi pu\u00f2 costruire l'operatore formula_55, cio\u00e8 l'operatore:\nTale operatore commuta con le componenti del momento angolare, infatti:\ne analogamente:\ncio\u00e8 le componenti del momento angolare commutano con l'operatore formula_55.\nVediamo come si comportano i momenti angolari con gli operatori di posizione e impulso.\nAllo stesso modo formula_64 e formula_30, in generale si ha che la componente del momento angolare su un asse commuta soltanto con la coordinata di quell'asse, in forma compatta:\ndove formula_67 e formula_68 \u00e8 il simbolo di Levi-Civita, che \u00e8 uguale a formula_69 per permutazioni pari degli indici, formula_70 per permutazioni dispari e formula_71 se due indici sono uguali.\nPer quanto riguarda le commutazioni con i momenti vale esattamente la stessa cosa:\nSpettro del momento angolare.\nLe componenti del momento angolare non commutano tra loro, ma tutti singolarmente commutano con l'operatore momento angolare al quadrato. Possiamo scegliere una sola componente, per semplicit\u00e0 formula_30. Le equazioni agli autovalori sono:\ndal momento che formula_55 commuta con formula_30, essi hanno una base comune di autostati, e pertanto gli autostati formula_78 e formula_79 coincidono, e vengono indicati con formula_80.\nBisogna trovare quali sono gli autovalori formula_81, formula_82, a volte indicati con formula_81, formula_84, oppure con ) simultanei di questi operatori:\nPer fare questo vanno introdotti due operatori, detti \"operatori di scala\" o \"operatori scaletta\":\nche sono uno il complesso coniugato dell'altro e non sono hermitiani. Questi operatori hanno le propriet\u00e0:\nL'operatore formula_55 pu\u00f2 essere espresso in termini di formula_30 e operatori di scala:\nPer vedere quale sia il significato di formula_93, vediamo come formula_30 agisce sullo stato formula_95:\ncio\u00e8 applicando formula_97, l'autovalore di formula_30 aumenta di formula_99, viceversa applicando formula_100, l'autovalore di formula_30 viene diminuito di formula_99, da cui il nome di operatori di scala. Invece:\ncio\u00e8 l'applicazione degli operatori formula_93 cambiano gli autovalori di formula_30, ma non di formula_55.\nPer ovvi motivi di proiezione, la relazione che lega formula_55 ed formula_30 \u00e8:\nci\u00f2 implica che gli autovalori di questi operatori devono soddisfare:\ncio\u00e8 gli autovalori della proiezione del momento angolare non possono superare quelli di formula_55: fisicamente ci\u00f2 significa che formula_112 assume il suo valore massimo quando formula_55 coincide con la direzione dell'asse formula_9, cos\u00ec la sua proiezione formula_30 coincide con formula_55, in tal caso formula_117. Quindi l'autovalore di formula_30 \u00e8 limitato inferiormente e superiormente dai valori che pu\u00f2 prendere formula_55. \nSiano formula_120 il valore minimo e formula_121 il valore massimo che pu\u00f2 assumere formula_30. Applicando successivamente gli operatori di scala formula_123, si capisce che deve essere:\nOra applichiamo\ncio\u00e8:\nQuindi l'autovalore di formula_128 \u00e8 formula_129, dove \"a\" deve essere intero o semintero. Ora per quanto detto:\ne anche qui formula_112 deve essere intero o semintero, perch\u00e9 tutti i valori di formula_112 sono distanti formula_99 uno dall'altro (ricordiamo che le grandezze quantistiche si misurano in unit\u00e0 di formula_99), dove se formula_135 \u00e8 un intero, fissato formula_136, vi sono formula_137 valori di formula_112, cio\u00e8 formula_139 per cui se formula_136 \u00e8 intero lo \u00e8 anche formula_112 e se formula_136 \u00e8 semintero, lo \u00e8 anche formula_112. Si pu\u00f2 dimostrare che gli autovalori formula_136 sono interi e quindi anche formula_112 sono interi: con questa scelta otteniamo infine le equazioni agli autovalori di formula_55 e formula_30:\ndove formula_150 \u00e8 il numero quantico orbitale ed formula_151 \u00e8 il numero quantico magnetico.\nAutofunzioni del momento angolare.\nIl momento angolare si introduce quando si affrontano problemi a simmetria sferica mediante l'uso delle coordinate sferiche. Non potendo diagonalizzare le tre componenti, si diagonalizzano simultaneamente (dato che commutano) il suo modulo quadro e la sua componente lungo formula_9. La sua rappresentazione spaziale \u00e8:\nMentre quella lungo formula_9 \u00e8:\nLe autofunzioni simultanee degli operatori momento angolare totale formula_156 e della sua componente lungo formula_9 sono dette armoniche sferiche, le cui equazioni agli autovalori sono:\nle armoniche sferiche sono pertanto"}
{"id": "1358977", "revid": "113023985", "url": "https://it.wikipedia.org/wiki?curid=1358977", "title": "Aristide Bruant", "text": "\u00c8 conosciuto soprattutto per essere apparso in una locandina di Henri de Toulouse-Lautrec, nella quale viene rappresentato come un uomo dalla sciarpa rossa e dal cappotto nero.\nBiografia.\nDopo la morte del padre, all'et\u00e0 di quindici anni, Louis Armand Aristide Bruant lasci\u00f2 la sua citt\u00e0 natale per cercare un lavoro altrove. Arriv\u00f2 quindi nel quartiere artistico di Parigi, Montmartre, dove frequent\u00f2 locali e caff\u00e8 in cui poteva dare sfogo al proprio talento.\nNonostante provenisse da una famiglia benestante, ben presto impar\u00f2 la lingua del popolo parlata nel quartiere e nei caff\u00e8 di Montmartre, una lingua usata persino nelle sue canzoni che trattavano delle cosiddette \"guerre dei poveri\".\nInizi\u00f2 ad esibirsi a piccoli concerti e commedie organizzate da locali di quartiere, esibizioni che gli permisero di apparire nel locale Le Chat Noir, che gli diede la notoriet\u00e0 e gli diede l'opportunit\u00e0 di conoscere e diventare amico di Henri de Toulouse-Lautrec.\nNel 1885 Bruant inaugur\u00f2 il suo primo locale a Montmartre chiamato \"Le Mirliton\". Nonostante avesse ingaggiato diversi attori, egli stesso si esib\u00ec singolarmente in spettacoli da lui ideati.\nAristide Bruant mor\u00ec settantacinquenne a Parigi e fu seppellito nel cimitero di Subligny, nelle vicinanze della sua citt\u00e0 natale.\nBruant pubblic\u00f2 a proprie spese alcune raccolte delle proprie canzoni e dei propri monologhi, alcune delle quali superbamente illustrate da artisti come Th\u00e9ophile Alexandre Steinlen, oggi molto ricercate.\nRepertorio.\nAlcune delle canzoni celebri di Aristide Bruant sono:"}
{"id": "1358988", "revid": "287204", "url": "https://it.wikipedia.org/wiki?curid=1358988", "title": "Saiph", "text": "Saiph (\u03ba Ori / \u03ba Orionis / Kappa Orionis) \u00e8 la sesta stella pi\u00f9 luminosa della costellazione di Orione. Il suo nome proprio \u00e8 una contrazione dell'arabo \"saif al jabbar\", che significa \"la spada del gigante\". Originariamente questo nome apparteneva a Iota Orionis (che infatti fa parte dell'asterismo della Spada di Orione) e a Eta, ma poi fu, per errore, trasferito alla Kappa della costellazione.\nOsservazione.\nBrillando alla magnitudine apparente di +2,05, Saiph \u00e8 la quarantanovesima stella pi\u00f9 luminosa dell'intera volta celeste. Essa \u00e8 posta nella parte sud-est della costellazione di Orione, in corrispondenza del suo piede sinistro. Si trova infatti a sud rispetto alla Cintura di Orione (formata da Alnitak, Alnilam e Mintaka) e a est rispetto a Rigel, con la quale forma la base della figura a forma di clessidra, costituita dalle stelle pi\u00f9 luminose della costellazione. \u00c8 solo la sesta stella pi\u00f9 luminosa della costellazione non tanto perch\u00e9 appaia debolmente luminosa, ma per la presenza all'interno di essa di molte stelle calde e brillanti.\nSaiph \u00e8 una stella dell'emisfero australe, ma essendo posta solo 9\u00b0 a sud dell'equatore celeste, \u00e8 visibile da quasi tutte le terre emerse del nostro pianeta, essendo escluse solo l'estrema parte nord della Groenlandia e la parte nord dell'isola di Ellesmere nell'estremo settentrione del Canada. D'altra parte questa vicinanza all'equatore celeste fa s\u00ec che essa sia circumpolare solo nelle regioni vicine al polo sud terrestre. I mesi migliori per osservarla sono quelli invernali.\nCaratteristiche.\nPosta a circa 721,58 anni luce dalla Terra, cio\u00e8 pi\u00f9 o meno alla stessa distanza di Rigel, Saiph appare a occhio nudo meno luminosa di Rigel (che ha magnitudine apparente 0,12). Tuttavia pi\u00f9 che a una minore luminosit\u00e0 intrinseca, ci\u00f2 \u00e8 dovuto al fatto che, appartenendo Saiph alla classe spettrale B0,5 contro la B8 di Rigel, la prima emette molta pi\u00f9 radiazione nell'ultravioletto e meno nel visibile della seconda. Se consideriamo la radiazione totale emessa dalle due stelle, allora esse hanno luminosit\u00e0 comparabili: Saiph \u00e8 circa 57.000 volte pi\u00f9 luminosa del Sole, mentre Rigel \u00e8 67.000 volte pi\u00f9 luminosa. Le due stelle fanno forse parte della stessa associazione OB, l'associazione Orion OB1, come molte altre stelle della costellazione. Questo significherebbe che sono nate dalla stessa grande nube di gas.\nQuesta elevata luminosit\u00e0 \u00e8 causata dalla combinazione di due fattori: un'alta temperatura superficiale e un grande raggio. Saiph ha una temperatura superficiale di circa 26.000\u00a0K, che le conferisce un colore blu, e un raggio circa 22 volte quello solare.\nLa massa di Saiph \u00e8 stimata essere 16 \u00b1 1 volte quella solare. Stelle cos\u00ec massicce bruciano molto velocemente il loro combustibile nucleare: Saiph potrebbe essere vecchia circa 10 milioni di anni, ma ha gi\u00e0 esaurito o sta per esaurire l'idrogeno presente nel suo nucleo. Il rallentamento delle reazioni nucleari all'interno di Saiph ha da poco determinato la sua fuoriuscita dalla sequenza principale. Essa \u00e8 classificata infatti come supergigante blu e le \u00e8 stata assegnata classe di Yerkes Ia (cio\u00e8 appartiene alle supergiganti pi\u00f9 brillanti). Forse Saiph si trova in uno stadio della sua evoluzione leggermente meno avanzato di Rigel, come dimostrerebbe il fatto che quest'ultima ha un raggio notevolmente maggiore di quello di Saiph e una temperatura superficiale meno elevata. In ogni caso, anche Saiph ha gi\u00e0 intrapreso il cammino che la porter\u00e0 a diventare una supergigante rossa. Vista la sua massa elevata, il suo destino finale \u00e8 quello di esplodere in una supernova.\nCome tutte le supergiganti, Saiph emette un potente vento stellare, che determina una perdita di massa nell'ordine di 1,2 milionesimi M\u2609 ogni anno.\nVariabilit\u00e0.\nSulla base di una serie di osservazioni compiute fra il 1979 e il 1980 si scopr\u00ec che Saiph aveva incrementato l'emissione di raggi X del 46% in un anno. A ci\u00f2 non corrispondeva una uguale variabilit\u00e0 nella zona dell'ultravioletto. Le variazioni nel flusso dei raggi X potrebbero essere spiegate sulla base di variazioni nella quantit\u00e0 di vento stellare oppure di variazioni della sua temperatura.\nSempre nel 1979 si \u00e8 potuto appurare che anche l'idrogeno emesso tramite il vento stellare variava in quantit\u00e0 e velocit\u00e0, essendo il ciclo delle variazioni lungo giorni o mesi. In uno studio del 2006, la variabilit\u00e0 delle linee di assorbimento dell'idrogeno \u00e8 stata confermata, ma non si \u00e8 potuto stabilire alcun periodo preciso, sebbene sembri che esso sia nell'ordine delle ore."}
{"id": "1358993", "revid": "121197658", "url": "https://it.wikipedia.org/wiki?curid=1358993", "title": "Roberto Alagna", "text": "Biografia.\nNato in Francia da una famiglia siciliana, Alagna inizi\u00f2 a cantare giovanissimo nei cabaret di Parigi, quindi, influenzato dai film di Mario Lanza e dall'ascolto di incisioni di celebri tenori, decise di passare definitivamente al canto colto. Come cantante \u00e8 sostanzialmente un autodidatta, e ha appreso gran parte del repertorio da Rafael Ruiz, contrabbassista cubano e appassionato di opera.\nFece il suo debutto nel novembre 1988 nel ruolo di Alfredo Germont ne \"La traviata\" con la London Sinfonietta e la compagnia dell'opera del Glyndebourne Festival Opera al Theatre Royal di Plymouth, poi al Palace Theatre di Manchester ed al Theatre Royal di Norwich: seguirono numerosi ingaggi in vari teatri minori in Francia e in Italia, sempre prevalentemente per la parte di Alfredo, un ruolo che avrebbe cantato pi\u00f9 di 150 volte.\nLa sua fama crebbe rapidamente e inizi\u00f2 a essere chiamato dai palcoscenici maggiori, alla Scala di Milano (di nuovo come Alfredo nella prima rappresentazione di La traviata, sotto la direzione di Riccardo Muti) nel 1990 e nel ruolo di Rodolfo ne \"La boh\u00e8me\" con Angela Gheorghiu come Mim\u00ec al Covent Garden di Londra nel 1992 ed al Metropolitan Opera nel 1996 con Karita Mattila come Musetta. \nSempre nel 1990 \u00e8 Alfredo Germont con Giorgio Zancanaro al Teatro La Fenice di Venezia e Rodolfo nella ripresa nella Salle Garnier del Th\u00e9\u00e2tre du Casino di Montecarlo di \"La boh\u00e8me\".\nNel 1991 torna alla Scala come Rodolfo ne La boh\u00e8me. Nel 1992 ruolo analogo al Teatro dell'Opera di Roma diretto da Daniel Oren e debutta al Wiener Staatsoper come Nemorino ne L'elisir d'amore.\nNel 1993 \u00e8 Alfredo Germont ne La traviata a Vienna con Juan Pons ed a Roma Rodolfo ne La boh\u00e8me con Mirella Freni, Nicolai Ghiaurov ed Alfredo Mariotti.\nNel 1994 alla Scala in maggio \u00e8 Il duca di Mantova nella prima di Rigoletto con Renato Bruson ed Andrea Rost ed in settembre Rodolfo nella prima di La boh\u00e8me. \nLa sua esibizione nel ruolo di Romeo nel \"Romeo e Giulietta\" di Charles Gounod diretto da Charles Mackerras al Covent Garden nell'ottobre 1994 gli conquist\u00f2 la fama internazionale.\nNel 1995 a Vienna \u00e8 Il duca di Mantova in Rigoletto con Leo Nucci ed all'Op\u00e9ra National de Paris \u00e8 Edgardo di Ravenswood in Lucia di Lammermoor con June Anderson diretto da Maurizio Benini e Rodolfo ne La boh\u00e8me diretto da James Conlon.\nAlagna predilige l'opera francese e i ruoli pi\u00f9 prettamente lirici del repertorio italiano, sebbene negli ultimi tempi stia affrontando anche ruoli pi\u00f9 drammatici come il protagonista nell\"'Otello\" di Giuseppe Verdi. Importante \u00e8 anche il suo impegno nella riscoperta di opere minori e poco conosciute francesi e italiane.\nLa sua prima moglie, Florence Lancien, dalla quale ebbe una figlia, Ornella, nata nel 1992, mor\u00ec di un tumore al cervello nel 1994. \nNel 1996 Alagna si rispos\u00f2 con il celebre soprano rumeno Angela Gheorghiu: la coppia ha spesso cantato insieme e inciso numerose registrazioni; i due hanno inoltre recitato insieme nella versione cinematografica della \"Tosca\" di Giacomo Puccini, regia di Beno\u00eet Jacquot.\nNel 1996 ancora al Metropolitan \u00e8 Nemorino ne L'elisir d'amore con Barbara Bonney ed Il duca di Mantova in Rigoletto ed a Londra Don Carlos con Jos\u00e9 van Dam diretto da Bernard Haitink ed Alfredo Germont ne La traviata con la Gheorghiu.\nNel 1997 debutta all'Opera di Chicago come Romeo nel Romeo e Giulietta con la Gheorghiu, a Vienna Rodolfo ne La boh\u00e8me diretto da Fabio Luisi ed alla Scala Macduff nella serata d'inaugurazione della stagione d'opera, il 7 dicembre, con Macbeth con Bruson e Marija Hulehina ripreso dalla RAI.\nNel 1998 al Met \u00e8 Romeo nel Romeo e Giulietta (Gounod) con la Gheorghiu e nel 1999 canta \"Una furtiva lagrima\" nella colonna sonora di Sogno di una notte di mezza estate (film 1999) con l'Orchestre de l'Op\u00e9ra de Lyon diretto da Evelino Pid\u00f2.\nNel 2000 a Londra \u00e8 Romeo nel Romeo e Giulietta (Gounod) con la Gheorghiu e Mario Cavaradossi in Tosca con Catherine Malfitano ed al Met Don Jos\u00e9 in Carmen.\nNel 2001 a Parigi \u00e8 Rodolfo ne La boh\u00e8me con la Gheorghiu.\nNel 2002 con la Gheorghiu a Salisburgo \u00e8 Romeo nel Romeo e Giulietta (Gounod) ed a Londra Ruggero Lastouc ne La rondine. Nello stesso anno canta \"Che gelida manina\" de \"La boh\u00e8me\" nella colonna sonora di The Long and Short of It.\nNel 2003 al Met \u00e8 Faust con la Gheorghiu ed a Parigi Manrico ne Il trovatore.\nNel 2004 al Met \u00e8 Werther, a Parigi Le Chevalier des Grieux in Manon (Massenet) ed a Londra Faust con Bryn Terfel e la Gheorghiu.\nRoberto Alagna ha interpretato il ruolo di Radam\u00e9s nell'\"Aida\" di Verdi con Violeta Urmana diretto da Riccardo Chailly e la regia di Franco Zeffirelli, nella serata d'inaugurazione della stagione d'opera della Scala, il 7 dicembre 2006, trasmessa da Rai 5 nel 2017. \nDurante la seconda rappresentazione dell'opera (10 dicembre 2006), il tenore \u00e8 stato protagonista di un caso al centro delle cronache di spettacolo quando, fischiato da una parte dei loggionisti, si rifiut\u00f2 di entrare in scena nel resto dell'opera, e al suo posto cant\u00f2 il sostituto, Antonello Palombi, costretto dalla fretta a esibirsi in abiti normali, senza costume di scena. La reazione del tenore venne aspramente criticata dalla direzione del teatro e dal regista, con conseguente coda di polemiche con il cantante.\nNel 2007 a Vienna in marzo \u00e8 Chevalier Des Grieux in Manon con Anna Netrebko ed al Metropolitan in settembre in due occasioni, Alagna \u00e8 stato chiamato a sostituire Rolando Villaz\u00f3n, indisposto, nel \"Romeo e Giulietta\", a fianco della Netrebko ed in ottobre \u00e8 Pinkerton in Madama Butterfly e Radames in Aida con Dolora Zajick. In settembre \u00e8 Marius nella prima assoluta di Marius et Fanny di Vladimir Cosma con la Gheorghiu a Marsiglia.\nNel 2008 con la Gheorghiu per il Metropolitan tiene il MET Summer Concert: Live in Prospect Park a Brooklyn ed \u00e8 Ruggero Lastouc ne La rondine con Samuel Ramey ed a Vienna \u00e8 Faust.\nNel 2009 al Met \u00e8 Turiddu in Cavalleria rusticana con Waltraud Meier e Canio in Pagliacci ed a Londra Manrico ne Il trovatore con Dmitri Hvorostovsky e Don Jos\u00e9 in \"Carmen\" con El\u012bna Garan\u010da.\nNel 2010 al Met \u00e8 Don Carlo con Ferruccio Furlanetto ed al Gran Teatre del Liceu di Barcellona Don Jos\u00e9 in \"Carmen\" di cui esiste un DVD.\nNel 2011 \u00e8 Rodrigue in Le Cid di Jules Massenet a Marsiglia, tiene un recital nella Reggia di Versailles, a Parigi Paolo il Bello in Francesca da Rimini e Faust, a Londra Radames in Aida ed al Met \u00e8 Cavaradossi in Tosca. Fino al 2013 ha cantato in 96 recite del Metropolitan.\nAncora nel 2011 canta \"Salade De Fruits\" nella colonna sonora del film W.E. - Edward e Wallis.\nNel 2012 \u00e8 Pinkerton in Madama Butterfly alla Bayerische Staatsoper, tiene un concerto con la moglie al Teatro Col\u00f3n di Buenos Aires, Maurizio in Adriana Lecouvreur con Barbara Frittoli a Barcellona, a Masada tiene un concerto con la Garanca per la Israeli Opera, Calaf in Turandot con Chris Merritt al Teatro romano di Orange, a Vienna \u00e8 Gustaf III in Un ballo in maschera, Don Jos\u00e9 in Carmen e Werther ed a Londra \u00e8 Nemorino ne L'elisir d'amore con Aleksandra Kurzak. Fino ad oggi ha cantato in 71 rappresentazioni londinesi.\nNel 2013 Andrea Ch\u00e9nier all'Opera Orchestra of New York, Ulysse in P\u00e9n\u00e9lope con Anna Caterina Antonacci al Th\u00e9\u00e2tre des Champs-\u00c9lys\u00e9es, En\u00e9e in Les Troyens a Marsiglia, tiene un concerto con la Antonacci al Teatro romano di Orange, a Vienna \u00e8 Mario Cavaradossi in Tosca, a Barcellona Pinkerton in Madama Butterfly ed al Ravinia Festival di Highland Park Radames in Aida con la Chicago Symphony Orchestra e Michelle DeYoung.\nDopo la separazione dalla Gheorghiu \u00e8 il compagno della Kurzak dalla quale aspetta un figlio."}
{"id": "1358996", "revid": "83531", "url": "https://it.wikipedia.org/wiki?curid=1358996", "title": "Jaguar XJR-14", "text": "La Jaguar XJR-14 \u00e8 una vettura da competizione Sport Prototipo progettato secondo le norme FIA Gruppo C classe \"Sport 3,5 litri\" per correre nel Campionato Mondiale Sport Prototipi 1991. Ha partecipato inoltre al campionato IMSA GTP nel 1992.\nContesto.\nSviluppata presso la struttura inglese TWR sotto la direzione tecnica dell'ingegnere Ross Brawn, questo prototipo \u00e8 concepito in funzione del nuovo regolamento Gruppo C entrato in vigore nel 1991, che prevedeva l'adozione di motori atmosferici con cilindrata di 3.500 cm\u00b3 privi di restrizioni su consumi ed un peso minimo vettura di 750\u00a0kg.\nCaratteristiche tecniche.\nTelaio e corpo vettura.\nLa XJR-14 dispone di un telaio monoscocca realizzato in pannelli di alluminio a nido d'ape (honeycomb) rivestiti da fibra di carbonio, carrozzeria fibra di carbonio, le sospensioni di tipo indipendente hanno uno schema a doppi triangoli sovrapposti con puntoni diagonali (push rod) che azionano gli ammortizzatori con barre antirollio regolabili, lo sterzo a cremagliera \u00e8 privo di servosterzo, l'impianto frenante \u00e8 costituito da 4 dischi in carbonio, monta pneumatici Goodyear su cerchi \"Speedline\" da 17\" di diametro all'anteriore e da 18\" al posteriore.\nL'abitacolo molto contenuto, motore pressoch\u00e9 identico a quello montato sulle Formula 1 del 1991 e aerodinamica sofisticata. La capacit\u00e0 massima del serbatoio di benzina \u00e8 di 100 litri.\nAerodinamica.\nL'elemento pi\u00f9 interessante e innovativo del prototipo \u00e8 senza dubbio la veste aerodinamica di nuova concezione rispetto alle precedenti vetture di Gruppo C, in particolare gli alettoni montati all'anteriore e al posteriore assieme al fondo estrattore.Nel dettaglio, all'avantreno, vi \u00e8 un alettone a due elementi posizionato a pochi centimetri da terra e incorporato sul musetto che consente di ottenere effetto suolo per le ruote direzionali; sul fondo vettura \u00e8 stato ricavato un valente estrattore con effetto Venturi grazie anche alle dimensioni contenute del motore V8 Cosworth, al retrotreno si innalza un grande alettone \"biplano\" largo 2 metri eccessivamente prominente con paratie laterali che scendono fin sotto l'asse delle ruote, con una duplice funzione: l'ala posta pi\u00f9 in basso assieme alle paratie laterali costituiscono un'estensione del diffusore aumentandone l'efficacia, mentre l'ala superiore investita dai flussi d'aria superiori serve a bilanciare il carico aerodinamico stabilizzando la vettura.La combinazione di questi 3 elementi aerodinamici complementari consente alla Jaguar XJR-14 di ottenere un carico aerodinamico nettamente superiore ai valori della concorrenza, con un valore base di 2.667\u00a0kg di deportanza per 635\u00a0kg di resistenza sviluppati ad una velocit\u00e0 di 320\u00a0km/h, permettendo alla vettura di girare in pista mediamente 2-3 secondi al giro pi\u00f9 veloce rispetto ai rivali. Per la stagione agonistica 1992, che vedeva la Jaguar impegnata nel Campionato IMSA GTP, venne sviluppata una veste aerodinamica pi\u00f9 carica, premiante sui circuiti americani per la maggior parte lenti e tortuosi, con 3.538\u00a0kg di deportanza e 771\u00a0kg di resistenza, che comunque non rappresentavano il massimo sviluppo possibile, infatti per i tracciati cittadini molto lenti, configurando opportunamente la vettura, si potevano raggiungere valori stimati di oltre 4.500\u00a0kg sempre ad una velocit\u00e0 teorica di 320\u00a0km/h.\nI tecnici e gli ingegneri delle altre squadre allarmati dalla supremazia della XJR-14, iniziano ad osservarne scrupolosamente l'aerodinamica per carpirne i segreti, diversi fotografi cercano di fotografare i dettagli del fondo vettura sempre celato da teli mentre si trova ai box. In seguito queste soluzioni vengono sperimentate in galleria del vento anche dalle altre squadre, la Peugeot \u00e8 la prima ad adeguarsi schierando a met\u00e0 stagione una 905 profondamente rivista e dotata di un'aerodinamica molto simile, che le consentir\u00e0 di ritrovare competitivit\u00e0.\nMotore.\nIl motore \u00e8 fornito dalla Ford (in quanto a quel tempo la Jaguar era stata acquistata dal gruppo automobilistico americano), si tratta di un V8 Cosworth HB con l'angolo tra le bancate \u00e8 di 75\u00b0, lo stesso propulsore montato sulla contemporanea Benetton di F1 del 1991, la cilindrata \u00e8 di 3.493 cm\u00b3 sviluppa oltre 650 CV ad un regime di 11.500 giri/min, \u00e8 dotato di 4 valvole per cilindro a richiamo pneumatico; la trasmissione della potenza \u00e8 affidata ad un cambio meccanico sequenziale a 6 rapporti realizzato in magnesio, la trazione \u00e8 posteriore.\nRisultati sportivi.\nLa Jaguar XJR-14 domina il campionato del mondo 1991 con diverse vittorie ottenendo sia il titolo costruttori che il titolo piloti, con l'italiano Teo Fabi. Alla 24 Ore di Le Mans 1991 partecipa solo alle qualifiche, per la gara invece la Jaguar preferisce schierare le vecchie XJR-12 ritenute pi\u00f9 affidabili sulla lunga distanza. Al termine della stagione 1991, dopo aver ottenuto il terzo titolo costruttori, la Jaguar si ritira dal campionato mondiale sport.\nNel 1992 la XJR-14 sbarca in America e prende parte ad alcune prove del campionato IMSA GTP, cogliendo due vittorie e buoni piazzamenti, a fine anno la Jaguar si classifica terza nel campionato marche.\nRiconversione.\nL'efficiente telaio della XJR-14 con tutte le sue innovazioni, una volta dismesso dal team Jaguar non va accantonato, ma viene ripreso in ben due occasioni.\nDopo l'entrata in vigore delle nuove motorizzazioni e la conseguente messa al bando dei motori delle vecchie Gruppo C, la Mazda non pu\u00f2 pi\u00f9 schierare vetture con motore rotativo, nel 1992 dopo aver ribattezzato il motore V10 Judd con il proprio logo acquista alcuni telai che la Jaguar aveva utilizzato l'anno prima, schierando nel mondiale sport la Mazda MXR-01, che in sostanza, non \u00e8 altro che l'XJR-14 leggermente modificata.\nIl telaio originale viene anche riconvertito in sport aperta nel 1995, infatti la \"TWR\" ricevette una commessa dalla Porsche per la realizzazione di due sport aperte, che la casa automobilistica tedesca intendeva schierare nell'allora nascente Campionato IMSA WSC, ma la presentazione dei regolamenti tecnici, poco favorevoli ai motori sovralimentati indussero la Porsche ad un repentino ripensamento. I due telai realizzati su base Jaguar XJR-14 e denominati TWR-Porsche WSC-95 furono poi venduti al Joest Racing che grazie ad essi vinse la 24 Ore di Le Mans 1996 e 1997."}
{"id": "1358998", "revid": "767487", "url": "https://it.wikipedia.org/wiki?curid=1358998", "title": "Z-Ro", "text": "Di Houston, Texas, \u00e8 noto per la sua popolarit\u00e0 nata dal nulla, per la flessibilit\u00e0 nelle rime e per l'estensiva collaborazione con altri artisti rap. La popolarit\u00e0 di Z-Ro \u00e8 aumentata notevolmente da quando ha collaborato nel singolo di Bun B, \"Draped Up (Remix)\", assieme a Slim thug, Chamillionaire e Lil' Keke."}
{"id": "1359002", "revid": "1543377", "url": "https://it.wikipedia.org/wiki?curid=1359002", "title": "Robert L. Forward", "text": "Biografia.\nHa conseguito il dottorato all'Universit\u00e0 del Maryland nel 1965 con lo sviluppo di un'antenna per rilevare la radiazione gravitazionale (l'energia trasmessa dalle onde gravitazionali). Ha lavorato in seguito per il laboratorio di ricerca della compagnia Hughes Aircraft, da cui si \u00e8 ritirato nel 1987 per concentrarsi sulla scrittura e lavorare come consulente per clienti come la NASA e la U.S. Air Force. Nel 1994 \u00e8 stato cofondatore della \"Tethers Unlimited\".\nLe ricerche di Forward si sono concentrate sui campi pi\u00f9 speculativi della fisica e della tecnologia, spaziando su argomenti come le fontane spaziali, le vele solari, la propulsione spaziale - soprattutto quella basata sull'antimateria - e su temi pi\u00f9 esotici come il viaggio nel tempo e la materia esotica. Ha scritto oltre 200 articoli scientifici e 11 romanzi di fantascienza, in particolare fantascienza hard, spesso descrivendo forme di vita non basate sul carbonio. Ha scritto due romanzi assieme alla moglie Martha Dodson Forward ed altri due assieme alla seconda figlia Julie Fuller."}
{"id": "1359003", "revid": "1013865", "url": "https://it.wikipedia.org/wiki?curid=1359003", "title": "Comune di Fredensborg", "text": "Fredensborg \u00e8 un comune danese situato nella regione di Hovedstaden.\nIl comune \u00e8 stato costituito in seguito alla riforma amministrativa del 1\u00ba gennaio 2007 accorpando i precedenti comuni di Karlebo e Fredensborg-Humleb\u00e6k."}
{"id": "1359007", "revid": "125729038", "url": "https://it.wikipedia.org/wiki?curid=1359007", "title": "John Phillips (cantautore)", "text": "Biografia.\nConosciuto anche come Papa John, fu marito di Michelle Phillips, anch'essa componente dei The Mamas &amp; the Papas. Era il padre di Mackenzie Phillips, attrice e cantante, Chynna Phillips, attrice e cantante, nonch\u00e8 Bijou Phillips, attrice e modella.\nMorte.\nDa tempo malato di cuore e fisicamente afflitto a causa di diverse operazioni chirurgiche a cui and\u00f2 incontro (tra cui un trapianto di fegato), Phillips mor\u00ec per un infarto il 18 marzo 2001, all'et\u00e0 di 65 anni."}
{"id": "1359010", "revid": "580197", "url": "https://it.wikipedia.org/wiki?curid=1359010", "title": "CAF Champions League 2007", "text": "La CAF Champions League 2006-2007 \u00e8 la 41\u00aa edizione della Coppa dei Campioni d'Africa. Ha vinto l'\u00c9toile Sportive du Sahel, squadra tunisina alla sua prima affermazione nella massima competizione calcistica per club d'Africa. L'Etoile du Sahel ha quindi ottenuto il diritto a partecipare al Mondiale per club FIFA 2007.\nSedicesimi di finale.\n2/4 - 16/18 marzo 2007.\nOttavi di finale.\nAndata 6/8 aprile, ritorno 20/22 aprile 2007\nFase a gruppi.\nSemifinali.\nAndata 21/23 settembre, ritorno 5/7 ottobre 2007\nFinale.\nAndata 27 ottobre, ritorno 9 novembre 2007\nCollegamenti esterni.\nSito sulla CAF Champions LeagueNews sulla finale di ritorno 2007"}
{"id": "1359012", "revid": "199795", "url": "https://it.wikipedia.org/wiki?curid=1359012", "title": "Robert Lull Forward", "text": ""}
{"id": "1359013", "revid": "199795", "url": "https://it.wikipedia.org/wiki?curid=1359013", "title": "Robert Forward", "text": ""}
{"id": "1359017", "revid": "11241686", "url": "https://it.wikipedia.org/wiki?curid=1359017", "title": "Fiera biologica", "text": ""}
{"id": "1359018", "revid": "125324373", "url": "https://it.wikipedia.org/wiki?curid=1359018", "title": "Stefano Mensurati", "text": "Carriera.\nHa incominciato la sua attivit\u00e0 nel 1988 nella carta stampata, al \"Secolo d'Italia\".\nGiornalista professionista dal 1990, ha lavorato per varie testate occupandosi in particolare di politica estera. A partire dal 1994 ha incominciato a collaborare con il primo canale televisivo tedesco Ard, con canali pubblici regionali (Mdr, Ndr, Br, Orb) e con reti private (Sat1, Rtl, Pro7) realizzando servizi e reportage da tutto il mondo, specializzandosi in particolare sull'Est europeo e sull'America Latina.\nNel 2000 viene assunto dal Giornale Radio Rai e lavora per tre anni presso la redazione economica. Nel 2001 realizza e conduce il nuovo programma mattutino Questioni di Borsa.\nNell'estate del 2003 gli viene affidata la conduzione di Radio anch'io, che proseguir\u00e0 per oltre quattro anni e circa mille puntate.\nDal 24 settembre del 2007 all'11 dicembre 2009 \u00e8 il conduttore del nuovo programma di approfondimento pomeridiano Radiocity, che prende il posto di Baobab, conduzione che lascia dopo la nomina a vicedirettore del GR1.\nCon l'avvio del nuovo palinsesto invernale di Radiouno Rai, dall'11 gennaio 2010 conduce il nuovo programma A tu per tu fino al 26 luglio 2014.\nDal 15 settembre 2014 conduce una rassegna stampa notturna su Radio 1, \"Tra poco in edicola\", in onda dal marted\u00ec al venerd\u00ec dalle 23:30 all'01:30 e il marted\u00ec (luned\u00ec sera) dalle 00:20 circa all'1:30.\nPubblicazioni.\nNel 2004 per la casa editrice \"Ideazione\" ha pubblicato il volume \"Il bombardamento di Guernica. La verit\u00e0 tra due leggende\", con il quale lo stesso anno ha vinto il premio Cirri per la saggistica."}
{"id": "1359019", "revid": "144796", "url": "https://it.wikipedia.org/wiki?curid=1359019", "title": "Decamerotico", "text": "Il termine decamerotico (o commedia boccaccesca) viene comunemente usato per raggruppare e descrivere alcuni film a sfondo erotico ma senza sfondare nella pornografia, ambientati principalmente nell'Italia tardo medioevale e narranti, principalmente, le avventure sessuali del clero, dell'aristocrazia o del semplice popolo. Il genere ebbe inizio in Italia con un genere pi\u00f9 colto alla fine degli anni '60 per poi prendere particolarmente piede agli inizi degli anni anni '70. \nStoria.\nL'origine del genere cinematografico definito come \"decamerotico\" si possono ritrovare nelle origini della stessa rivoluzione sessuale, con la voglia di portare sul grande schermo il tema dell'eros, visto come espressione artistica e non come volgarit\u00e0.\nI primi passi del genere decamerotico vengono fatti risalire ancora \"in nuce\" a \"La mandragola\" di Alberto Lattuada che ne fu di fatti il primo precursore e che per questo motivo, pur non contenendo scene attinenti alla pornografia ma unicamente alla sfera dell'eros, sub\u00ec tagli di censura, pur riscuotendo un buon successo di critica e riprendendo sostanzialmente un'opera scritta di Machiavelli. A questo successo fece seguito nel 1966 \"Le piacevoli notti\" di Armando Crispino e Luciano Lucignani, anch'esso ascrivibile al genere decamerotico \"colto\".\nIl genere esplose in maniera pi\u00f9 completa a partire dal decennio successivo e precisamente si esplic\u00f2 in una cinquantina di film realizzati in Italia tra il 1972 e il 1976; l'apice produttivo del filone fu il 1972, quando furono distribuite in Italia oltre 30 pellicole solo su questo tema di cui la pi\u00f9 famosa fu indubbiamente \"Quel gran pezzo dell'Ubalda tutta nuda e tutta calda\" di Mariano Laurenti (1972), con Pippo Franco, Edwige Fenech e Karin Schubert, uno dei capostipiti del genere che ebbe un successo straordinario soprattutto per merito del suo leggendario titolo. La diffusione di questo genere cinematografico \u00e8 da ricondursi all'inaspettato successo popolare che ebbero, nei primi anni 1970, tre film di Pier Paolo Pasolini:\nappartenenti alla cosiddetta \"trilogia della vita\". Essi raffiguravano scene di vita condite da corpi seminudi e scene di sesso che, seppur oggi possono considerarsi innocenti, all'epoca suscitarono scandalo e allo stesso tempo buoni incassi al botteghino.\nDal successo dei film pasoliniani alcuni registi contemporanei presero spunto per girare film comico-erotici di ambientazione storica, di minore impegno artistico, che oggi generalmente vengono collocati all'interno del macrofilone della commedia erotica all'italiana.\nFilmografia principale.\nAntesignani del genere decamerotico, ascrivibili al sottogenere del \"decamerotico colto\" si ricordano:\nTra le altre opere appartenenti al filone cinematografico decamerotico si possono citare:"}
{"id": "1359024", "revid": "1897604", "url": "https://it.wikipedia.org/wiki?curid=1359024", "title": "Toponimi della Sardegna", "text": "I toponimi della Sardegna, fatta eccezione per le principali citt\u00e0 dell'isola, riportano spesso come ufficiale la denominazione in lingua sarda (questo fenomeno in Italia \u00e8 comune solo alla Valle d'Aosta) trascritta secondo la fonetica iberica o italiana. Altri comuni hanno invece la doppia denominazione, quella ufficiale e quella usata in sardo. In altri casi il nome in sardo deve ancora essere ufficializzato tramite delibera comunale e l'apposizione dei corrispondenti cartelli di segnaletica. Viene elencata di seguito la denominazione ufficiale dei luoghi geografici seguita dalla rispettiva versione nelle lingue locali.\nCitt\u00e0.\nCitt\u00e0 storiche e maggiori.\nCitt\u00e0 storiche regie e sabaude o maggiori di 20.000 abitanti:\nComuni.\nNelle tabelle sono riportati i toponimi, in lingua sarda e in quelle locali, dei comuni della Regione Sardegna suddivisi per provincia (da nord a sud). Sono inoltre specificati i comuni formalmente delimitati di lingua minoritaria ai sensi dell'art. 3 della Legge n. 482/1999 e quelli per i quali il toponimo \u00e8 stato formalmente adottato ai sensi dell'art. 10 della Legge n. 482/1999, contrassegnando in carattere normale i toponimi ufficiali (come riportati negli atti) e in corsivo quelli non ancora formalizzati (desunti dalla bibliografia e da altre fonti comunali)."}
{"id": "1359035", "revid": "767487", "url": "https://it.wikipedia.org/wiki?curid=1359035", "title": "Kola (citt\u00e0)", "text": "Kola \u00e8 una cittadina della Russia europea nordoccidentale, situata nella penisola di Kola (da cui prende il nome) nell'Oblast' di Murmansk; \u00e8 capoluogo dell'omonimo distretto. Sorge alla confluenza dei fiumi \"Kola\" e \"Tuloma\", 12 chilometri a sud del capoluogo Murmansk, all'imboccatura del Golfo di Kola.\nContrariamente a quasi tutte le citt\u00e0 della regione, capoluogo Murmansk incluso, Kola \u00e8 cittadina di antica origine, risultando attestata in alcune cronache russe nell'anno 1264 con il nome di \"Kolo\"; nel 1565 i Pomor colonizzarono l'area, fondando nel sito un fortino.\nPer molto tempo Kola \u00e8 stata il principale insediamento nella Russia nordoccidentale (tanto da dare il nome all'intera penisola in cui trova), assumendo una certa importanza che la port\u00f2 ad essere dichiarata citt\u00e0 nel 1784. Successivamente, per effetto dell'apertura russa ai porti del mar Baltico la citt\u00e0 ha attraversato una fase di notevole involuzione; un altro duro colpo all'importanza di Kola \u00e8 arrivato dallo sviluppo, a partire dal 1915, della citt\u00e0 di Murmansk, cresciuta poi in maniera vertiginosa e della quale Kola \u00e8 oggi un sobborgo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1359038", "revid": "125241649", "url": "https://it.wikipedia.org/wiki?curid=1359038", "title": "Cattedrale di Lisbona", "text": "La cattedrale patriarcale di Santa Maria Maggiore (in portoghese: \"S\u00e9 de Lisboa o Igreja de Santa Maria Maior\") \u00e8 il principale luogo di culto cattolico della citt\u00e0 di Lisbona, chiesa madre dell'omonima arcidiocesi metropolitana.\nStoria.\nNel 1150, tre anni dopo aver riconquistato Lisbona sottraendola ai Mori, Alfonso I del Portogallo fece costruire una cattedrale per il nuovo vescovo di Lisbona, il crociato inglese Gilberto di Hastings, sul terreno di una vecchia moschea. \"S\u00e9\" \u00e8 l'abbreviazione di \"sede episcopalis\", cio\u00e8 sede vescovile.\nLa cattedrale, distrutta da tre terremoti nel XIV secolo e da quello del 1755, nei secoli sub\u00ec notevoli trasformazioni e oggi \u00e8 un insieme di vari stili architettonici.\nDescrizione.\nArchitettura.\nLa facciata principale della cattedrale \u00e8 in stile romanico. Essa \u00e8 affiancata da due torri campanarie gemelle con coronamento merlato. Al centro della facciata, si trova il portale, con profonda strombatura, sormontato dal grande rosone circolare.\nL'interno della cattedrale \u00e8 a croce latina, con tre navate e profonda abside con deambulatorio e cappelle radiali. Delle decorazioni in stile barocco volute da Jo\u00e3o V nella prima met\u00e0 del XVIII secolo non rimangono che quelle dell'abside, essendo state rimosse quelle delle navate e dei transetti.\nLa cappella dei santi Cosma e Damiano ospita sarcofagi del XIV secolo di Lopo Fernandes Pacheco, compagno d'armi del re Alfonso I, e della seconda moglie, Maria de Villalobos. Sulle tombe sono scolpite le figure del nobile con la barba e la spada in mano e della moglie che stringe un libro di preghiere, con i cani seduti ai piedi. Nella cappella adiacente troviamo le tombe di Alfonso IV e della moglie Dona Beatriz.\nOrgani a canne.\nLa cattedrale possiede due organi a canne. Il pi\u00f9 antico, costruito nel 1785-6 dall'organaro Joaquim Ant\u00f3nio Fontanes Peres, \u00e8 situato sulla cantoria lungo la parete sinistra dell'abside ed attualmente non \u00e8 funzionante.\nDi fronte a questo, a pavimento, si trova un secondo organo a canne, costruito dalla ditta organaria neerlandese Flentrop Orgelbouw nel 1964. Lo strumento, tuttora funzionante e regolarmente utilizzato sia per accompagnare le liturgie, sia per concerti, ha 51 registri. La sua consolle, a finestra, dispone di quattro tastiere di 56 note ciascuna ed una pedaliera dritta di 30 note. La medesima ditta costru\u00ec nello stesso anno un organo positivo di 8 registri."}
{"id": "1359039", "revid": "767487", "url": "https://it.wikipedia.org/wiki?curid=1359039", "title": "Pimp C", "text": "Era noto per essere membro del duo Rap UGK, noti anche come Underground Kingz, assieme a Bun B.\nBiografia.\nL'UGK, che include anche Bun B, ebbe il suo apice del successo alla met\u00e0 degli anni '90 e fece una comparsa importante nel singolo di Jay-Z \"Big Pimpin\" del 2000 e in quello della Three 6 Mafia, \"Sippin' On Some Sizzurp\", sempre del 2000. La crew ha lavorato anche con Celly Cel, C-Bo, Spice 1 e altri. Pimp C \u00e8 co-proprietario della Trill Entertainment con Bun B.\nIl 28 gennaio 2002 Pimp C fu condannato a otto anni di prigione per un assalto aggravato. Pimp C lanci\u00f2 il suo album d'esordio, \"The Sweet James Jones Stories\", nel marzo 2005 grazie alla Rap-A-Lot Records. Bun B e la Rap-A-Lot avevano fondato un movimento \"Libera Pimp C\" diffondendo la sua musica e suoi gadgets come magliette e cappellini.\nPimp C fu rilasciato il 30 dicembre 2005, dopo aver patteggiato met\u00e0 della sua pena. Sar\u00e0 stabilito che dovr\u00e0 rimanere agli arresti domiciliari fino al dicembre del 2009.\nPimp C fu medicato per delle ferite lievi il 18 aprile 2006 dopo essere stato coinvolto in un incidente stradale dovuto a una sparatoria dopo aver lasciato il set del suo video \"Pourin' Up\". Un officiale della polizia di Port Arthur che stava scortando il rapper rispose al fuoco e allontan\u00f2 i tiratori. Essi per\u00f2 ritornarono e colpirono la Bentley di Pimp C ad alta velocit\u00e0.\nPimp C dichiar\u00f2 che avrebbe pubblicato un album con Too $hort ad una sua apparizione su MTV.\nIl 15 agosto 2006 Pimp C fu intervistato durante uno show televisivo e dichiar\u00f2 di avere un album in uscita, \"Pimpalation\". Egli diede inoltre la sua opinione su alcune faide musicali. Un punto su cui si concentr\u00f2 il rapper era che i rapper devono unirsi assieme per evitare di essere assorbiti passivamente dalle case discografiche pi\u00f9 importanti, punto gi\u00e0 ribadito in precedenza dal rapper.\nIl 4 dicembre del 2007 Pimp C fu trovato morto nella stanza che occupava all'hotel 'Mondrian' di Hollywood: la notizia fu diffusa dalla polizia di Los Angeles e successivamente confermata dalla casa discografica del cantante, la Jive Records . "}
{"id": "1359040", "revid": "125251962", "url": "https://it.wikipedia.org/wiki?curid=1359040", "title": "Vittorio Emanuele di Savoia-Aosta", "text": "Biografia.\nInfanzia ed educazione.\nSecondogenito di Amedeo I di Spagna e fratello di Emanuele Filiberto di Savoia-Aosta, di Luigi Amedeo, duca degli Abruzzi, e di Umberto, conte di Salemi, Vittorio Emanuele percorse la carriera militare nell'arma di cavalleria. \nFrequent\u00f2 il Collegio Militare di Milano, oggi denominato Scuola militare \"Teuli\u00e9\", e l'Accademia militare di Modena, uscendone nel 1889 con il grado di sottotenente. Assegnato inizialmente al reggimento \"Nizza Cavalleria\", fu in seguito promosso al \"Piemonte Cavalleria\" con il grado di tenente. \nDuello.\nIl 15 agosto 1897, a Vaucresson, presso Versailles, Vittorio Emanuele si batt\u00e9 a duello con il principe Henry d'Orl\u00e9ans, che, in un articolo pubblicato sul quotidiano \"Le Figaro\", aveva denigrato il valore dei soldati italiani dopo la battaglia di Adua. Il conte di Torino fer\u00ec all'addome l'avversario e vinse il duello dopo 26 minuti (nel duello, il suo padrino era il generale Felice Avogadro di Quinto mentre il suo testimonio era il generale Coriolano Ponza di San Martino). Al suo ritorno in patria venne ricevuto con grandissimi onori dallo zio Umberto I, mentre i giornali dell'epoca ne fecero una sorta di eroe patrio.\nFidanzamento ventilato.\nNel gennaio 1898 i principali giornali d'Europa diedero notizia, dandola per certa, di un suo presunto fidanzamento con la principessa Clara di Baviera, sorella minore della cugina Isabella, ma la notizia non fu confermata e del matrimonio non si parl\u00f2 pi\u00f9. \nCarriera militare.\nNel 1900 Vittorio Emanuele venne nominato colonnello e promosso al comando dei \"Lancieri di Novara\". Nel 1903, promosso generale di brigata, comand\u00f2 la VII brigata di cavalleria. Nel 1910 fu tenente generale e ispettore di cavalleria. Nella Grande Guerra (1915-1918) fu a capo dell'Arma di Cavalleria. Venne promosso generale di corpo d'armata nel 1923. \nUltimi anni e morte.\nDurante il fascismo mantenne una posizione defilata. Celibe e senza figli, mor\u00ec in Belgio nel 1946 dove si era recato in esilio dopo il referendum istituzionale. Dal 1968 \u00e8 sepolto nella cripta reale della basilica di Superga, sulla collina di Torino.\nGiovanni Pascoli e il duello.\nIl Pascoli, riflettendo l'emozione che il duello del Conte di Torino con il principe francese sollev\u00f2 in Italia, dedic\u00f2 all'evento un breve componimento, intitolato \"Le due spade\": "}
{"id": "1359049", "revid": "17654", "url": "https://it.wikipedia.org/wiki?curid=1359049", "title": "Decamerotici", "text": ""}
{"id": "1359050", "revid": "122811329", "url": "https://it.wikipedia.org/wiki?curid=1359050", "title": "Christopher McQuarrie", "text": "\u00c8 stato lo sceneggiatore di molti film del regista Bryan Singer, vincendo nel 1996 l'Oscar alla migliore sceneggiatura originale per \"I soliti sospetti\". \u00c8 noto anche per aver diretto il e della serie cinematografica di \"\".\nBiografia.\nNato e cresciuto nel New Jersey, si trasferisce in Australia una volta terminati gli studi universitari, lavorando come assistente scolastico a Perth. Tornato negli Stati Uniti nove mesi dopo, lavora in un'agenzia investigativa ed \u00e8 in procinto di entrare nel NYPD quando Bryan Singer, suo amico d'infanzia e compagno di college, gli offre di scrivere la sceneggiatura di quello che sarebbe diventato il suo primo film, \"Public Access\", presentato al Sundance Film Festival del 1993.\nI due collaborano nuovamente nel 1995 con un altro film indipendente, il poliziesco \"I soliti sospetti\", per il quale McQuarrie riceve numerosi riconoscimenti tra cui l'Oscar alla migliore sceneggiatura originale. Negli annali del cinema, la sceneggiatura del film e il suo colpo di scena finale sono stati spesso indicati tra i migliori mai realizzati.\nNonostante l'Oscar gli porti notoriet\u00e0 ad Hollywood, McQuarrie realizza presto che non verr\u00e0 mai preso sul serio dai produttori finch\u00e9 non porter\u00e0 loro un successo commerciale. Nel 2000 infatti scrive e dirige per la 20th Century Fox il poliziesco \"Le vie della violenza\", che per\u00f2 viene accolto freddamente dai critici e risulta un flop di incassi. McQuarrie stesso si lamenter\u00e0 della sua esperienza, dichiarando: \"mi offrii di dirigere qualsiasi cosa volessero per qualsiasi budget volessero, a patto di avere il completo controllo creativo, e mi risposero di andare a farmi fottere. Niente budget, niente controllo, niente di niente. Alla fine mi presero, ma non accettarono alcun suggerimento da parte mia. Volevano solo avermi\". Sempre nel 2000, collabora alla sceneggiatura di \"X-Men\" di Singer, pur non venendo accreditato.\nTorna a lavorare otto anni pi\u00f9 tardi, collaborando nuovamente con Singer nel thriller \"Operazione Valchiria\", ispirato al fallito attentato ad Adolf Hitler di Claus Schenk von Stauffenberg, interpretato nel film da Tom Cruise. Il film risulta uno dei maggiori successi dell'anno, incassando oltre 200 milioni di dollari globalmente e ottenendo recensioni positive. Nel 2010 crea la serie televisiva \"Persone sconosciute\", di cui scrive l'episodio pilota, e scrive la sceneggiatura del thriller \"The Tourist\", accolto tiepidamente dalla critica ma foriero di oltre 280 milioni di dollari d'incasso.\nNel 2012 torna dietro la macchina da presa con \"Jack Reacher - La prova decisiva\", adattamento dell'omonimo romanzo di Lee Child. Il film, nuovamente con Cruise protagonista, viene ben accolto dal pubblico. L'anno seguente collabora un'ultima volta con Singer nella sceneggiatura del fantasy \"Il cacciatore di giganti\", che si rivela invece un pesante flop di critica e incassi. Nel 2014 co-sceneggia il fantascientifico-d'azione \"Edge of Tomorrow - Senza domani\", adattamento cinematografico della light novel giapponese \"All You Need Is Kill\". Terza collaborazione con Cruise, il film, dopo una partenza in sordina al botteghino, riesce a incassare oltre 370 milioni di dollari in tutto il mondo grazie a critiche positive e all'ottimo passaparola del pubblico. Per la sceneggiatura di \"Edge of Tomorrow\", McQuarrie viene candidato a un Saturn Award e un premio Hugo.\nNel 2015 dirige nuovamente Cruise in ', quinto capitolo , che scrive insieme a Drew Pearce. Con oltre 680 milioni di dollari d'incasso, il film diventa l'ottavo maggior successo commerciale dell'anno e il secondo dell'intera saga, tanto da spingere i produttori a riconfermare McQuarrie come regista e sceneggiatore del capitolo successivo della serie, ', in uscita nel 2018."}
{"id": "1359054", "revid": "767487", "url": "https://it.wikipedia.org/wiki?curid=1359054", "title": "No Way Out (Puff Daddy &amp; the Family)", "text": "No Way Out \u00e8 l'album d'esordio di Puff Daddy, pubblicato nel 1997 sotto il nome di \"Puff Daddy &amp; the Family\"."}
{"id": "1359062", "revid": "819238", "url": "https://it.wikipedia.org/wiki?curid=1359062", "title": "Locomotiva FS 999", "text": "Le locomotive FS 999 costituivano un eterogeneo gruppo di locomotive a vapore che venne creato dalle Ferrovie dello Stato per raccogliere alcune macchine acquisite dalla nazionalizzazione delle varie societ\u00e0 private aventi caratteristiche e prestazioni simili ma di varia provenienza e costruzione.\nStoria.\nLe locomotive del gruppo erano di vario tipo anche se di caratteristiche similari, costruite per la FPC, che a partire dal 1959 vennero acquisite ed immatricolate nel parco rotabili FS. Il gruppo 999 nacque proprio allo scopo di raggruppare sotto un'unica voce queste 6 locomotive a tre assi accoppiati differenti tra loro, anche se di prestazioni simili e non inquadrabili in nessuno dei gruppi omogenei. \nLe macchine erano state costruite, inoltre, da varie fabbriche tra cui la prestigiosa Henschel &amp; Sohn di Cassel.\nLa velocit\u00e0 massima della locomotiva era di 40\u00a0km/orari. La 999.006, gi\u00e0 812.006 FS, venne ceduta nel 1920 alla FCP, mantenendo il numero di matricola; venne poi ceduta da questa alle FS nel 1959 ed immatricolata 999.006.\nCaratteristiche.\nLa locomotiva 999.005 era del gruppo T3, tipo MIII-4e, costruita da Henschel in Germania; era a vapore saturo a doppia espansione. Il rodiggio era di tipo \"C\" a tre assi accoppiati.\nLa distribuzione era del tipo Allan.\nLa locomotiva, immatricolata 5, era stata di propriet\u00e0 della Ferrovia Massa Marittima-Follonica (FMF) che l'aveva ceduta poi alla ferrovia Poggibonsi-Colle Val d'Elsa (FPC), mantenendo il numero di matricola, e nel 1959 era passata alle FS con tutta la linea suddetta.\nLocomotive del gruppo 999.\nLa locomotiva 999.005 \u00e8 stata riprodotta in scala H0 da Fleischmann con il numero di catalogo 401003."}
{"id": "1359070", "revid": "697352", "url": "https://it.wikipedia.org/wiki?curid=1359070", "title": "24/7", "text": "L'espressione indica un servizio sempre attivo, appunto 24 ore su 24 e 7 giorni su 7. Il termine pu\u00f2 essere impiegato anche in:"}
{"id": "1359078", "revid": "767487", "url": "https://it.wikipedia.org/wiki?curid=1359078", "title": "Omocromia", "text": "L'omocromia (dal greco \"omos\", \"simile\" e \"chroma\", \"colore\") in biologia \u00e8 forma di criptismo per cui un organismo assume, per lo pi\u00f9 a scopo protettivo, la stessa colorazione prevalente nell'ambiente in cui vive. L'omocromia si divide in:"}
{"id": "1359081", "revid": "400694", "url": "https://it.wikipedia.org/wiki?curid=1359081", "title": "John Ottman", "text": "Biografia.\nConosciuto per la sua collaborazione assidua con il regista Bryan Singer, ha curato il montato e composto le musiche per i suoi film \"I soliti sospetti\", \"L'allievo\", \"X-Men 2\", \"Superman Returns\", \"Operazione Valchiria\", \"Il cacciatore di giganti\", \"X-Men - Giorni di un futuro passato\", \"X-Men - Apocalisse\" e \"Bohemian Rhapsody\". Con Singer ha co-diretto il cortometraggio \"Lion's Den\", mentre nel 2000 ha diretto il suo primo lungometraggio, l'horror \"Urban Legend - Final Cut\". Nel 2019 ha vinto l'Oscar e un ACE Award per il miglior montaggio per \"Bohemian Rhapsody\".\nInoltre ha curato le musiche per film come \"Halloween - 20 anni dopo\", \"La maschera di cera\", \"I Fantastici 4\", \"I Fantastici 4 e Silver Surfer\" ed \"Invasion\"."}
{"id": "1359084", "revid": "15756", "url": "https://it.wikipedia.org/wiki?curid=1359084", "title": "Michele Ortino", "text": "Biografia.\nDopo un breve apprendistato presso un pittore itinerante argentino, inizia a lavorare nei primi anni Trenta per la ditta Barabino e Graeve allora molto nota nel campo della cartellonistica pubblicitaria. Alcune delle opere realizzate in quel periodo sono presenti nella Collezione Salce presso i Musei civici di Treviso e nell'Archivio storico della pubblicit\u00e0 a Genova.\nDopo una breve esperienza nel campo del fumetto presso la casa editrice Nerbini di Firenze, dal 1941 si dedica esclusivamente alla pittura diventando noto per i suoi acquarelli realizzati soprattutto in grandi dimensioni, ma anche per i ritratti e le pale d'altare eseguite su commissione di alcune istituzioni religiose. Michele Ortino ha sempre prediletto lo stile figurativo e, pur non rifacendosi ad alcuna corrente pittorica in particolare, ha sempre ammirato l\u2019opera ad acquarello di Aldo Raimondi."}
{"id": "1359087", "revid": "13604", "url": "https://it.wikipedia.org/wiki?curid=1359087", "title": "Defibrillatore semi-automatico", "text": ""}
{"id": "1359092", "revid": "6923", "url": "https://it.wikipedia.org/wiki?curid=1359092", "title": "Carlo Barbieri (generale)", "text": "Carriera.\nSottotenente di artiglieria nel 1904, \u00e8 presto cooptato nello Stato Maggiore. Partecipa alle campagne di Libia e alla grande guerra, e nel 1919 \u00e8 membro della Commissione italiana per il controllo dell'Austria e dell'Ungheria.\nChiamato a sostituire nel 1926 Attilio Vigevano alla guida del Servizio Informazioni Militare, vi rimane sino al 1927; quindi prosegue la carriera militare sino al 1940, anno in cui va in riserva col grado di generale. Dal 1943 al 1945 viene internato in un lager tedesco.\nMuore nel 1951."}
{"id": "1359094", "revid": "287204", "url": "https://it.wikipedia.org/wiki?curid=1359094", "title": "Compassione (buddhismo)", "text": "Nel buddhismo, la compassione significa sperimentare il desiderio del bene nei confronti di ogni essere senziente.\nEsso viene indicato con i due termini sanscriti di: \nNelle lingue asiatiche correlate al canone buddhista cinese il termine \"compassione buddhista\" viene indicato nell'unione dei due precedenti termini:\nIl vissuto della compassione nel buddhismo Mah\u0101y\u0101na.\nNel buddhismo Mah\u0101y\u0101na la \"compassione\" (\"karu\u1e47\u0101\") rappresenta unitamente alla \"saggezza\" (\"praj\u00f1\u0101\") i due pilastri delle proprie dottrine e pratiche religiose. \nLa dottrina e la pratica mah\u0101y\u0101na della \"compassione\" si fondano sulla consapevolezza (saggezza, sans. \"praj\u00f1\u0101\") della \"Verit\u00e0 della Via mezzo\" (sanscrito \"m\u0101dhya-satya\") predicata da N\u0101g\u0101rjuna ovvero sulla compresenza della \"assolutezza\" (\"param\u0101rtha-satya\") o vacuit\u00e0 (\"\u015b\u016bnyat\u0101-satya\") e della \"singolarit\u00e0\" o \"provvisoriet\u00e0\" (\"sa\u1e43v\u1e5bti-satya\") in ogni aspetto della Realt\u00e0 ultima per cui essendo \"Tutto\" privo di esistenza intrinseca, interdipendente, ogni fenomeno esiste sia nella sua natura soggettiva (\"convenzionale\") e contemporaneamente nella sua relazione con gli altri (\"assoluta\") rappresentando la \"singolarit\u00e0\" una delle molteplici manifestazioni di un'unica Realt\u00e0 ultima: singole facce di un \u00abgrande brillante\u00bb. \nLe distinzioni che la mente opera di continuo, unicamente dividendo e classificando in categorie le percezioni, sono viste, dunque, come illusorie e l\"ego\" se non compreso anche olisticamente con l'intera Realt\u00e0 \u00e8 solo un'illusione poich\u00e9 non esiste un \"io\" separato da tutto il resto.\nPer questa ragione il buddhismo Mah\u0101y\u0101na non predica il \"distacco\" nei confronti dei sentimenti e dei vissuti quale l'amore e la piet\u00e0, ma fonda la sussistenza di ci\u00f2 sulla corretta comprensione della Realt\u00e0 ultima (saggezza, sans. \"praj\u00f1\u0101\"). \nQuindi non vi pu\u00f2 essere \"compassione senza saggezza\", n\u00e9 \"saggezza priva di compassione\".\nNel buddhismo Mah\u0101y\u0101na il principio della \"compassione\" \u00e8 rappresentato dal bodhisattva cosmico Avalokite\u015bvara."}
{"id": "1359096", "revid": "73997", "url": "https://it.wikipedia.org/wiki?curid=1359096", "title": "Snaggletooth", "text": ""}
{"id": "1359106", "revid": "435662", "url": "https://it.wikipedia.org/wiki?curid=1359106", "title": "Fiat Topolino", "text": ""}
{"id": "1359107", "revid": "438678", "url": "https://it.wikipedia.org/wiki?curid=1359107", "title": "FIAT Topolino", "text": ""}
{"id": "1359119", "revid": "446353", "url": "https://it.wikipedia.org/wiki?curid=1359119", "title": "Umberto di Savoia-Aosta", "text": "Biografia.\nInfanzia ed educazione.\nFiglio di Amedeo I di Spagna e della sua seconda moglie Maria Letizia Bonaparte, Umberto di Savoia nacque a Torino il 22 giugno 1889. Il 2 dicembre dello stesso anno, con regio decreto, il Re Umberto I confer\u00ec al nipote il titolo di Conte di Salemi. \nIl titolo ricordava l\u2019impresa dei Mille con la quale - proprio a Salemi - ebbe inizio il processo di unificazione del Paese.\nNon avendo egli avuto figli, il titolo non venne pi\u00f9 assegnato.\nRimasto orfano del padre poco dopo la nascita, venne educato dalla madre Maria Letizia e dalla nonna e zia Maria Clotilde. Fratellastro di Emanuele Filiberto di Savoia-Aosta, di Vittorio Emanuele di Savoia-Aosta, conte di Torino, e di Luigi Amedeo di Savoia-Aosta, duca degli Abruzzi, Umberto studi\u00f2 in un collegio non militare (unico in Casa Savoia) a Moncalieri. Terminato il corso liceale nel 1908, entr\u00f2 nell'Accademia navale di Livorno.\nPrima guerra mondiale.\nNel 1915 Umberto si arruol\u00f2 volontario nella prima guerra mondiale. Mandato in prima linea per sua esplicita richiesta, venne ferito, promosso ufficiale per merito di guerra e si guadagn\u00f2 tre medaglie d'argento al valore militare. Combatt\u00e9 nel reggimento \"Cavalleggeri di Treviso\" sul Carso e sul Monte Grappa. \nMorte.\nAmmalatosi di febbre spagnola sul Grappa, mor\u00ec nel 1918, celibe e senza figli. Sepolto inizialmente nel cimitero di Crespano Veneto, la sua salma venne traslata nel Sacrario del Monte Grappa nel 1926. Il bollettino ufficiale di corte lo disse morto dopo un combattimento sul Grappa, in seguito a delle ferite di guerra; in realt\u00e0 mor\u00ec di spagnola nell'ospedale militare approntato a Villa Chiavacci. Presso Villa Chiavacci una lapide affissa per l'ottavo anniversario della morte ne ricorda il breve soggiorno e gli ultimi giorni. La sua sepoltura attuale \u00e8 nella cripta del Tempio ossario di Bassano del Grappa."}
{"id": "1359123", "revid": "1222", "url": "https://it.wikipedia.org/wiki?curid=1359123", "title": "Tapiridi", "text": ""}
{"id": "1359124", "revid": "810736", "url": "https://it.wikipedia.org/wiki?curid=1359124", "title": "Devil sticks", "text": "I devil sticks, in italiano bastoni del diavolo, sono degli attrezzi da giocoleria. Di probabile e antica origine cinese, se ne scoprono delle riproduzioni europee intorno al XV secolo. Consistono di due bacchette uguali (\"control sticks\") e un'asta pi\u00f9 lunga, di spessore crescente a partire dal centro, (\"devil stick\"); il giocoliere tiene in mano le due bacchette e tramite queste manipola l'asta. Tutti e tre gli oggetti sono ricoperti da materiali che ne aumentano l'attrito (silicone, gomma, camera d'aria di bicicletta), migliorando la presa e il controllo da parte del giocoliere.\nEsistono alcune varianti dei devil sticks, diverse per forma, peso e velocit\u00e0 di rotazione.\nFlower stick.\nSe alle estremit\u00e0 di un \"devil stick\" vi sono strisce, nappe o altri pesi, queste con la rotazione si aprono, assumendo una forma simile a un fiore; in questo caso l'asta viene anche chiamata flower stick (dall'inglese \"flower\", \"fiore\").\nDal punto di vista pratico ha una rotazione meno veloce e quindi un migliore controllo.\nLunastick.\nIl lunastick \u00e8 molto simile al flower stick salvo alcune differenze nella forma dei due pesi alle estremit\u00e0 della bacchetta. Dal punto di vista pratico il controllo risulta molto facile, ideale per chi vuole imparare.\nDue devil sticks.\nUn giocoliere pu\u00f2 anche controllare due aste contemporaneamente, una per ogni bacchetta, o scambiare in volo la propria asta con quella di un secondo giocoliere.\nFuoco.\nAlcune aste, dette \"fire devil sticks\", sono predisposte perch\u00e9 le loro estremit\u00e0 possano prendere fuoco senza danneggiare la struttura: solitamente hanno un'anima in alluminio ed estremit\u00e0 fungono sia da stoppini che da serbatoi. I giocolieri impregnano di un liquido combustibile (in genere paraffina, gasolio o diavolina liquida, ma anche petrolio, benzina e simili) le estremit\u00e0 e, tenendo orizzontale l'asta, le accendono. Prima di iniziare a manipolare l'asta, il giocoliere deve avere cura di scrollarla bene, per evitare che una volta in movimento questa possa lanciare gocce di combustibile infiammato.\nQuesta pratica \u00e8 potenzialmente molto pericolosa ed un giocoliere non sufficientemente preparato pu\u00f2 causare ustioni o incendi non controllati."}
{"id": "1359125", "revid": "1825453", "url": "https://it.wikipedia.org/wiki?curid=1359125", "title": "Antonio Blasevich", "text": "Era considerato uno dei migliori giocatori dalmati dell'epoca.\nCaratteristiche tecniche.\nGiocava come mezzala.\nCarriera.\nGiocatore.\nIn giovent\u00f9 gioc\u00f2 nelle squadre di Spalato, il Jug (fino a marzo 1921) e l'Hajduk (fino a marzo 1922); ottenuta la cittadinanza italiana nel 1922, nella primavera del 1922 approd\u00f2 alla Triestina, con la quale debutt\u00f2 il 2 aprile 1922 in Triestina-Edera Trieste 4-2 valida per il primo turno della Coppa Italia; tuttavia, la FIGC scopr\u00ec l'irregolarit\u00e0 del suo tesseramento e assegn\u00f2 la sconfitta a tavolino alla sua squadra proibendogli di giocare incontri ufficiali fintanto non avrebbe ottenuto il nullaosta dalla Federazione jugoslava. Gioc\u00f2 in Prima e Seconda Divisione con la per sette stagioni dal 1921-1922 al 1927-1928.\nViene ceduto all'Ambrosiana nella stagione 1928-1929. In nerazzurro rimase tre anni, disputando campionati di alto livello. Nella stagione 1929-1930, segnando 14 gol su 32 presenze, diede un contributo fondamentale alla vittoria del terzo scudetto meneghino. Lasci\u00f2 la squadra nel 1931, dopo aver collezionato 96 presenze e 41 gol. \u00c8 stato il primo calciatore nerazzurro a segnare in una coppa europea: si trattava della partita contro la squadra ungherese dell'\u00dajpest FC (la partita fin\u00ec 4-2 per l'Ambrosiana), valida per la Coppa dell'Europa Centrale. Era in campo il 24 marzo 1929 quando, battendo il per 3-2, la sua Ambrosiana vinse il \"Trofeo Lombardi e Macchi\".\nIn seguito gioc\u00f2 nel Palermo, contribuendo a una promozione in Serie A e a tre salvezze consecutive da parte della squadra siciliana. Concluse la sua carriera ad alto livello nel Napoli con un campionato in cui la squadra partenopea si piazz\u00f2 all'8\u00ba posto in Serie A per tornare poi in Dalmazia, dove fu anche giocatore-allenatore per il Dalmazia, squadra dell'exclave italiana di Zara.\nAllenatore.\nNella stagione 1950-1951 di Serie A allena la squadra del Padova per cinque giornate. Debutta nella partita Bologna-Padova (2-2) del 15 ottobre 1950 e siede per l'ultima volta sulla panchina padovana nella partita Palermo-Padova (3-1) del 12 dicembre 1950. Il suo posto verr\u00e0 poi preso da Giovanni Ferrari."}
{"id": "1359132", "revid": "202954", "url": "https://it.wikipedia.org/wiki?curid=1359132", "title": "Mantegazzi", "text": ""}
{"id": "1359133", "revid": "675860", "url": "https://it.wikipedia.org/wiki?curid=1359133", "title": "Grammatica cinese", "text": "Il cinese moderno presenta una grammatica semplice rispetto a quella delle lingue indoeuropee. Essa si basa sulle variazioni sintattiche dei termini nel contesto della frase, e non presenta alcuna forma di variazione nei singoli vocaboli che esprimano il genere, il numero o la coniugazione di questi.\nFraseologia.\nStruttura della frase.\nNelle lingue cinesi, una frase transitiva \u00e8 costituita da un soggetto, seguito da un verbo e da un complemento oggetto. La sintassi \u00e8 quindi soggetto-verbo-oggetto per i predicati transitivi.\nNome.\nNella frase, il nome \u00e8 ci\u00f2 che svolge la funzione di oggetto o soggetto. I nomi scritti possono essere costituiti da uno o pi\u00f9 caratteri, chiamati morfemi, corrispondenti, nella lingua parlata, ad una o pi\u00f9 sillabe. Esempi di nomi sono i seguenti:\nNon vi \u00e8 alcuna distinzione fra un nome maschile o femminile, oppure plurale o singolare, tranne che, in alcuni casi, per suffissi particolari. In alcuni nomi, ad esempio, il plurale viene indicato con il suffisso \u4eec men nel seguente modo:\nQuesto plurale, tuttavia, \u00e8 usato prevalentemente per enfatizzare l'idea di pluralit\u00e0. Laddove quest'ultima sia sottintesa o facilmente rilevabile dal contesto, l'uso di \u4eec men pu\u00f2 risultare superfluo.\nPossesso.\nPer esprimere il possesso, in cinese si fa precedere il determinante (in questo caso genitivo) al determinato, cio\u00e8 il soggetto della frase, interponendo fra i due la particella \u7684 \u201cde\u201d, nel seguente modo:\nPer meglio ricordare si potrebbe dire che l'uso di \"de\" assomiglia talvolta al genitivo sassone inglese:\nNel caso in cui il genitivo implichi una stretta relazione fra il determinante e il determinato (un caso potrebbe essere quando si tratta di parenti o conoscenti, ma non solo) , il suffisso \u201cde\u201d non viene utilizzato: in questo caso, il genitivo precede semplicemente il soggetto.\nDa notare l'esempio precedente:\nQuesto accade perch\u00e9 la relazione tra \u8001\u5e08 e \u4e66 \u00e8 semanticamente diretta; determinante e determinato sono strettamente correlati. \nSpesso la particella \u7684 \"de\" sfrutta la costruzione \"determinante +\" \u7684 \"+ determinato\" per poter rendere le frasi relative italiane. Ad esempio:\nAggettivi dimostrativi.\nIn cinese, gli aggettivi dimostrativi sono seguiti dal nome a cui si riferiscono. I principali aggettivi dimostrativi sono riportati di seguito:\nEcco un esempio di aggettivo dimostrativo nel contesto della frase:\nA questi aggettivi dimostrativi va ad aggiungersi il sostituto interrogativo \u54ea n\u01ce (quale?) che va, anch'esso, sempre seguito da un classificatore, di modo che si avranno frasi del tipo:\nVerbo.\nIl verbo segue sempre il soggetto nella frase e, se transitivo, \u00e8 sempre seguito dal complemento oggetto. In cinese, i verbi vengono sempre espressi alla forma infinita, in quanto non hanno coniugazioni. Esempi di verbi sono i seguenti:\nI verbi transitivi vengono introdotti nella frase nel seguente modo:\nI verbi intransitivi non sono generalmente seguiti da preposizioni, bens\u00ec dal rispettivo complemento:\nAggettivo.\nIn cinese, l'aggettivo precede il nome a cui si riferisce. Se la frase \u00e8 interamente basata sull'aggettivo, tuttavia, si ricorre all'uso del suffisso \u201cde\u201d, che viene posizionato subito dopo di questo. Nella sintassi \"fiore-essere-bianco-colore-suffisso \u201cde\u201d\", il vocabolo \u989c\u8272 \u201cy\u00e1ns\u00e8\u201d segue sempre un aggettivo che determina il colore del soggetto. Esempio:\nComparativi.\nCome in italiano, nella lingua cinese esistono il comparativo di maggioranza, uguaglianza e minoranza. Ecco come si formano:\nSuperlativo relativo e assoluto.\nIl superlativo relativo si forma con la particella \u6700 zu\u00ec (il pi\u00f9..). Esempio:\nIl superlativo assoluto si costruisce con queste forme:\nPronome.\nDi seguito sono riportati i pronomi singolari del cinese:\nI pronomi plurali vengono formulati con l'aggiunta del suffisso \u4eec \u201cmen\u201d nel seguente modo:\nNegazione.\nIn cinese per volgere i verbi alla forma negativa, bisogna farli precedere dall'avverbio \u4e0d \u201cb\u00f9\u201d. Esempi di frasi negative sono le seguenti:\nNB: l'avverbio \u4e0d ha un quarto tono (b\u00f9), ma diventa secondo se precede un altro quarto tono. Cfr. gli esempi qui sopra: \"\u4e0d\u662f\" si legge \"b\u00fash\u00ec\".\nFa eccezione il verbo avere \u6709 \u201cy\u01d2u\u201d che solitamente viene negato dall'avverbio di negazione \u6ca1 \u201cm\u00e9i\u201d. Le modalit\u00e0 di utilizzo sono identiche a \u4e0d \u201cbu\u201d.\nInteriezioni e onomatopee.\nLe principali interiezioni sono:\nLe principali onomatopee sono:\nInterrogazione.\nNella lingua cinese vi sono tre tipi distinti di domanda:\nClassificatori.\nPer specificare la quantit\u00e0 attribuita ad un nome, in cinese \u00e8 necessario posizionare, fra il nome ed il numerale, una particella classificativa, o \u201cclassificatore\u201d, corrispondente al nome stesso od alla categoria di nomi che lo caratterizza (che \u00e8 generalmente una propriet\u00e0 dell'oggetto riferito al nome)."}
{"id": "1359134", "revid": "76963", "url": "https://it.wikipedia.org/wiki?curid=1359134", "title": "Domenico Sestini", "text": "Biografia.\nDurante i suoi numerosi viaggi visit\u00f2 la Sicilia (dove era stato nominato custode della biblioteca e del museo del nobile catanese Ignazio Patern\u00f2 Castello principe de' Biscari), l'Asia Minore (dove impar\u00f2 il turco, che traslitterava con un sistema molto efficace di sua invenzione), la Siria, la Mesopotamia (Bagdad, Bassora), l'Egeo, quindi i Balcani, l'Ungheria (ospite di vari illustri personalit\u00e0 del calibro di Cristoforo Migazzi) ed infine la Germania. In Germania lavoro per la risistemazione della collezione numismatica, che in seguito divenne il nucleo del M\u00fcnzkabinett.\nNel 1810 si rec\u00f2 a Parigi, per poi tornare a Firenze, come bibliotecario della granduchessa Elisa Baciocchi. \nIn Ungheria ritorner\u00e0 per riordinare la collezione numismatica dei Viczay (Mih\u00e1ly Viczay senior e Mih\u00e1ly Viczay junior) a H\u00e9derv\u00e1r (Museo Hedervariano). Sar\u00e0 proprio in seguito a tali lavori fatti in Ungheria che il granduca di Toscana Ferdinando III lo nomin\u00f2 professore all'universit\u00e0 di Pisa.\u00c8 sepolto nella Chiesa di Santa Croce a Firenze."}
{"id": "1359145", "revid": "6340", "url": "https://it.wikipedia.org/wiki?curid=1359145", "title": "Patto di Londra (1915)", "text": ""}
{"id": "1359148", "revid": "287204", "url": "https://it.wikipedia.org/wiki?curid=1359148", "title": "Partito Nazionalsocialista", "text": ""}
{"id": "1359152", "revid": "599013", "url": "https://it.wikipedia.org/wiki?curid=1359152", "title": "Salvador Caba\u00f1as", "text": "Ha segnato pi\u00f9 di 200 gol in carriera, vincendo il titolo di miglior marcatore in Cile, in Messico e nella Coppa Libertadores, unico giocatore a vincere il titolo di capocannoniere della Libertadores per due anni di fila. Nel 2007, dopo aver vinto il primo titolo di capocannoniere della Libertadores, Caba\u00f1as \u00e8 eletto calciatore paraguaiano e calciatore sudamericano dell'anno.\nCarriera.\nClub.\nInizia la carriera nel suo paese nelle file del 12 de Octubre, prima di trasferirsi in Cile, all'Audax Italiano. Prima dell'Apertura 2003 viene prelevato dal Jaguares. In quella stagione gioca 18 volte e va a segno in 5 occasioni.\nNel Clausura 2004 segna 15 reti in 20 partite e si ripete nella stagione successiva anche se con una media-gol inferiore, segnando 8 reti in 16 partite.\nDopo il Clausura 2006, vincendo la classifica cannonieri del campionato, entra nelle mire dell'Am\u00e9rica di Citt\u00e0 del Messico, che lo acquista prima dell'Apertura 2006.\nDel club della capitale \u00e8 il miglior realizzatore nel 2007, con 19 gol realizzati tra Coppa Libertadores e Primera Divisi\u00f3n de M\u00e9xico, che gli valgono il titolo di capocannoniere della Coppa Libertadores con 10 gol. In tutto l'arco dell'anno realizza 28 gol, contando quelli realizzati nella seconda parte dell'anno.\nIl 25 gennaio 2010 viene colpito con un colpo di proiettile alla testa in un bar di Citt\u00e0 del Messico. Operato d'urgenza, l'intervento riesce perfettamente, sebbene la pallottola non venga rimossa sia per sua complicata ubicazione (parte posteriore del cranio), sia per la eccessiva pericolosit\u00e0 dell'intervento. A distanza di un anno dall'incidente, in occasione del suo ritorno in campo, Alfonso D\u00ecaz, uno dei suoi medici, dichiara che la possibilit\u00e0 che il proiettile si muova \u00e8 quasi inesistente, ma che sar\u00e0 dirimente il verdetto clinico del neurochirurgo. Il club messicano recede unilateralmente il contratto con il giocatore dato che l'incidente \u00e8 \"avvenuto in circostanze e ragioni extracalcistiche\".\nNel febbraio 2011 comincia il programma di riabilitazione iniziando ad allenarsi con i connazionali del Libertad. Il 10 agosto 2011 torna a calcare il terreno di gioco, disputando uno spezzone della partita amichevole tra Paraguay e il suo ex club, l'Am\u00e9rica presso lo stadio Azteca, dichiarando di voler ritornare tra i professionisti il prima possibile.\nIl 20 gennaio 2012, a due anni di distanza dal ferimento, viene ingaggiato dal 12 de Octubre, militante nella seconda serie paraguaiana.\nNazionale.\nCaba\u00f1as ha aperto la sua Copa Am\u00e9rica 2007 in Venezuela con una doppietta nel match d'esordio della sua nazionale contro la . Ha poi realizzato una rete contro gli nei minuti di recupero."}
{"id": "1359153", "revid": "31886", "url": "https://it.wikipedia.org/wiki?curid=1359153", "title": "Sajanogorsk", "text": "Sajanogorsk () \u00e8 una citt\u00e0 della Russia, situata nella Siberia occidentale, nella Repubblica Autonoma della Hakassia, sul fiume Enisej a 82\u00a0km dalla capitale Abakan.\nStoria.\nSajanogorsk \u00e8 stata fondata il 6 novembre 1975 al posto della cittadina di Ozna\u010dennoe (in russo: \u041e\u0437\u043d\u0430\u0447\u0435\u043d\u043d\u043e\u0435) in seguito alla decisione di costruire la centrale idroelettrica \"Sajano-\u0160u\u0161enskaja\" sul fiume Enisej. Inoltre a Sajanogorsk \u00e8 stata costruita la SaAZ (in russo: \u0421\u0430\u044f\u043d\u0441\u043a\u0438\u0439 \u0410\u043b\u044e\u043c\u0438\u043d\u0435\u0432\u044b\u0439 \u0437\u0430\u0432\u043e\u0434 \u2013 \"Sajanskij Aljuminevyj Zavod\", in italiano: Fabbrica d'alluminio dei Saiani).\nGeografia fisica.\nSajanogorsk si trova 3.408\u00a0km a est di Mosca in Siberia Occidentale, nella Russia asiatica.\nAmministrazione.\nIl sindaco di Sajanogorsk \u00e8 Leonid Bykov.\nEconomia.\nSajanskij Aljuminevyj Zavod (SaAZ) e Chakasskij Aljuminevyj Zavod (ChaAZ) (aperto il 15 dicembre 2006) sono le 2 maggiori aziende della citt\u00e0 sotto il controllo del gruppo Rossijskij Aljuminij di propriet\u00e0 di due oligarchi russi Viktor Vekselberg e Oleg Deripaska.\nLa centrale idroelettrica Sajano-\u0160u\u0161enskaja GES \u00e8 stata inaugurata il 18 dicembre 1978 ed \u00e8 oggi uno dei maggiori produttori dell'energia elettrica in Siberia."}
{"id": "1359162", "revid": "344503", "url": "https://it.wikipedia.org/wiki?curid=1359162", "title": "Premi e riconoscimenti di Spike Lee", "text": "Questa \u00e8 la lista di premi e riconoscimenti di Spike Lee."}
{"id": "1359167", "revid": "580197", "url": "https://it.wikipedia.org/wiki?curid=1359167", "title": "Virgilio Lilli", "text": "Biografia.\nDopo essersi iscritto alla facolt\u00e0 di ingegneria all'Universit\u00e0 di Bologna, interrompe gli studi per poi laurearsi in giurisprudenza nel 1928 a Milano. Inizia la carriera giornalistica come critico teatrale presso \"il Resto del Carlino\", passando poi alla \"Tribuna\" di Roma, da dove per\u00f2 viene allontanato. Ma nel 1934 inizia a lavorare per il \"Corriere della Sera\", inizialmente come critico d'arte e poi come inviato di guerra al fronte.\nNel 1933 entra a far parte di un gruppo di traduttori/adattatori presso lo stabilimento di doppiaggio cinematografico della Metro-Goldwyn-Mayer, in via Maria Cristina 5, con l'incarico di tradurre i dialoghi ed adattarli alla lingua italiana, dove incontra Maria Carolina Antinori, da poco rientrata da Hollywood. Virgilio e Maria Carolina si sposeranno a avranno due figli: Laura e Alberto.\nNel 1945 fonda il \"Giornale della Sera\", di cui diventa il direttore; poi \u00e8 caporedattore del \"Tempo\" di Roma, quindi passa alla \"Stampa\" di Torino. Compie diversi viaggi intorno al mondo realizzando straordinari reportage, poi pubblicati in volume. \u00c8 tra i primi giornalisti occidentali a entrare a Hiroshima. Nel 1951 si risposa con Maria Sofia Braun von Stumm, con cui ha una figlia: Marina.\nNel 1961 pubblica \"Dentro la Cina rossa\", un libro in cui si dichiarava ostile nei confronti del maoismo. L'Ordine dei giornalisti lo elegge presidente nel 1971, succedendo al fondatore Guido Gonella. \nDopo la perdita del figlio Alberto nel 1967 ha iniziato a dipingere le sue prime tele, alternando l'attivit\u00e0 di pittore e giornalista sino ai suoi ultimi giorni."}
{"id": "1359168", "revid": "115182357", "url": "https://it.wikipedia.org/wiki?curid=1359168", "title": "Carmelo Floris", "text": "Biografia.\nRimasto orfano di padre all'et\u00e0 di due anni, la madre torn\u00f2 alla nativa Olzai con la famiglia e Carmelo venne affidato alle cure di uno zio materno, il parroco di Ollolai Carlo Nonnis. Qui conosce Giuseppe Biasi, spesso ospite a casa dello zio.\nInterrotti gli studi classici, nel 1909 si reca a Roma per frequentare l'Accademia di Belle Arti dividendo una soffitta con Melchiorre Melis.\nDal 1915 al 1918, arruolato nella Brigata Sassari partecipa alla Prima guerra mondiale combattendo per tre anni sull'altopiano di Asiago e sul Piave e continuando a dipingere.\nRientrato in Sardegna, aderisce all'Unione dei Combattenti e al Partito Sardo d'Azione. Con l'amico Mario Delitala, visita e dipinge i paesi della Barbagia.\nTra il 1921 e il 1924, partecipa alla I Biennale Nazionale d'Arte a Roma, collabora con \u201cIl giornalino della Domenica\u201d di Vamba ed espone alla Quadriennale di Torino. \nSu invito dello scultore Francesco Ciusa, insegna disegno alla Scuola di Arti Applicate di Oristano, \u00e8 di quegli anni un manifesto pubblicitario per la rassegna dei prodotti alimentari sardi in America."}
{"id": "1359170", "revid": "347132", "url": "https://it.wikipedia.org/wiki?curid=1359170", "title": "Bernardo Pulci", "text": "Biografia.\nFratello di Luca Pulci e Luigi Pulci, fu un rimatore in volgare, ma anche un uomo d'affari. Protetto dalla famiglia de' Medici di Firenze, ottenne numerosi incarichi, tra cui quello di provveditore degli ufficiali dello \"Studio\" di Firenze e di Pisa e di camerario nel Mugello. Invest\u00ec parte del suo patrimonio nel banco di Calimala e fu coinvolto nel fallimento di suo fratello.\nMembro dell'Accademia dei Buccoici, pubblic\u00f2, assieme a Francesco Arsocchi, Girolamo Benivieni e Iacopo Buoninsegni, una raccolta di \"Egloghe\" (1482) che \u00e8 ritenuta la prima opera della poesia pastorale in volgare. Nel 1481 tradusse le \"Bucoliche\" di Virgilio. \n\u00c8 anche autore di versi d'amore, della sacra rappresentazione \"Barlaam e Iosafat\" e di un poema in terzine sulla \"Vita di Maria Vergine\" e \"Il pianto della Madonna\", sempre in terza rima. La presenza di temi sacri riflette un clima di religiosit\u00e0, prediletto da Lucrezia Tornabuoni, madre di Lorenzo il Magnifico."}
{"id": "1359174", "revid": "1522738", "url": "https://it.wikipedia.org/wiki?curid=1359174", "title": "UbuWeb", "text": "UbuWeb \u00e8 un sito internet fondato nel 1996 dal poeta Kenneth Goldsmith nel tentativo di offrire ad un pubblico ampio materiale sulla poesia sonora, visuale e concreta in formato testuale, MP3 e filmico.\nIntenti del Progetto.\nUbuWeb \u00e8 nato per contribuire alla diffusione della letteratura d'avanguardia e sperimentale. Il sito non \u00e8 a scopo di lucro ed opera tramite donazioni e contributi liberi. Il materiale \u00e8 consultabile gratuitamente: testi, video ed opere vengono proposti con autorevoli commenti di addetti del settore.\nContenuti.\nOltre alle opere presenti all'interno del sito, UbuWeb promuove diverse sezioni tematiche quali \"/ubu Editions\" edizioni di poesie contemporanee selezionate ed introdotte dal poeta Brian Kim Stefans; \"UbuWeb: Ethnopoetics\" a cura di Jerome Rothenberg, tentativo di fusione tra avanguardia e tradizioni etniche; \"UbuWeb: Papers\" una serie di saggi accademici inerenti all'argomento; \"UbuWeb:Outsiders\" e d\u00e0 spazio a \"The 365 Days Project\" a cura di Otis Fodder.\nInfrastrutture.\nUbuWeb non \u00e8 affiliato a nessuna istituzione accademica. Conta invece delle donazioni da parte di GreyLodge, WFMU, PennSound, The Electronic Poetry Center, The Center for Literary Computing and ArtMob. Il consiglio di amministrazione di UbuWeb include i poeti Charles Bernstein, Darren Wershler-Henry ed il critico Marjorie Perloff."}
{"id": "1359175", "revid": "292162", "url": "https://it.wikipedia.org/wiki?curid=1359175", "title": "Chiesa dei Santi Pietro e Paolo d'Agr\u00f2", "text": "La chiesa dei Santi Pietro e Paolo d'Agr\u00f2 \u00e8 un'antica chiesa cristiana della Sicilia, situata presso la frazione San Pietro del comune di Casalvecchio Siculo.\nStoria.\nLa chiesa fu costruita nel 1117 dai Normanni. Tale data \u00e8 certa in quanto \u00e8 stata dedotta da un \u201cAtto di Donazione\u201d di Ruggero II, datato 1116 scritto in lingua greca, conservato nel Codice Vaticano 8201, e tradotto in latino da Costantino Lascaris nel 1478. Da tale Atto di donazione si deduce che il Re di Sicilia Ruggero II in viaggio da Messina a Palermo fa una sosta \"in scala S. Alexii\" e cio\u00e8 al castello di Sant'Alessio Siculo. In tale circostanza viene avvicinato dal monaco basiliano Gerasimo, il quale chiede al sovrano la facolt\u00e0 e le risorse per riedificare (\"erigendi et readificandi\") il monastero sito in \"fluvio Agrilea\". La richiesta venne prontamente accolta e il monaco Gerasimo di San Pietro e Paolo si adoper\u00f2 immediatamente a far erigere il tempio. \nDal diploma di donazione si evince inoltre che il monastero fu dotato di alcuni redditi fissi: estesi campi di querce, di pascoli, alberi da frutto. Gli fu addirittura concessa la completa propriet\u00e0 di un intero villaggio il \"Vicum Agrillae\" (l'attuale Forza d'Agr\u00f2) con assoluto potere da parte dei monaci su ogni oggetto o abitante di tale villaggio. In particolare era obbligo agli abitanti di detto villaggio di portare \u00abdue galline al monastero nelle feste di Natale e di Pasqua nonch\u00e9 la decima sulle capre e sui porci\u00bb. Si disponeva che il monastero fosse fornito ogni anno di otto barili di tonnina della tonnara di Oliveri e che ogni merce diretta al monastero fosse libera da ogni gravame di tasse.\nEra inoltre concesso all'Abate del Monastero il diritto del foro e cio\u00e8 quello \u00abdi giudicare e di condannare, e la potest\u00e0 sopra di quelli che, colti in delitti, potevano essere legati e flagellati e rimanere con i ceppi ai piedi, riservando la pena per l'omicidio alla Curia Regale\u00bb. Per tali pene l'Abbazia pagava la locazione del carcere sito in Casalvecchio (\"\u201ccarcerem in Casali Veteri\u201d\") Con tali poteri si equiparava quindi la figura dell'Abate del Monastero dei SS. Pietro e Paolo a quello di un barone siciliano del tempo.\nLa chiesa molto probabilmente sub\u00ec dei gravi danni nel 1169 a causa del fortissimo terremoto che quell'anno squass\u00f2 tutta la Sicilia orientale. Fu quindi ristrutturata e rinnovata nel 1172 dal capomastro Gherardo il Franco come si pu\u00f2 dedurre dall'iscrizione in greco antico posta sull'architrave della porta d'ingresso:\nL'anno 6680 corrisponde nella cronologia greco-bizantina appunto al 1172 in quanto gli anni si computavano dall'origine del mondo che, per i greco-bizantini, risaliva a 5508 anni prima della venuta di Cristo.\nDa quel restauro la chiesa non sub\u00ec altre modifiche ed \u00e8 giunta a noi praticamente intatta, al contrario del circostante Monastero di cui rimangono solo pochi resti e qualche edificio recentemente oggetto di un lavoro di restauro\nOltre ai due Abati su citati Gerasimo e Teostericto, si conoscono i nomi di altri 26 Abati che si sono succeduti nel corso dei secoli, fra i quali l'Abate Fra Simone Blundo, palermitano e soprattutto il successore l'Abate Bessarione, greco, nel 1449 che ha diritto di voto nel Parlamento siciliano e che fu nominato Cardinale da Nicol\u00f2 V. L'ultimo Abate Nicol\u00f2 Judice, fu nominato Cardinale da Benedetto XIII l'11 giugno 1725). Il Monastero della vallata d'Agr\u00f2 fu un centro notevole di vita spirituale, sociale ed economica. \nL'ampio territorio che controllava era molto ricco di varie colture e allevamenti ed era dotato di vari mulini per la produzione di farine e derivati. Abbondava la produzione di vino e olio d'oliva. Di tali ricchezze prodotte dal Monastero ne beneficiava anche il paese di Casalvecchio Siculo (\"\u201cCasale Vetus\u201d\") che viveva gravitando intorno alle attivit\u00e0 del monastero stesso. Nel corso dei vari secoli il Monastero dei SS. Pietro e Paolo d'Agr\u00f2 e la chiesa di S. Onofrio di Casalvecchio svolsero il ministero pastorale in unit\u00e0 d'intenti con la \u201cGran Corte Archimandritale di Messina\u201d la quale concedeva all'Abate del \u00abvenerabile Monastero dell'Abatia dei SS. Pietro e Paolo d'Agr\u00f2, su richiesta della Matrice dell'Universit\u00e0 di Casalvecchio sotto il titolo di S. Onofrio, di poter condurre processionalmente la Reliquia di detto S. Onofrio\u2026in una delle due processioni\u2026\u00bb (Liber actorum, 1705, Archivio della \u201cGran Corte Archimandritale di Messina\u201d). Dai registri del 1328 si apprende della presenza di sette monaci e di dieci nel 1336.\nDopo secoli di permanenza nel monastero i frati furono costretti a richiedere il trasferimento ad altra sede. Infatti in quel luogo l'aria era diventata insalubre e quasi irrespirabile a causa dell'acqua imputridita dell'Agr\u00f2 proveniente dalle coltivazioni di lino che lungo in fiume era massicciamente ed intensamente coltivato. La richiesta di trasferimento fu accolta dall'Archimandrita di Messina e dal re Ferdinando III e la sede Abbaziale del Monastero dei SS. Pietro e Paolo fu trasferita a Messina nel 1794.\nIn seguito la chiesa venne praticamente abbandonata e per molti anni serv\u00ec addirittura da deposito per attrezzature contadine. Nel 1885 la chiesa fu osservata e studiata dall\u2019archeologo Antonino Salinas e dall\u2019arch. Giuseppe Patricolo e nel 1888 la chiesa fu espropriata ai privati nelle cui mani era finita a met\u00e0 secolo. Fu soggetta a varie campagne di restauro conservativo in particolare condotte dall\u2019arch. G. Patricolo fino al 1904 con un progetto di isolamento dagli edifici addossati e un primo consolidamento; dall\u2019ing/arch. Francesco Valenti del 1914 con un progetto di consolidamento, dopo i danni subiti dal terremoto del 1908, e la liberazione dalle superfetazioni barocche; dall'arch. Pietro Lojacono nel 1960 che prosegu\u00ec gli interventi programmati dal Valenti.\n\u00c8 stata oggetto di studio da parte di vari critici e storici dell'arte fra i quali Stefano Bottari, Pietro Lojacono, E.H. Freshfield, Antonio Salinas, Ernesto Basile, Enrico Calandra. \nDescrizione.\nHa l'aspetto di una chiesa fortificata con il classico orientamento della parte absidale ad est. Il suo aspetto ed il coronamento merlato indicano una funzione di fortezza che in realt\u00e0 non ha mai avuto nei vari secoli.con caratteristiche molto simili a quelle che si possono riscontrare nelle grandi cattedrali coeve di Cefal\u00f9 e Monreale.\nLo stile architettonico pu\u00f2 certamente definirsi come siculo-normanno, nato nel contesto di una nascente scuola artistica territoriale siciliana, innestando nell'arte normanna elementi di origine bizantina e musulmana.\nElementi bizantini\nElementi arabi\nStile normanno\nIndubbiamente l'aspetto che colpisce di pi\u00f9 a una prima osservazione \u00e8 la spettacolare policromia delle facciate resa possibile dal sapiente alternarsi di mattoni in cotto, pietre laviche (di provenienza etnea), pietra serena locale. Lo stesso prof. Stefano Bottari cos\u00ec la descrive: \u00abLa bizzarra policromia, ottenuta per mezzo del mattone, delle lava e della pietra bianca, adoperati per la costruzione ed intrecciati armoniosamente, acquista allo snello edificio una fisionomia veramente suggestiva e pittoresca\u2026\u00bb. Gli archi intrecciati sono di origine musulmana, e precocemente acquisiti nell'architettura normanna; gli archi intrecciati presenti in questa chiesa sono una rielaborazione dei Normanni, utilizzati soprattutto in Inghilterra e Sicilia. \nL'interno \u00e8 caratterizzato da una assoluta austerit\u00e0. Non \u00e8 presente alcuna decorazione o affresco e i muri sono completamente spogli: si pu\u00f2 ammirare solamente il gioco dei mattoni e delle pietre di costruzione. Non sappiamo se in origine fossero presenti decorazioni o altro per\u00f2 \u00e8 difficile pensare che nel corso dei secoli non fossero stati presenti degli affreschi."}
{"id": "1359177", "revid": "17654", "url": "https://it.wikipedia.org/wiki?curid=1359177", "title": "Eeta", "text": ""}
{"id": "1359178", "revid": "436907", "url": "https://it.wikipedia.org/wiki?curid=1359178", "title": "Recordings", "text": "Recordings \u00e8 la quarta raccolta del gruppo musicale britannico Porcupine Tree, pubblicata il 12 giugno 2001 dalla Delerium.\nDescrizione.\nDistribuita in tiratura limitata a copie, contiene una selezione di brani realizzati durante le sessioni di registrazione degli album \"Stupid Dream\" e \"Lightbulb Sun\" e gli inediti \"Access Denied\" e \"Buying New Soul\"."}
{"id": "1359183", "revid": "1656773", "url": "https://it.wikipedia.org/wiki?curid=1359183", "title": "Cantelmo", "text": "La famiglia Cantelmo \u00e8 stata una famiglia nobile italiana di origine francese. Acquist\u00f2 i primi privilegi feudali in Italia nel 1269, quando Giacomo Cantelmo, al seguito di Carlo I d'Angi\u00f2 nella conquista del Regno di Napoli, ottenne territori in Abruzzo e in Terra di Lavoro. In seguito Carlo II, nel 1284, lo nomin\u00f2 giustiziere dell'Abruzzo Citeriore.\nStoria.\nOrigini.\nUna ricostruzione genealogica del XVII secolo vuole che la famiglia si origin\u00f2 da Everardo, il quale fu l'ultimo figlio di Duncano, re di Scozia, dal quale discendono i membri della famiglia degli Stuart. Un ramo della famiglia degli Stuart si sarebbe insediato in Italia prendendo il nome dal suo primo feudo francese, riconosciuto in un atto del re Carlo II d'Inghilterra del 1683 e in un secondo atto del re Carlo II di Spagna del 1688. Dalla famiglia Stuart, stanziatasi in Scozia, la famiglia Cantelmo avrebbe ereditato parte dello stemma (il leone rosso rampante attraversato da un lambello a tre pendenti d'azzurro). Le parentele regali della famiglia sono comunque messe in discussione dalla maggior parte degli storici e si ritiene generalmente che tale genealogia sia un falso. In realt\u00e0 i Cantelmo erano una famiglia francese, anzi provenzale, il cui cognome originale era \"Gantelmi\".\nGiacomo e Rostaino.\nLa terra di provenienza \u00e8 comunque la Francia, stando alle fonti italiane. Giacomo, il capostipite della casata, un condottiero di origine provenzale che si avventur\u00f2 al seguito di Carlo I d'Angi\u00f2 nella guerra contro gli Svevi nel Mezzogiorno, ottenne dal re del Regno di Napoli dei feudi in Abruzzo (Popoli) e in Valle di Comino (Alvito), territori che da secoli erano oggetto di rivendicazioni da parte di abbazie feudali come Montecassino e Casauria, ai confini della giurisdizione civile dell'Abruzzo. Giacomo \u00e8 descritto generalmente come una persona di poca importanza, tirchio e senza grandi ambizioni politiche. Da lui per\u00f2 venne una stirpe che riusc\u00ec a portare a termine i piani del primo sovrano angioino napoletano, perch\u00e9 i suoi eredi riuscirono sia a contrastare efficacemente l'espansione territoriale dei cassinesi e dei casaurensi, sia a raggiungere notevoli cariche politiche all'interno del Regno e delle province.\nGiacomo mor\u00ec nel 1310, lo stesso anno in cui mor\u00ec suo figlio Rostaino. Costui per\u00f2 ebbe maggiore successo del padre, perch\u00e9 dal 1292 fu nominato dal re \"capitano di Napoli\", titolo che gli garantiva la reggenza dei supremi tribunali del Regno. A lui si deve la costruzione del primo palazzo napoletano della famiglia.\nGli eredi di Rostaino.\nNel 1310, quando Rostaino mor\u00ec, lasci\u00f2 quattro figli, due maschi e due femmine: Giacomo II, Rostaino II, Giovannella e Cantelma/Guglielma. Essendo proprietario perlopi\u00f9 di territori che un tempo furono dei d'Aquino, quasi ovunque circondati da propriet\u00e0 monastiche, diocesane o prossimi allo Stato Pontificio, a Rostaino, per imporre il suo dominio, non rest\u00f2 che portare avanti una politica matrimoniale volta a rafforzare il prestigio e la ricchezza della propria famiglia e ad assicurarsi il sostegno politico degli antichi feudatari filo-svevi, specialmente nella potente famiglia degli Aquinati. Gli intenti dei francesi dovettero esser corrisposti dai nobili campani, visto il prestigio che i Cantelmo godevano presso la corte napoletana e le notevoli cariche burocratiche che rivestivano, cos\u00ec gi\u00e0 dal XIV secolo si hanno importanti matrimoni fra le due famiglie, come quello tra Rostaino II e Margherita di Corbano, vedova di Adenolfo d'Aquino, e fra Adenolfo III e Giovannella Cantelmo. Questi matrimoni furono di grande vantaggio per i nobili francesi, che cos\u00ec riuscirono ad espandere i loro possedimenti anche in Terra di Lavoro. L'ultima figlia di Rostaino II, Cantelma/Guglielma, fu data in moglie a Bertrando d'Artus, ma si rese celebre per essere diventata l'amante del re Roberto d'Angi\u00f2, la quale ebbe da questa relazione un figlio, Carlo, poi conte di Sant'Agata de' Goti. Fu una generazione felice, della quale emerse uno dei figli di Rostaino II, anch'egli cos\u00ec chiamato, ricordato per aver riedificato il castello di Alvito, distrutto da un terremoto e che lascer\u00e0 poi in eredit\u00e0 ad altri Cantelmo, non senza essersi meritato l'acquisto: recita un testo scritto in sua memoria, dove \u00e8 elogiato per aver difeso nel castello alvitano il Regno di Napoli dall'aggressione ungherese condotta da Luigi I d'Ungheria.\nRostaino e Giacomo III.\nNaturalmente l'allargamento delle due famiglie cre\u00f2 anche i primi dissapori da entrambe le parti. Rostaino, uno dei figli di Giacomo II, si diede presto da fare, ereditati i titoli nobiliari dal padre, per imporsi quale erede non solo delle propriet\u00e0 familiari, ma anche della spregiudicatezza e della coatta voglia di conquista dei suoi avi. Alla fine del XIV secolo condusse una guerra contro i d'Aquino in Valcomino, che possedevano ricchi e produttivi fondi agrari, attaccando i castelli di Campoli, San Donato e Settefrati, allora feudi di Francesco e Berardo d'Aquino; l'esito della guerra fu favorevole per il francese, che appropriatosi delle citt\u00e0 cominesi, per anni ne ricav\u00f2 le rendite, da cui risulta nel 1382 vi avesse gi\u00e0 guadagnato oltre mille once d'oro. L'usurpazione non dovette essere un'abile mossa politica: infatti fu motivo di scompiglio in tutta la Terra di Lavoro, dove prevaleva ancora l'autorit\u00e0 degli Aquinati, tant'\u00e8 che la questione fu portata dalla famiglia campana alle udienze di re Carlo III, che mobilit\u00f2 ad occuparsene la suprema corte di giustizia napoletana. L'esito fu che Rostaino dovette restituire le terre cominesi conquistate e subire varie confische da parte del sovrano, avvenimenti che lo indussero a rivoltarsi contro questi. In realt\u00e0 non si sa bene se questo Rostaino fosse un figlio o un nipote di Giacomo II, poich\u00e9 lungo l'albero genealogico della famiglia vi sono vari Cantelmo che portarono questo nome, ma se le interpretazioni storiografiche finora fornite hanno fatto correttamente luce sulla questione genealogica dei Cantelmo, si pu\u00f2 ipotizzare concretamente che questi sia fratello di Giacomo III, celebre da parte sua per esser stato signore di Alvito e costruttore del palazzo ducale di Atina, nonch\u00e9 cameriere di Carlo III, e quindi figli entrambi di un tale Rostaino e nipoti di Giacomo II. Costui pose definitivamente fine ai suoi impeti tra il 1383 e il 1384, anni in cui si fa comprendere la data della sua morte senza eredi diretti.\nGli eredi di Giacomo III.\nGiuseppe Cantelmo.\nLa famiglia si estinse nella linea maschile nel 1749 con la morte di Giuseppe Cantelmo, principe di Pettorano e duca di Popoli, figlio primogenito di Restaino.\nLa famiglia Cantelmo continu\u00f2 nella linea femminile con Ippolita Cantelmo Stuart, zia di Giuseppe, la quale aveva sposato nel 1696 Vincenzo Maria Carafa, 6\u00ba principe di Roccella. I discendenti della coppia assunsero il cognome Carafa-Cantelmo Stuart. Un ulteriore ramo si origin\u00f2 invece da una sorella di Giuseppe, Camilla, sposatasi nel 1724 con Leonardo VII di Tocco, 4\u00ba principe di Montemiletto. L'erede della coppia, Restaino di Tocco, ottenne la facolt\u00e0 di aggiungere il cognome materno al proprio per s\u00e9 e per i propri discendenti.\nAlbero genealogico.\nDi seguito \u00e8 riportato l'albero genealogico della famiglia Cantelmo dal capostipite Cantelmo (da cui prese il nome), vivente nel 1040, fino al 1630, secondo una ricostruzione del genealogista Carlo De Lellis:\nFeudi.\nI feudi della famiglia Cantelmo furono perlopi\u00f9 collocati tra l'Abruzzo, il Molise e la parte di Terra di Lavoro che oggi ricade nel Lazio meridionale; si impadron\u00ec dei possedimenti dei feudatari filo-svevi dell'Abruzzo: Acciano, Acquaviva, Alfedena, Bomba, Cagnano Amiterno, Campo di Giove, Casalbordino, Forca di Palena, Montorio, Navelli, Pacentro, Pentima, Popoli, Prezza, Rivisondoli, Rocchetta e Vittorito. Successivamente al suo insediamento, grazie a dei matrimoni combinati che i membri fecero con i d'Aquino, che fino ad allora erano stati fra i signori pi\u00f9 ricchi del Regno di Sicilia, riusc\u00ec ad acquisire diritti feudali su Alvito, Arpino ed Atina, durante il XIV secolo, e quindi su Sora. La famiglia Cantelmo \u00e8 di origine francese e oltralpe ha posseduto i feudi di Le Luc, Lunel e Trilly.\nI Cantelmo di Ferrara.\nUn ramo di Napoli della famiglia si insedi\u00f2 a Ferrara, dove alcuni esponenti furono, dal XV secolo, al servizio degli Estensi."}
{"id": "1359193", "revid": "1543377", "url": "https://it.wikipedia.org/wiki?curid=1359193", "title": "Out There (serie televisiva 2003)", "text": "Out There \u00e8 una serie televisiva creata da Willie Reale nel 2003, ambientata in Australia con protagonisti un gruppo di ragazzi che collaborano presso una clinica veterinaria per apprendere i trucchi del mestiere.\nNote.\nLa sigla \"Doin' What I Do\", composta da Willie Reale e Rob Reale, \u00e8 cantata da Connie Mitchell."}
{"id": "1359196", "revid": "118686809", "url": "https://it.wikipedia.org/wiki?curid=1359196", "title": "Locomotiva FS 215", "text": "Le locomotive gruppo 215 sono una famiglia di locomotive a vapore di tipo \"bourbonnais\", entrate in servizio a partire dal 1864 sulle varie reti italiane e poi confluite nel parco rotabili delle Ferrovie dello Stato.\nStoria.\nLa numerosa famiglia di locomotive, poi definita del \"gruppo 215 FS\" appartiene al gruppo di locomotive identificate come \"Bourbonnais\" perch\u00e9 le loro capostipiti progettuali entrarono in servizio nel 1855 in Francia acquistate dalla \"Compagnie du Bourbonnais\" dalla fabbrica francese Cail e Koechlin. Data la loro affidabilit\u00e0 dovuta alla semplice impostazione e alla facile manutenzione si diffusero rapidamente per tutta l'Europa e quindi anche presso le varie compagnie ferroviarie italiane. Vennero consegnate, nel periodo 1864-1892 alle \"Strade Ferrate del Lombardo-Veneto\", passando poi alla SFAI. Nel 1885 vennero ripartite in numero di 79 alla Rete Adriatica dove vennero classificate nel \"Gruppo RA 390\" e di 213 alla Rete Mediterranea dove furono incorporate nel gruppo RM 3201-RM 3550. Quest'ultima rete ne acquist\u00f2 ancora 102 unit\u00e0. Come in uso al quel tempo le locomotive ricevettero ciascuna un nome proprio: la RM 3409 (ex SFAI 1087) ad esempio si chiamava \"Licata\".\nLe locomotive vennero costruite da ben 12 costruttori diversi di Francia, Germania, Austria e Italia. Ben 42 \"Bourbonnais\" vennero costruite nell'allora grande Opificio di Pietrarsa a partire dal 1883.\nNel 1905 con il passaggio alle Ferrovie dello Stato le locomotive, ormai nel notevole numero di 394 unit\u00e0, vennero riunite a formare il Gruppo 215.\nLe radiazioni iniziarono presto dato che ormai la tecnica aveva rese obsolete le pur oneste \"bourbonnais\"; entro il 1915 ne vennero radiate oltre 70, entro il 1925 oltre 200 unit\u00e0 ed entro il 1930 quasi tutto il gruppo era scomparso.\nCaratteristiche.\nLe locomotive essendo state prodotte entro un lungo arco di tempo e da 12 costruttori diversi presentavano un certo numero di differenze. La caldaia era di quattro tipi diversi ed il forno era del tipo Belpaire, ma all'atto dell'incorporazione nel parco FS si cerc\u00f2 di operare una certa unificazione adottando un complesso forno-caldaia di tipo cilindrico comune ad altri gruppi.\nLe \"215\" erano macchine per traino misto della potenza di 450\u00a0CV e la velocit\u00e0 massima di 50\u00a0km/h.\nIl rodiggio era a tre assi motori accoppiati tra loro (0-3-0), con ruote di medie dimensioni, ed erano seguite da un tender a due o a tre assi in grado di contenere, a seconda della versione, 7 o 8,2 tonnellate d'acqua e 3 tonnellate di carbone.\nIl motore era a due cilindri esterni a vapore saturo e semplice espansione, con distribuzione Stephenson e pressione massima di 9 kg per centimetro quadrato.\nLa locomotiva era sprovvista di freno, come in uso al tempo e frenava con l'uso del controvapore. Le sole locomotive 2326-2327-2328-2329 erano dotate di freno ad aria compressa che agiva sulle sole ruote del tender.\nQueste prestazioni erano buone, sufficiente al tempo la velocit\u00e0, a cui si univano il peso assiale ridotto, i consumi contenuti e la versatilit\u00e0 di impiego."}
{"id": "1359205", "revid": "1534511", "url": "https://it.wikipedia.org/wiki?curid=1359205", "title": "Modulo di continuit\u00e0", "text": "In matematica, il modulo di continuit\u00e0 \u00e8 uno strumento per misurare il comportamento di una funzione. \u00c8 un modo per descrivere quantitativamente la dipendenza di formula_1 da formula_2 nella definizione di uniforme continuit\u00e0.\nStoria.\nLa definizione \u00e8 stata introdotta da Henri Lebesgue nel 1910 in riferimento all'oscillazione di una trasformata di Fourier, ma il concetto era conosciuto gi\u00e0 da tempo. De la Vall\u00e9e Poussin nel 1919 nominava come termine alternativo \"modulo di oscillazione\", ma concludeva \"ma continueremo a usare \"modulo di continuit\u00e0\" per sottolineare l'uso che vogliamo farne\".\nDefinizione.\nSiano formula_3 una funzione di dominio formula_4 aperto a valori in formula_5, formula_6 un punto di formula_7 e formula_1 un numero reale positivo. Si definisce \"modulo di continuit\u00e0 locale\" di formula_9 in formula_6 una funzione formula_11 tale che\n\u00c8 invece detto \"modulo di continuit\u00e0 globale\" una funzione formula_13 tale che \nLa definizione si pu\u00f2 facilmente estendere a funzioni tra spazi normati sostituendo al modulo la norma dello spazio selezionato.\nIl modulo di continuit\u00e0 misura l'uniforme continuit\u00e0 della funzione formula_9.\nPropriet\u00e0.\nSi dimostra che formula_9 \u00e8 \"continua\" in formula_6 se e solo se essa ammette un modulo di continuit\u00e0 locale formula_18 tale che formula_19. \nAnalogamente, si dimostra che una funzione formula_9 \u00e8 \"uniformemente continua\" se e solo se ammette un modulo di continuit\u00e0 globale formula_21 tale che formula_22 \nUn insieme di funzioni continue formula_23 \u00e8 \"equicontinuo\" se e solo se le funzioni ammettono un modulo di continuit\u00e0 comune.\nEsempi.\nLa connessione tra regolarit\u00e0 in termini di funzione liscia e modulo di continuit\u00e0 per funzioni definita sull'intera retta reale \u00e8 molto delicata. Basti ad esempio la considerazione che, se formula_24, formula_25 per ogni formula_1, anche se formula_27 \u00e8 infinitamente differenziabile. La discussione si fa pi\u00f9 particolareggiata se il dominio \u00e8 un intervallo chiuso (pi\u00f9 in generale uno spazio compatto).\nPer una funzione derivabile su un intervallo, con derivata limitata, il modulo di continuit\u00e0 ha crescita sub-lineare, cio\u00e8 soddisfa:\nper una costante formula_29 che risulta dipendente dal valore assoluto della sua derivata.\nLe funzioni h\u00f6lderiane corrispondono a precisi moduli di continuit\u00e0. formula_9 appartiene alla classe formula_31 se e solo se:\nper qualche costante formula_29.\nRibaltando il punto di vista, affinch\u00e9 una funzione formula_34 definita sui reali positivi sia il modulo di continuit\u00e0 di una qualche funzione continua, \u00e8 condizione necessaria e sufficiente che essa sia non decrescente, continua, subadditiva e che formula_35.\nModuli di continuit\u00e0 di ordine superiore.\nDalla considerazione che:\ndove formula_37 \u00e8 la differenza finita di prim'ordine di formula_9 in formula_39, sostituendo tale differenza con una di ordine superiore otteniamo un modulo di continuit\u00e0 \"di ordine n\":"}
{"id": "1359206", "revid": "1318658", "url": "https://it.wikipedia.org/wiki?curid=1359206", "title": "Manifattura dei Gobelins", "text": "La Manufacture des Gobelins \u00e8 uno storico laboratorio di tessitura di arazzi francese. Si trova al numero 42 di Avenue des Gobelins nel XIII \"arrondissement\" di Parigi.\nLo sviluppo di manifatture per la realizzazione di arazzi, in Francia, data ai primi del XVII secolo e gi\u00e0 in questa fase iniziale (fase cosiddetta \"pre-Gobelins\") fu importante il ruolo della corona, a partire da Enrico IV, per l'avvio di queste iniziative, la cui produzione, infatti, era per lo pi\u00f9 destinata alle dimore reali.\nQueste esperienze d'avvio si perfezionarono con la creazione di una vera e propria fabbrica (o complesso di fabbriche) di stato denominata \"Manufacture des meubles de la Couronne\", istituita nel 1667 da Jean-Baptiste Colbert per volere di Luigi XIV. La produzione di arazzi venne impiantata a Parigi nei locali che in precedenza ospitavano gli opifici della famiglia di tintori Gobelins, assumendo pertanto la denominazione di \"Manufacture des Gobelins\".\nStoria.\nI Gobelins erano una famiglia, originaria di Reims, di tintori specializzati nella tintura del colore rosso scarlatto ricavato dalla cocciniglia. Verso la met\u00e0 del XV secolo la famiglia si stabil\u00ec in Faubourg Saint Marcel presso un mulino sulla Bi\u00e8vre che prese il nome di \"mulino dei Gobelins\".\nNel 1662 Luigi XIV acquist\u00f2 gli edifici dalla famiglia Gobelins e nel 1667 diventarono, con la direzione del pittore Charles Le Brun e la supervisione di Jean-Baptiste Colbert, la sede della \"Manufacture Royale des Meubles de la Couronne\" che produceva oggetti e arredi di lusso per la nobilt\u00e0. A causa di problemi economici la manifattura chiuse nel 1694 per riaprire nel 1699 con l'obiettivo di produrre arazzi per uso reale, produzione che si interruppe con la rivoluzione. I Borboni riaprirono i laboratori durante la Restaurazione e nel 1826 venne aggiunto un laboratorio per la produzione di tappeti fondendola con la manifattura della Savonnerie. Nel 1825 i telai a basso liccio vennero trasferiti a Beauvais la produzione continu\u00f2 esclusivamente su telai ad alto liccio. Nel 1871 l'edificio fu parzialmente distrutto da un incendio appiccato dai Comunardi e ricostruito nel 1914 dall'architetto Jean Camille Formig\u00e9. Nel 1949 ritornano i telai della manifattura di Beauvais, distrutta dai bombardamenti. Di propriet\u00e0 del \"Mobilier national\" la manifattura oggi ospita un museo e laboratori dove continua a produrre arazzi per la decorazione di edifici pubblici.\nLa \"Galerie des Gobelins\".\nLa Galerie des Gobelins, requisita nel corso della Prima guerra mondiale, venne inaugurata nell 1922 e ospit\u00f2 mostre sino al 1939. Chiusa nel 1972, in seguito utilizzata come deposito, ha riaperto i battenti il 12 maggio 2007, dopo ben tredici anni di restauri, con la mostra: \"Les Gobelins 1607-2007, Tr\u00e9sors d\u00e9voil\u00e9s - Quatre si\u00e8cles de cr\u00e9ation\".\nTelai della manifattura.\nLa manifattura utilizza due tipi di telaio per la realizzazione degli arazzi. Quelli a basso liccio per la tessitura di pezzi di piccole dimensioni e quelli ad alto liccio per i pezzi di grande formato. Nelle foto telai recenti della manifattura.\nArtisti.\nMolti sono i grandi artisti che hanno collaborato, fornendo cartoni per arazzi o soggetti, con la manifattura:\nPaul C\u00e9zanne, Odilon Redon, Jean Arp, Fernand L\u00e9ger, Alexander Calder, Jean Picart le Doux, Yves Brayer, Sonia Terk Delaunay, Jean Dewasne, Serge Poliakoff, Jean-Paul Riopelle, Zao Wou-Ki, Jean Lur\u00e7at, Marcel Gromaire, Joan Mir\u00f3, Victor Vasarely, Eduardo Arroyo, G\u00e9rard Garouste, Louise Bourgeois, Alexis-Joseph Mazerolle, Matali Crasset, Christian de Portzamparc, Raymond Hains, Jean-Michel Othoniel, Martine Aball\u00e9a.\nLavor\u00f2 come direttore anche il chimico Michel Eug\u00e8ne Chevreul che intu\u00ec il \"contrasto simultaneo\" e ide\u00f2 il cerchio cromatico."}
{"id": "1359210", "revid": "15756", "url": "https://it.wikipedia.org/wiki?curid=1359210", "title": "Git (software)", "text": "Git \u00e8 un software per il controllo di versione distribuito utilizzabile da interfaccia a riga di comando, creato da Linus Torvalds nel 2005.\nGit (che nello slang britannico significa \"idiota\") nacque per essere un semplice strumento per facilitare lo sviluppo del kernel Linux ed \u00e8 diventato uno degli strumenti di controllo versione pi\u00f9 diffusi. La sua progettazione si ispir\u00f2 a strumenti (allora proprietari) analoghi come BitKeeper e Monotone.\nStoria.\nLo sviluppo di Git \u00e8 iniziato dopo che molti sviluppatori del kernel di Linux sono stati costretti ad abbandonare l'accesso al codice sorgente tramite il sistema proprietario BitKeeper. La possibilit\u00e0 di utilizzare BitKeeper gratuitamente era stata ritirata dal detentore dei diritti d'autore Larry McVoy dopo avere sostenuto che Andrew Tridgell aveva effettuato il reverse engineering dei protocolli.\nAlla conferenza Linux.Conf.Au del 2005, Tridgell dimostr\u00f2 nel suo intervento che il procedimento di reverse engineering che aveva usato era semplicemente collegarsi con telnet alla porta appropriata di un server Bitkeeper e digitare \"help\".\nTorvalds voleva un sistema distribuito che potesse usare come BitKeeper, ma nessuno dei sistemi disponibili gratuitamente soddisfaceva i suoi bisogni, particolarmente il suo bisogno di velocit\u00e0.\nEcco un messaggio e-mail (tradotto in italiano) che scrisse il 7 aprile 2005 mentre stava scrivendo il primo prototipo:\nLinus aveva vari criteri di progettazione:\nI primi tre criteri non erano soddisfatti da alcun preesistente sistema di controllo versione eccetto Monotone, e il quarto ha escluso anche Monotone. Perci\u00f2, immediatamente dopo lo sviluppo della versione 2.6.12-rc2 del kernel di Linux, si \u00e8 dedicato a scrivere il suo.\nLo sviluppo di Git \u00e8 cominciato il 3 aprile 2005. Il progetto \u00e8 stato annunciato il 6 aprile 2005, ed \u00e8 stato usato per gestire il proprio sorgente a partire dal 7 aprile 2005.\nLa prima fusione di pi\u00f9 branch in uno \u00e8 stata fatta il 18 aprile 2005.\nTorvalds ha raggiunto i suoi obiettivi in termini di prestazioni: il 29 aprile 2005, Git riusciva ad applicare 6 o 7 patch a Linux in un secondo.\nIl 16 giugno 2005 \u00e8 stata pubblicata la versione 2.6.12 del kernel di Linux, la prima gestita con Git.\nSebbene fortemente influenzato da BitKeeper, Torvalds ha deliberatamente tentato di evitare approcci convenzionali, il che ha prodotto un sistema molto innovativo.\nTorvalds ha sviluppato il sistema fino a quando \u00e8 diventato usabile da utenti tecnici; poi, il 26 luglio 2005, ha ceduto la manutenzione a Junio Hamano, un importante contributore al progetto.\nHamano \u00e8 stato il responsabile della versione 1.0, pubblicata il 21 dicembre 2005, e rimane oggi il manutentore.\nDescrizione.\nCaratteristiche.\nIl progetto di Git \u00e8 la sintesi dell'esperienza di Torvalds nel mantenere un grande progetto di sviluppo distribuito, della sua intima conoscenza delle prestazioni del file system, e di un bisogno urgente di produrre un sistema soddisfacente in poco tempo.\nQueste influenze hanno condotto alle seguenti scelte implementative:\nUna propriet\u00e0 di Git che ha prodotto considerevoli controversie \u00e8 il fatto che prende istantanee di interi alberi di directory di file invece che di singoli file. I primi sistemi di controllo versione del codice sorgente, SCCS and RCS, lavoravano su singoli file, e vantavano il risparmio di spazio ottenibile dalla codifica delta delle versioni simili. I successivi sistemi di controllo versione mantennero questo concetto di identit\u00e0 dei file al variare delle revisioni di un progetto.\nGit rifiuta questo concetto e non registra esplicitamente le relazioni di revisione di file a nessun livello all'interno dell'albero del codice sorgente.\nCi\u00f2 comporta conseguenze rilevanti:\nInoltre, gli utenti talvolta sono turbati dal modello di immagazzinamento:\nSebbene tale file sia in un formato compresso, pu\u00f2 occupare parecchio spazio ed essere inefficiente. Questo problema \u00e8 risolto dall'uso di \"impacchettamenti\" (\"packs\") che immagazzinano molti oggetti in un solo file (o in un flusso di dati via rete), che hanno essi stessi una compressione delta. Gli impacchettamenti vengono compressi con l'euristica che i file con lo stesso nome sono probabilmente simili, funzionano correttamente anche se questa supposizione non \u00e8 valida. Gli oggetti appena creati (cio\u00e8 appena aggiunti alla cronologia) sono ancora immagazzinati singolarmente, e per mantenere l'efficienza si dovrebbe effettuare periodicamente un impacchettamento.\nGit implementa varie strategie di fusione; in fase di fusione si pu\u00f2 scegliere un comportamento diverso da quello di default:\nImplementazione.\nLe primitive di Git non costituiscono inerentemente a un sistema di controllo della versione. Per esempio, git non fornisce una numerazione progressiva delle revisioni del software.\nTorvalds spiega che, \nGit ha due strutture dati, un \"indice\" modificabile che mantiene le informazioni sul contenuto della prossima revisione, e un \"database di oggetti\" a cui si pu\u00f2 solo aggiungere e che contiene quattro tipi di oggetti:\nI blob sono file binari \"non parlanti\" che conservano informazioni eterogenee, quali: file testuali o binari, immagini, codice sorgente, archivi. Qualsiasi tipo di file \u00e8 compresso in un file binario prima di essere salvato in repository Git. Git ne calcola l'hash con l'algoritmo SHA-1.\nL'hash \u00e8 una sequenza di 40 caratteri alfanumerici, che rappresentano un numero esadecimale, ed \u00e8 utilizzato da Git per identificare in modo univoco qualsiasi commit nel repository, tracciando il file al suo interno e le eventuali modifiche effettuate. L'hash SHA-1 di un oggetto \u00e8 unico, risultando lo stesso a prescindere dal repository e dal computer utilizzato.\nGit calcola tale codice hash, e usa questo codice come nome dell'oggetto e come identificatore del suo contenuto: file con nomi e/o percorsi diversi, ma con identico contenuto (blob), condividono lo stesso hash.\nL\"'indice\" \u00e8 uno strato intermedio che serve da punto di collegamento fra il database di oggetti e l'albero di lavoro.\nIl database ha una struttura semplice. L'oggetto viene messo in una directory che corrisponde ai primi due caratteri del suo codice hash; Il resto del codice costituisce il nome del file che contiene tale oggetto. Quando si aggiunge un nuovo oggetto, questo viene memorizzato per intero dopo averlo compresso con zlib.\nQuesto fatto pu\u00f2 far s\u00ec che in poco tempo venga occupato molto spazio sul disco fisso, perci\u00f2 gli oggetti possono essere combinati in pack, che usano la compressione delta (memorizzando solo le modifiche tra un blob e un altro blob) per risparmiare spazio.\nPortabilit\u00e0.\nGit \u00e8 pensato per funzionare in tutti i sistemi operativi basati su GNU/Linux, ma funziona anche in altri sistemi unix-like, tra cui BSD, Solaris e Darwin. Git \u00e8 estremamente veloce su sistemi basati su POSIX come i suddetti.\nGit pu\u00f2 essere portato anche in ambiente Windows.\nCi sono in effetti due possibilit\u00e0 per farlo: quella \"ufficiale\" richiede di installare e usare l'ambiente Cygwin (che \u00e8 una emulazione POSIX); l'alternativa \u00e8 un port nativo, cio\u00e8 una modifica del codice sorgente per adattarlo a Windows.\nGit su Windows \u00e8 sensibilmente pi\u00f9 lento, a causa del massiccio uso da parte di Git di funzionalit\u00e0 POSIX del file system che devono essere emulate in ambiente Windows.\nInoltre, molta gente trova che l'installazione di Cygwin sia troppo grande e invasiva per un tipico utente di Windows.\nEsistono molti progetti open source che per ora hanno esplicitamente rinunciato a usare Git a causa della sua poca compatibilit\u00e0 con Windows, tra cui Mozilla e Ruby.\nUn port nativo per Windows, con il nome di \"WinGit\" divenuto poi \"Git on MSys\", si avvicina al completamento utilizzando il compilatore MinGW.\nIn alcuni casi (particolarmente per l'accesso remoto anonimo), si possono ammettere gli utenti Windows tramite il git-cvsserver (che emula un server CVS, consentendo l'uso di client CVS per Windows). Altre alternative sono:\nIncapsulare in una libreria le operazioni di git a livello pi\u00f9 basso in teoria consentirebbe la re-implementazione delle componenti di livello pi\u00f9 basso per Windows senza dover riscrivere il resto.\nQuesti sforzi in generale dovrebbero aiutare a migliorare le prestazioni e la facilit\u00e0 di installazione su Windows; non \u00e8 chiaro per\u00f2 se aiuteranno a risolvere la questione dei diversi modelli di autorizzazione."}
{"id": "1359214", "revid": "671029", "url": "https://it.wikipedia.org/wiki?curid=1359214", "title": "Fl\u0103m\u00e2nzi", "text": "Fl\u0103m\u00e2nzi \u00e8 una citt\u00e0 della Romania di 12.004 abitanti, ubicata nel distretto di Boto\u0219ani, nella regione storica della Moldavia.\nFl\u0103m\u00e2nzi ha assunto lo \"status\" di citt\u00e0 con la legge 80/2004.\nFanno parte dell'area amministrativa anche le localit\u00e0 di Chi\u021boveni, Nicolae B\u0103lcescu, Poiana e Pris\u0103cani."}
{"id": "1359215", "revid": "180559", "url": "https://it.wikipedia.org/wiki?curid=1359215", "title": "Campionato europeo femminile di pallacanestro 1938", "text": "Il 1\u00ba Campionato Europeo Femminile di Pallacanestro FIBA (noto anche come FIBA EuroBasket Women 1938) si svolse a Roma, in Italia dal 12 al 16 ottobre 1938.\nI Campionati europei femminili di pallacanestro sono una manifestazione biennale tra le squadre nazionali del continente, organizzata dalla FIBA Europe."}
{"id": "1359221", "revid": "287204", "url": "https://it.wikipedia.org/wiki?curid=1359221", "title": "Flamanzi", "text": ""}
{"id": "1359223", "revid": "88740", "url": "https://it.wikipedia.org/wiki?curid=1359223", "title": "Otto Frank", "text": "Biografia.\nIl padre, Michael Frank, \u00e8 proprietario di una banca specializzata in servizi cambiavalute. Dopo la maturit\u00e0, nel 1908, Otto si iscrive alla facolt\u00e0 di economia, ma dopo qualche mese interrompe gli studi e lavora per un anno in banca. Poi, grazie ad un compagno, si presenta l'occasione di fare un tirocinio di vendita a New York. Parte dunque nel settembre 1909, ma dopo 15 giorni far\u00e0 ritorno a Francoforte per la morte del padre; poco dopo Frank torner\u00e0 negli Stati Uniti per soggiornarvi due anni.\nNel 1911 torna in Germania dove prende servizio presso la \"Fenestra\" di D\u00fcsseldorf, un'azienda che produce ferri di cavallo e infissi per finestre. Nel 1914 \u00e8 chiamato alle armi per lo scoppio della Prima guerra mondiale. Viene mandato sul fronte occidentale nel nord della Francia come aspirante ufficiale (\"Offiziersanw\u00e4rter\") nella 172\u00aa sezione fotometrica (\"Lichtmesstrupp 172\") dove prende parte alla battaglia di Cambrai, ottenendo in seguito la promozione a sottotenente e decorato con la Croce di Ferro di II classe. Tutta la famiglia sopravvive alla guerra, sicch\u00e9 Otto Frank viene mandato a dirigere la banca di famiglia.\nNel 1924 incontra Edith Holl\u00e4nder per sposarla l'anno successivo; gli Holl\u00e4nder, famiglia di stretta osservanza, preferiscono che le nozze avvengano ad Aquisgrana, in una sinagoga. Il 16 febbraio 1926 nasce la primogenita, Margot Betti Frank; tre anni dopo, il 12 giugno 1929, \u00e8 la volta di Annelies Marie Frank. La quiete familiare viene rotta nel 1933, quando Hitler sale al potere. Otto Frank ricorda: \u00abgi\u00e0 nel 1932 ascoltavo gruppi di SS che cantavano: che il sangue degli ebrei scorra sul coltello!\u00bb. Del resto, dopo la guerra aveva scritto: \u00abil mondo intorno a me stava crollando, dovevo fare qualcosa e allora mi resi conto che la Germania non era l'unico paese al mondo, e lo lasciai per sempre\u00bb.\nNell'estate del 1933 si trasferisce quindi nei Paesi Bassi, dove avvia la \"Opekta, \"un'azienda per la vendita di un composto che aiuta a fare la marmellata in casa, oltre a fabbricare pectina per lo stesso prodotto e per gelatine. Successivamente nel 1938, insieme a Hermann van Pels, commerciante di Osnabr\u00fcck, anch'egli ebreo, emigrato nei Paesi Bassi con la moglie e il figlio, fonda la \"Pectacon\", un'azienda di spezie per la preparazione delle salsicce. Nel frattempo, le bambine vivono ad Aquisgrana con la nonna. A novembre, Otto Frank, dopo aver alloggiato a Stadionkade 24, trova un appartamento in affitto a Merwedeplein, un quartiere da poco costruito. In dicembre Margot si reca ad Amsterdam, mentre Anna li raggiunge nel febbraio 1934. Mentre i genitori si adattano alla nuova vita olandese con qualche difficolt\u00e0 (numerosi amici di famiglia ricordarono che Edith Frank, un tempo donna brillante e sofisticata, inizio a manifestare segni di depressione) Margot e Anna vivono spensierate e stringono nuove amicizie. Nel 1938, Rosa Holl\u00e4nder, madre di Edith, riesce a raggiungere la figlia nei Paesi Bassi poco dopo la Notte dei cristalli e trascorre gli ultimi anni di vita con la famiglia, morendo di cancro all'inizio dell'anno 1942.\nIl 10 maggio 1940 i tedeschi invadono i Paesi Bassi, e la famiglia Frank si trova nuovamente in pericolo. \nAll'inizio del 1942 prende in considerazione l'idea di entrare in clandestinit\u00e0, ma il 5 luglio dello stesso anno arriva una chiamata dalle SS per Margot e di conseguenza la famiglia si deve nascondere davvero nel giro di un giorno; a loro si aggiungono la famiglia Van Pels e Fritz Pfeffer. Otto Frank viene descritto in questo periodo nei diari della figlia: egli risulta, secondo Anna, come \"il pap\u00e0 pi\u00f9 buono del mondo\", nettamente preferito alla madre.\nDopo la scoperta della famiglia nel nascondiglio, l'arresto e la deportazione ad Auschwitz, la famiglia viene separata. Otto trascorre sette mesi ad Auschwitz, ma sopravvive, nascondendosi nell'infermeria del lager nel mese di gennaio 1945 per sfuggire alla marcia della morte del campo. Una volta tornato ad Amsterdam, appresa la notizia della morte delle figlie, riceve da Miep il diario di Anna e, come unico sopravvissuto della famiglia, si occupa anche del compito di pubblicarlo: nel 1947 lo invia nelle librerie con il titolo \"Het Achterhuis\" (\"Il retrocasa\" o \"l'alloggio segreto\"). In seguito si impegna pubblicamente per difendere la libert\u00e0 e i diritti dell'uomo. Nel 1953 sposa in seconde nozze la viennese Elfriede \"Fritzi\" Markovits-Geiringer, anch'essa sopravvissuta ad Auschwitz, ove aveva perso il marito e un figlio e la cui figlia superstite, Eva Geiringer (poi Eva Schloss) era stata compagna di scuola e buona amica di Anna. Dopo il matrimonio, Otto Frank e la moglie si stabilirono a Basilea, dove l'anziana madre di Otto (Alice Betti Stern-Frank) aveva trovato rifugio prima della guerra assieme alla figlia minore e alla sua famiglia.\nOtto Frank muore di cancro ai polmoni a Birsfelden presso Basilea all'et\u00e0 di 91 anni; le sue ceneri furono sepolte nel cimitero locale. Accanto a lui fu sepolto il nipote Stefano, figlio della sorella, morto improvvisamente alcuni giorni dopo. Dopo il suo decesso fu pubblicato il diario di Anna in versione ampliata: il padre, infatti, era contrario alla pubblicazione di diversi stralci in cui la ragazza metteva in pessima luce la famiglia Van Pels (quella che divideva il nascondiglio del retrocasa con Anna e i suoi, anche in questo caso una famiglia i cui componenti morirono in seguito all'Olocausto); vennero dati alle stampe anche alcuni passi considerati da lui come troppo personali.\nTeatro, cinema e televisione.\nNei numerosi adattamenti del diario di Anna Frank, per il teatro, il cinema e la televisione, Otto Frank appare come personaggio centrale. L'attore che per primo ha creato il ruolo nella produzione teatrale di Broadway del 1955 (e quindi nel film di George Stevens del 1959) \u00e8 stato Joseph Schildkraut, noto attore ebreo-americano di lunga esperienza, specializzato nella rappresentazione di personaggi ebrei, nel teatro e nel cinema. In seguito si sono cimentati nella parte altri attori famosi come Max von Sydow, Maximilian Schell, Paul Scofield e Ben Kingsley. Nel 1988 a Madrid \u00e8 stata messa in scena anche una versione musicale del Diario, dove Otto Frank \u00e8 stato interpretato dal cantante-attore spagnolo Alberto V\u00e1zquez. "}
{"id": "1359225", "revid": "174925", "url": "https://it.wikipedia.org/wiki?curid=1359225", "title": "Guerre persiane", "text": "Con il termine guerre persiane si intendono le guerre che videro contrapposte le \"poleis\" greche guidate da Atene e Sparta e l'Impero persiano, iniziati intorno al 499 a.C. e continuati a pi\u00f9 riprese fino al 479 a.C.\nAlla fine del VI secolo a.C., Dario I, denominato il \"re dei re\" dei Persiani, regnava su un impero immenso che si estendeva dall'India alle sponde orientali dell'Europa (nello specifico le zone orientali della Tracia).\nNel 546 a.C. infatti, il suo predecessore Ciro il Grande, fondatore dell'impero, aveva sconfitto il re della Lidia, Creso, e i suoi territori, comprendenti le colonie greche della Ionia, furono incorporati all'Impero achemenide.\nLe citt\u00e0-stato ancora governate da sistemi tirannici condussero ognuna per proprio conto l'annessione all'Impero persiano, la sola Mileto riusc\u00ec a imporre le proprie pretese. Questa situazione di frammentazione aveva comportato la perdita definitiva da parte delle colonie di ogni indipendenza (prima godevano comunque di ampie autonomie) e una drastica riduzione della loro importanza commerciale, a causa del controllo totale che i Persiani esercitavano sugli stretti di accesso al Mar Nero.\nFonti.\nQuasi tutte le fonti primarie riguardanti le guerre persiane sono greche, visto che non si \u00e8 conservata alcuna testimonianza storica persiana.\nLa fonte principale per le guerre greco-persiane \u00e8 lo storico greco Erodoto, che \u00e8 stato chiamato \"il Padre della Storia\": nacque nel 484 a.C. ad Alicarnasso, in Asia Minore (allora parte dell'Impero persiano), e fra il 440 e il 430 a.C. scrisse le sue \"Indagini\" (; in italiano \"Storie\"), cercando di rintracciare le origini delle guerre persiane, che all'epoca erano storia recente.\nL'approccio di Erodoto fu innovativo e, almeno nella societ\u00e0 occidentale, invent\u00f2 la \"storia\" come disciplina: secondo lo storico Tom Holland \"per la prima volta un cronista spieg\u00f2 le origini di un conflitto non con un passato cos\u00ec remoto cos\u00ec da essere assolutamente favoloso, n\u00e9 con capricci o con desideri di qualche dio, n\u00e9 con capricci di un popolo di voler sapere il destino, ma piuttosto con delle spiegazioni che potesse verificare personalmente\".\nAlcuni storici antichi successivi, a partire da Tucidide, criticarono Erodoto. Nonostante questo, Tucidide scelse di iniziare la sua storia dove Erodoto la interruppe (durante l'assedio di Sesto) e pens\u00f2 che la storia di Erodoto fosse abbastanza precisa da non avere bisogno di una ri-scrittura o di correzioni. Plutarco critic\u00f2 Erodoto nel suo saggio \"Sulla malignit\u00e0 di Erodoto \", che descrive Erodoto come \"Philobarbaros\" (letteralmente 'che ama i barbari') per non essere abbastanza a favore dei Greci, fatto che suggerisce che Erodoto potrebbe essere stato effettivamente sufficientemente imparziale. Una visione negativa di Erodoto \u00e8 stato trasferita al Rinascimento europeo, anche se si continu\u00f2 a leggere i suoi scritti. Tuttavia, dal XIX secolo, la sua reputazione \u00e8 stata notevolmente riabilitata da reperti archeologici che hanno ripetutamente confermato la sua versione dei fatti.\nAttualmente, \u00e8 prevalente tra gli storici l'opinione che Erodoto abbia compiuto un lavoro egregio nella sua \"Historia\" per quanto diversi dettagli cronologici o inerenti al numero delle forze in campo siano enfatizzati o comunque dovrebbero essere visti con scetticismo\nTuttavia, ci sono ancora alcuni storici che credono che Erodoto abbia inventato gran parte della sua storia.\nLa storia militare della Grecia tra la fine della seconda invasione persiana della Grecia e la guerra del Peloponneso (479-431 a.C.) non \u00e8 ben supportato da fonti antiche ancora esistenti. Questo periodo, a volte indicato come il \"pentekontaetia\" dagli studiosi antichi, fu un periodo di relativa pace e prosperit\u00e0 all'interno della Grecia. La fonte pi\u00f9 ricca per il periodo, e anche la pi\u00f9 contemporanea, \u00e8 la Storia della Guerra del Peloponneso di Tucidide, che \u00e8 generalmente considerata una fonte primaria attendibile dagli storici moderni ma che, comunque risente degli scopi dell'autore: Tucidide, infatti, menziona questo periodo solo in una digressione sulla crescita della potenza ateniese nella corsa alla guerra del Peloponneso e pertanto il racconto \u00e8 breve e compresso e manca qualsiasi data.\nIn ogni caso, il racconto di Tucidide pu\u00f2 essere, ed \u00e8, utilizzato dagli storici per elaborare una cronologia scheletro per il periodo, in cui i dettagli possono essere sovrapposti a partire dai documenti archeologici e da altri scrittori.\nMaggiori dettagli sono, invece, forniti da Plutarco, nelle sue biografie di Temistocle, Aristide e soprattutto Cimone. Plutarco scriveva circa 600 anni dopo gli eventi in questione, ed \u00e8 quindi una fonte secondaria, ma cita spesso i nomi delle sue fonti, cosa che permette un certo grado di verifica delle sue dichiarazioni. Nelle sue biografie, attinge direttamente da molte fonti antiche che non sono sopravvissute, e quindi spesso conserva dettagli del periodo che sono omessi nei racconti di Erodoto e di Tucidide. La principale fonte esistente per il periodo \u00e8 la storia universale (Bibliotheca historica), del I secolo a.C. siciliana, di Diodoro Siculo. Gran parte di ci\u00f2 che Diodoro scrive a proposito di questo periodo \u00e8 tratto dagli scritti di Eforo, uno storico greco molto antecedente, che ha anche scritto una storia universale. Anche Diodoro \u00e8 una fonte secondaria e spesso \u00e8 deriso dagli storici moderni per il suo stile e per le sue imprecisioni, ma conserva molti dettagli del periodo antico che non sono trovati in nessun altro luogo.\nUlteriori dettagli possono essere trovati sparsi nella Descrizione della Grecia di Pausania, mentre il dizionario Suda bizantino del X secolo d.C., conserva alcuni aneddoti che non si possono trovare in nessun altro luogo. Fonti minori per il periodo comprendono le opere di Gneo Pompeo Trogo (sintetizzate da Giustino), Cornelio Nepote e Ctesia di Cnido (sintetizzati da Fozio), che non sono nella loro forma testuale originale. Queste opere non sono considerate affidabili (soprattutto Ctesia), e non sono particolarmente utili per ricostruire la storia di questo periodo.\nOrigini del conflitto.\nDurante l'Et\u00e0 Classica, era diffusa presso i Greci la credenza che, a seguito della caduta della civilt\u00e0 micenea, un gran numero di loro connazionali si fosse stabilito in Asia Minore e tale credenza \u00e8 tuttora considerata valida presso gli storici che, tuttavia, a differenza delle fonti classiche tendono a distinguerla dal fenomeno della colonizzazione del mediterraneo occidentale.\nI coloni provenivano da tre gruppi tribali ovvero gli Eoli, gli Ioni e i Dori: tra di essi, si distinguevano gli Ioni i quali, insediandosi sulle coste della Lidia e della Caria, avevano fondato le dodici citt\u00e0 di Mileto, Miunte, Priene, Efeso, Colofone, Lebedo, Teo, Clazomene, Focea, Eritre, Samo e Chio.\nTali dodici citt\u00e0, pur indipendenti l'una rispetto all'altra, riconoscevano un patrimonio culturale comune, probabilmente ebbero un tempio, un culto comune e un luogo di incontro, il \"Panionion\", formando una vera e propria lega alla quale avrebbero potuto aderire anche altre citt\u00e0 ioniche.\nIn seguito, per\u00f2, le citt\u00e0 ioniche caddero sotto l'influenza del Regno di Lidia quando Aliatte II, dopo aver attaccato la citt\u00e0 di Mileto, principale centro di potere della Ionia, stipul\u00f2 un trattato di pace con cui, riconoscendo l'autonomia di Mileto, la obbligava ad adottare una politica estera vicina agli interessi della Lidia; infatti, quando Aliatte dichiar\u00f2 guerra ai Medi, i Milesi inviarono un esercito in sostegno del re finch\u00e9 non fu raggiunto un accordo che rendeva il fiume Halys confine tra i due regni.\nAlla morte di Aliatte II, suo figlio e successore, Creso, intraprese una campagna militare contro le altre citt\u00e0-Stato greche in Asia Minore ottenendone la sottomissione e sancendo un periodo di pace.\nLa pace fin\u00ec quando, Ciro, sovrano dei Persiani, dopo aver annientato ed annesso il regno dei Medi fondando al suo posto l'Impero achemenide, volse lo sguardo verso il regno di Lidia ed attacc\u00f2 Creso che sub\u00ec una dura disfatta presso il fiume Halys e perse il regno in favore di Ciro.\nMentre combatteva i Lidi, Ciro aveva inviato messaggi ai Ioni chiedendo loro di ribellarsi contro il dominio di Creso ma gli Ioni avevano rifiutato e dopo la guerra si offrirono come sudditi a Ciro alle medesime condizioni di Aliatte e Creso.\nCiro, tuttavia, ricordando il rifiuto precedente, si oppose e invi\u00f2 il generale Arpago a conquistare le citt\u00e0 greche: i Focesi, quando furono investiti dalle truppe persiane, abbandonarono la loro citt\u00e0 e si rifugiarono in Sicilia; allo stesso modo si comportarono gli abitanti di Teo, mentre le altre citt\u00e0 resistettero e furono conquistate una per una.\nLa gestione dei nuovi territori si dimostr\u00f2 assai complessa: di norma, infatti, per il governo delle satrapie i Persiani si appoggiavano ad \u00e9lite aristocratiche o sacerdotali, la cui non esistenza nella Ionia indusse alla costituzione di tirannidi; regimi che, tuttavia, avrebbero potuto non solo suscitare l'odio dei sudditi, ma anche covare tentazioni autonomistiche, indebolendo in ogni caso il prestigio della corona.\nBisogna, inoltre, notare che tale forma di governo era in declino; in sintesi, alla vigilia delle guerre greco-persiane, la popolazione ionica era scontenta e pronta a ribellarsi.\nGuerra nel Mediterraneo antico.\nDurante le guerre greco-persiane, entrambi i contendenti fecero uso sia di fanteria leggera, arcieri e giavellottisti sia di fanteria pesante: tuttavia, mentre i Persiani svilupparono soprattutto i primi, il nerbo della fanteria greca rimase l'oplita, difeso da un'armatura pesante e armato di lancia.\nPersiani.\nL'esercito persiano era costituito dai contingenti inviati dai singoli satrapi: diversi per cultura, lingua e tradizioni, tuttavia, avevano uno stile di combattimento piuttosto uniforme: i soldati erano armati con arco, lancia corta, spada o ascia, scudo in vimini e giustacuore di pelle; la tattica consisteva nello sfiancare l'avversario con le frecce per poi sferrare il colpo finale con lance e spade.\nLa prima linea della fanteria persiana, detta \"sparabara\", era armata con archi, lance pi\u00f9 lunghe e robuste e scudi assai pi\u00f9 larghi e spessi allo scopo di proteggere le file posteriori mentre la cavalleria, schierata ai lati, era composta da esperti arcieri a cavallo.\nGreci.\nIl modello di combattimento in uso presso le \"poleis\" greche, invece, risale al 650 a.C. (come dimostrano le iscrizioni dell'Olpe Chigi) ed era imperniata sull'oplita e sulla falange appoggiata da fanteria leggera.\nGli opliti erano fanti, in genere provenienti dalla classe media (ad Atene chiamati \"zeugiti\"), che potevano permettersi la panoplia consistente in: corazza o linothorax, schinieri, elmo e scudo concavo o rotondo (rispettivamente denominato \"aspis\" e \"hoplon\"), lancia lunga (\"dory\") e spada (\"xiphos\").\nLa pesante armatura e le lance pi\u00f9 lunghe garantivano ai Greci una netta superiorit\u00e0 nel combattimento diretto corpo a corpo oltre ad una discreta protezione contro gli attacchi a distanza.\nLa fanteria oplitica, infine, era coperta ai lati dalla fanteria leggera (\"psiloi\") la cui importanza crebbe nel corso del conflitto tanto che a Platea costituivano oltre la met\u00e0 dell'esercito greco; non \u00e8 riportata la presenza di unit\u00e0 di cavalleria negli eserciti greci.\nGuerra navale.\nAll'inizio del conflitto, entrambe le forze navali si basavano sulla trireme, vascello da guerra a tre banchi di remi dotate di uno sperone a prua che consentiva l'unica manovra allora concepita ovvero lo speronamento della nave avversaria (le triremi greche erano, inoltre, dotate di un ariete fuso in bronzo a prua allo scopo di facilitare l'azione) per consentire ai fanti imbarcati di prendere possesso di quanto sarebbe rimasto della nave avversaria.\nIn seguito, oltre allo speronamento, le forze navali pi\u00f9 esperte iniziarono a praticare il \"diekplus\" che, probabilmente, consisteva nella distruzione della vela e nello speronamento laterale della nave.\nInfine, bisogna considerare che le unit\u00e0 navali persiane provenivano principalmente dalle satrapie della Fenicia, Egitto, Cilicia e Cipro.\nRivolta Ionica (499-493).\nNel 499 a.C., le tensioni latenti presenti nelle popolazioni greche della Ionia, Eolide, Doride, Caria e Cipro esplosero in una vera e propria ribellione secessionistica che dur\u00f2 fino al 493 a.C., comunemente nota come Rivolta Ionica, le cui origini si ricercavano nella sempre pi\u00f9 marcata impopolarit\u00e0 dei tiranni, in particolare Istieo e Aristagora che al tempo governavano su Mileto.\nInfatti, nel 499 a.C., Aristagora, con il sostegno del satrapo persiano Artaferne, per consolidare la propria posizione a Mileto, intraprese una spedizione volta alla conquista di Nasso.\nLa spedizione fu una completa debacle ed Aristagora, temendo di essere deposto dal Gran re, Dario I, incit\u00f2 le citt\u00e0 alla ribellione e fu costituita la \"simmachia panellenica\".\nL'anno seguente le truppe dei ribelli, con l'appoggio di contingenti provenienti da Atene ed Eretria, conquistarono e bruciarono Sardi, la capitale della satrapia di Lidia ma il successo fu di breve durata poich\u00e9, durante il viaggio di ritorno in Ionia, i ribelli furono annientati nella Battaglia di Efeso.\nNegli anni successivi, esaurito ogni intento offensivo dei ribelli, i Persiani iniziarono la loro controffensiva allo scopo di riconquistare i territori periferici mentre Dario stesso diresse le operazioni contro la Caria che si conclusero, dopo iniziali successi, con la sconfitta persiana nella Battaglia di Pedaso.\nSubentr\u00f2, quindi, una fase di stallo che dur\u00f2 per oltre due anni finch\u00e9 i Persiani non riunirono l'intero loro contingente e posero Mileto sotto assedio.\nGli ioni tentarono di rifornire la citt\u00e0 via mare ma, quando Samo disert\u00f2 in favore dei Persiani, tale compito divenne impossibile: la flotta persiana blocc\u00f2 quella nemica presso Lade e la sconfisse.\nLa sconfitta di Lade provoc\u00f2 come conseguenza il completo accerchiamento di Mileto che, infine, fu costretta a capitolare mentre poco dopo anche la Caria si arrese.\nLe ultime citt\u00e0 ribelli caddero, infine, nel 493 a.C. sancendo la restaurazione del dominio del Gran Re il quale, tuttavia, ricordando l'aiuto fornito da Eretria ed Atene ai ribelli e considerando che i Greci continentali potevano comunque costituire una minaccia ai propri domini, decise di intraprendere la conquista di tutta la Grecia.\nPrima guerra persiana (492-490).\nSpedizione di Mardonio in Tracia e Macedonia.\nNel 492 a.C. Dario invi\u00f2 il proprio genero, Mardonio a completare la sottomissione della Tracia, che era nominalmente parte dell'impero persiano dal 513 a.C.. Ottenuto lo scopo, Mardonio impose al Regno di Macedonia di divenire vassallo della corte achemenide.\nTuttavia, ogni ulteriore progresso fu impedito quando la flotta di supporto naufrag\u00f2 in una tempesta al largo del Monte Athos ed il generale stesso, ferito durante una schermaglia contro una trib\u00f9 locale, decise il rientro in Asia Minore.\nL'anno seguente, dopo aver dato chiaro avvertimento dei suoi piani, Dario invi\u00f2 ambasciatori a tutte le citt\u00e0 greche chiedendo la sottomissione e poich\u00e9 Sparta ed Atene non solo avevano rifiutato, ma avevano anche giustiziato gli ambasciatori, il Gran re inizi\u00f2 i preparativi per una seconda spedizione.\nConquista di Nasso e di Eretria.\nNel 490 a.C. Dati e Artaferne (figlio dell'omonimo satrapo) ricevettero il comando per la seconda spedizione, che comprendeva la forza congiunta dell'esercito e della marina persiana.\nSalpato dalla Cilicia, Dati veleggi\u00f2 fino a Rodi, ove tent\u00f2 senza successo di conquistare Lindos, per poi avanzare fino a Nasso, allo scopo di punire la resistenza della citt\u00e0 alla spedizione tentata dieci anni prima. La citt\u00e0 fu distrutta e bruciata, gran parte degli abitanti fuggirono sulle montagne, altri furono catturati e schiavizzati.\nDa Nasso la flotta procedette di isola in isola per tutto il resto del Mare Egeo verso la citt\u00e0 di Eretria, prendendo ostaggi e ottenendo rinforzi dalla popolazione locale in modo pi\u00f9 o meno coatto.\nInfine la spedizione giunse all'Eubea e al suo primo obbiettivo rilevante, Eretria. I Persiani sbarcarono praticamente senza colpo ferire e immediatamente posero sotto assedio la citt\u00e0. Dopo sei giorni di cruento assedio, due cittadini di Eretria tradirono ed aprirono le porte della citt\u00e0 che fu rasa al suolo, vide i propri templi e santuari bruciati e saccheggiati mentre la popolazione superstite fu ridotta in schiavit\u00f9.\nBattaglia di Maratona.\nPunita cos\u00ec Eretria, la flotta persiana si mosse lungo la costa dell'Attica per poi sbarcare presso Maratona, a circa quaranta chilometri da Atene, un contingente di circa venticinquemila uomini (di cui almeno mille cavalieri), al comando di Artaferne.\nSotto la guida di Milziade, il generale con maggiore esperienza, un esercito di circa diecimila uomini tra Ateniesi e Platesi blocc\u00f2 le due uscite dalla piana di Maratona. Dopo cinque giorni di stallo, i Persiani decisero di rimbarcare le truppe, a iniziare dalla cavalleria, per attaccare direttamente Atene. A quel punto Milziade ordin\u00f2 l'avanzata e i Persiani, privi del supporto della cavalleria ai lati, cedettero e si ritirarono sulle navi. Erodoto riporta che i Persiani persero oltre 6.400 uomini contro i 192 degli ateniesi.\nNon appena i Persiani ripresero il mare, gli Ateniesi marciarono il pi\u00f9 velocemente possibile verso Atene riuscendo a precedere Artaferne che, vedendo la propria occasione sfumata, fece ritorno in Asia.\nLa battaglia di Maratona segn\u00f2 uno spartiacque nelle guerre greco-persiane poich\u00e9 mostr\u00f2 ai Greci che i Persiani potevano essere battuti ed evidenzi\u00f2 la superiorit\u00e0 degli opliti greci, pesantemente armati, rispetto alla fanteria leggera persiana. Infine, fu l'ispirazione per la corsa omonima.\nInterbellum (490-480).\nImpero achemenide.\nDopo il fallimento della prima invasione, Dario cominci\u00f2 ad armare un secondo esercito, ma i suoi progetti furono interrotti nel 486 a.C., quando l'Egitto si ribell\u00f2 alla dominazione persiana ed il re mor\u00ec di malattia nel corso della campagna, lasciando il trono al figlio Serse.\nSerse, dopo aver rapidamente represso la rivolta egiziana, riprese i preparativi per l'invasione della Grecia: per prima cosa, dispose la costruzione di un ponte di barche lungo l'Ellesponto per trasportare pi\u00f9 agevolmente l'esercito, e lo scavo di un canale presso il monte Athos onde evitare alla flotta di percorrerne le coste, assai pericolose e soggette a frequenti tempeste; progetti la cui mole andava ben oltre le comuni capacit\u00e0 dell'epoca.Tuttavia, la campagna fu ritardata di un anno a causa di un'altra rivolta in Egitto e a Babilonia.\nOltre a ci\u00f2, Serse cur\u00f2 i rapporti con le fazioni filo-persiane presenti in diverse citt\u00e0 greche, ottenendo l'impegno da parte di Argo a disertare dalla coalizione greca, l'appoggio di Larissa e una certa simpatia da parte di Tebe.\nDall'estate e all'autunno del 481 a.C., dopo oltre quattro anni di preparazione, Serse radun\u00f2 le truppe in Asia Minore, raccogliendo i contingenti da oltre quarantasei nazioni: da Kritala, in Cappadocia, guid\u00f2 le truppe delle province orientali fino a Sardi e poi, nella primavera del 480 a.C., fino ad Abydo, ove furono ricongiunti con gli eserciti delle satrapie occidentali per giungere infine in Europa sul ponte di barche.\nIl numero di soldati impiegati da Serse per la seconda invasione della Grecia \u00e8 oggetto di controversia, anche se gli storici odierni rifiutano concordemente il dato di 2,5 milioni di uomini affermato da Erodoto e da altri storici greci e lo riducono a circa 200.000. Meno dibattuto, invece, \u00e8 il numero di navi, 1207 secondo gli autori antichi, che viene ritenuto possibile da alcuni autori (almeno per l'inizio della spedizione); altri, tuttavia, ritengono che il numero di 1207 sia un riferimento alla flotta greca nella guerra di Troia e che il numero deve essere ridotto almeno alla met\u00e0.\n\"Pol\u00e8is\" greche.\nAtene.\nUn anno dopo Maratona, Milziade, l'eroe di Maratona, fu ferito in una campagna militare contro Paro e, approfittando della sua inabilit\u00e0, la potente famiglia degli Alcmeonidi lo accus\u00f2 del fallimento della campagna ed ottenne la sua condanna ad una multa assai salata, ma Milziade mor\u00ec poco dopo.\nIl vuoto politico lasciato da Milziade fu ricoperto da Temistocle, che sarebbe divenuto nel decennio successivo il politico pi\u00f9 influente di Atene che da lui fu spinta ad una politica di espansione navale in funzione anti-persiana nonostante Aristide, grande rivale di Temistocle e campione degli \"zeugiti\", favorisse l'interesse dell'esercito di terra (espressione della classe media).\nNel 483 a.C. fu rinvenuto nelle miniere del Laurio un vasto giacimento d'argento e Temistocle propose che il denaro fosse investito nella costruzione di una flotta di triremi, ufficialmente per servirsene contro Egina, in realt\u00e0 per contrastare il riarmo persiano. La mozione di Temistocle pass\u00f2 agevolmente, nonostante la forte opposizione da Aristide, per via del desiderio di molti ateniesi pi\u00f9 poveri di ottenere un'occupazione ed il salario come rematori della flotta.\nQuanto al numero delle navi, esso oscilla tra le 100 e le 200 triremi, mentre altri sostengono che il numero, inizialmente di cento, fu raddoppiato con una seconda votazione. Aristide continu\u00f2 a contrastare la politica di Temistocle e la tensione tra le due opposte fazioni fece s\u00ec che l'ostracismo del 482 a.C. fosse un confronto diretto tra Temistocle ed Aristide, un vero e proprio referendum.\nVinse Temistocle: Aristide fu ostracizzato e gli Ateniesi proseguirono il loro riarmo navale.\nSparta.\nA Sparta la situazione era ancor pi\u00f9 complessa in quanto il re Demarato, appartenente alla casa degli Euripontidi, su impulso del coreggente agiade Cleomene I fu deposto nel 491 a.C. e sostituito dal cugino Leotichida.\nL'anno seguente Demarato, costretto all'esilio, si rifugi\u00f2 alla corte di Serse a Susa divenendone il consigliere, che accompagn\u00f2 nel corso della sua seconda invasione anche se, secondo Erodoto, avvis\u00f2 gli Spartani dei preparativi persiani, inviando loro un messaggio grattato sul supporto di legno di una tavoletta da scrivere ricoperta di cera\nAlleanza.\nNel 481 a.C. Serse mand\u00f2, in segreto, ambasciatori a ogni citt\u00e0-Stato in tutta la Grecia, chiedendo cibo, terra e acqua come segni della loro sottomissione alla Persia, evitando per\u00f2 Sparta e Atene, per evitare di allarmarli e quindi funestare i preparativi.\nDiverse citt\u00e0 si opposero, si rivolsero a Sparta e Atene e, nel tardo autunno del medesimo anno, si riunirono in congresso a Corinto, ove stipularono un'alleanza in funzione anti-persiana: nacque una vera e propria confederazione dotata del potere di inviare emissari per chiedere assistenza e aiuto militare reciproco assumendo il nome di \"\" ovvero i Greci o \"i Greci che hanno giurato il patto di alleanza\".\nSparta e Atene assunsero un ruolo di primo piano nella confederazione e nel congresso, il cui funzionamento non \u00e8 tuttavia noto, salvo il fatto che solo 70 delle oltre 700 \"poleis\" vi inviarono rappresentanti; un risultato comunque notevole se si pensa che molte citt\u00e0 erano ancora formalmente in guerra tra di loro.\nSeconda guerra persiana (480-479).\nPrimavera 480 a.C.: Tracia, Macedonia, Tessaglia.\nDopo aver attraversato l'Ellesponto nel mese di aprile 480 a.C., l'esercito persiano cominci\u00f2 la sua marcia verso la Grecia riuscendo, in tre mesi, a raggiungere la citt\u00e0 di Therma per poi fermarsi a Doriskos dove fu raggiunto dalla flotta e dove Serse riorganizz\u00f2 le truppe in unit\u00e0 tattiche in sostituzione dei contingenti provinciali.\nNel frattempo, l'alleanza delle \"poleis\" greche si era riunita in congresso a Corinto ed aveva deliberato di difendere la stretta valle di Tempe, posta ai confini della Tessaglia, in modo da bloccare l'avanzata di Serse. Una volta giunti, i Greci furono tuttavia avvertiti da re Alessandro I di Macedonia che vi erano altre vie e che in ogni caso l'esercito persiano era troppo grande per poter essere fermato in quel punto e cos\u00ec si ritirarono.\nA questo punto, Temistocle, ricevuta la notizia che Serse aveva passato l'Ellesponto, sugger\u00ec di difendere il passo delle Termopili, l'unico passaggio tra la Tessaglia e la Beozia. La soluzione presentava diversi vantaggi: innanzitutto era talmente stretto che poteva essere difeso da un numero limitato di soldati, in secondo luogo si sarebbe potuto bloccare il percorso della marina persiana presso capo Artemisio, un limitato braccio di mare tra l'Eubea e la Tessaglia (che quindi presentava gli stessi vantaggi delle Termopili). I Greci accettarono la proposta.\nCome ulteriore precauzione, le citt\u00e0 del Peloponneso fecero i preparativi per una seconda linea difensiva lungo l'Istmo di Corinto mentre gli Ateniesi evacuarono donne, bambini e anziani a Trezene.\nAgosto 480 a.C.: Termopili e Capo Artemisio.\nNell'agosto del 480 a.C. le truppe di Serse giunsero alle porte delle Termopili in concomitanza sia dei Giochi Olimpici sia della festa spartana della Carneia, durante la quale ogni attivit\u00e0 militare era considerata sacrilega.\nNonostante il divieto sacro, gli Spartani decisero di inviare comunque re Leonida I (Secondo altre congetture, sal\u00ec al trono solo nel 481 a.C) con la sua guardia del corpo (\"Hippeis\") di 300 uomini che, solitamente formata dalla giovent\u00f9 delle pi\u00f9 nobili famiglie, fu per l'occasione composta da veterani che avevano gi\u00e0 avuto prole.\nTale contingente fu rafforzato dai soldati inviati dalle altre citt\u00e0 del Peloponneso, dai Tessali, Arcadi, Beoti e Focesi che, non appena giunti alle Termopili, provvidero a ricostruire il muro che i Focesi avevano eretto nel punto pi\u00f9 stretto del passo ed attesero l\u00e0 l'arrivo di Serse.\nA met\u00e0 agosto i Persiani giunsero al passo ed inizialmente decisero di attendere tre giorni per permettere alle truppe greche di ritirarsi, ma cos\u00ec non fu e Serse decise di attaccare.\nTuttavia, per la sua strettezza, la posizione si prestava alla difesa e le truppe greche, salde e ben protette dalla corazza, contrastarono vittoriosamente, per due giorni, gli assalti del nemico, compresi quelli della guardia scelta del Gran Re, gli Immortali.\nIl successo fu di breve durata poich\u00e9 un residente del luogo, Efialte di Trachis, rivel\u00f2 a Serse l'esistenza di una mulattiera di montagna che avrebbe permesso alle truppe persiane di aggirare lo schieramento greco. Ricevuta la notizia del tradimento, Leonida conged\u00f2 gran parte dell'esercito, rimanendo con appena 2.000 uomini a coprire la ritirata. Il terzo giorno i Greci uscirono dal muro per incontrare i Persiani ed infliggere loro il maggior numero di perdite ed alla fine furono tutti o uccisi o catturati.\nNegli stessi giorni, una forza navale di 271 triremi avanz\u00f2 fino a capo Artemisio allo scopo di proteggere il fianco ai difensori delle Termopili. Serse invi\u00f2 la marina persiana che ingaggi\u00f2 un duro combattimento con quella greca. La terza sera i Greci ricevettero la notizia della sconfitta alle Termopili e decisero di ritirarsi a Salamina.\nSettembre 480 a.C.: Salamina.\nA seguito della vittoria alle Termopili, Serse pot\u00e9 conquistare la Beozia ed avanzare fino alle porte di Atene, la cui popolazione era stata da poco completamente evacuata sull'isola di Salamina con l'aiuto della flotta tornata dall'Artemisio, mentre i peloponnesiaci approntavano un muro lungo l'Istmo di Corinto e demolivano la strada da Megara. Fu quindi inevitabile abbandonare Atene nelle mani dei Persiani che la saccheggiarono; la guarnigione asserragliata sull'Acropoli fu sconfitta e Serse ordin\u00f2 di radere al suolo la citt\u00e0.\nDopo aver conquistato la maggior parte della Grecia, Serse intendeva distruggere quanto prima la flotta alleata in modo da indurre le citt\u00e0 che ancora resistevano alla resa; viceversa, Temistocle si proponeva, sconfiggendo la flotta persiana, di impedire ogni ulteriore progresso del nemico.\nA tale scopo, ordin\u00f2 alla flotta di restare al largo della costa di Salamina, nonostante l'arrivo dei Persiani, per attirarli in battaglia. Il piano riusc\u00ec: le due flotte si scontrarono negli angusti spazi tra Salamina e l'Attica ove le navi persiane, assai pi\u00f9 pesanti e numerose, non erano in grado di manovrare agevolmente e divennero preda di quelle greche.\nI Greci poterono quindi affondare o catturare oltre 200 navi, perdendone appena 40, e garantendo quindi la sicurezza del Peloponneso.\nSecondo Erodoto, dopo la battaglia, Serse tent\u00f2 la costruzione di una strada rialzata per attaccare da terra l'isola di Salamina ma il progetto fu presto abbandonato. Inoltre, conscio dell'inferiorit\u00e0 navale, Serse temeva che gli alleati potessero salpare per l'Ellesponto, tagliare il ponte di barche e quindi isolarlo, pertanto ordin\u00f2 a Mardonio di restare con una parte dell'esercito mentre egli si ritirava in Asia.\nDurante l'inverno Mardonio si ritir\u00f2 a svernare in Beozia ed in Tessaglia e gli Ateniesi poterono tornare alla loro citt\u00e0 bruciata.\nGiugno 479 a.C.: Platea e Micale.\nDurante l'inverno nacquero delle tensioni tra le varie \"poleis\" greche: gli Ateniesi, in particolare, non protetti dalla muraglia dell'Istmo ma la cui flotta era stata fondamentale, ritennero di essere stati trattati ingiustamente e si rifiutarono di aderire alla marina degli alleati in primavera.\nMardonio, nel frattempo, decise di rimanere in Tessaglia, conscio che attaccare l'Istmo sarebbe stato inutile; dal canto loro, gli alleati decisero di non inviare alcun esercito al di fuori del Peloponneso.\nIn seguito Mardonio cerc\u00f2 di rompere la situazione di stallo offrendo la pace agli Ateniesi con l'intermediazione di Alessandro I di Macedonia, ma gli Ateniesi, facendo in modo che fosse presente una delegazione spartana, rifiutarono l'offerta: Mardonio, quindi, si mosse verso sud e gli Ateniesi evacuarono nuovamente la citt\u00e0.\nMardonio ripet\u00e9 l'offerta ai profughi ateniesi a Salamina, ma Atene, di concerto con Megara e Platea, invi\u00f2 una delegazione a Sparta, minacciando di accettare i termini persiani se non avessero ricevuto aiuto; in risposta, Sparta radun\u00f2 insieme alle altre citt\u00e0 del Peloponneso un forte esercito per affrontare direttamente i Persiani.\nNon appena Mardonio apprese che l'esercito alleato era in marcia, si ritir\u00f2 in Beozia nei pressi di Platea cercando di attirare i Greci su un terreno aperto, ove avrebbe potuto usare la cavalleria.\nL'esercito greco, al comando del generale spartano Pausania, reggente per conto del re Plistarco, occup\u00f2 le alture presso Platea per essere meno esposto alla cavalleria nemica.\nDopo alcuni giorni di stallo, Pausania ordin\u00f2 una ritirata notturna verso le posizioni iniziali, ma la manovra non riusc\u00ec e lasci\u00f2 gli Ateniesi, i Tegeati e gli Spartani isolati sulle colline mentre gli altri contingenti si trovavano pi\u00f9 distanti.\nMardonio decise di cogliere l'occasione ed attacc\u00f2, ma la fanteria persiana, armata alla leggera, non pot\u00e9 competere nel combattimento corpo a corpo con la fanteria oplitica riunita in falange; nel colmo della battaglia, gli Spartani ruppero le linee tenute dalla guardia del corpo di Mardonio e riuscirono ad ucciderlo.\nMorto Mardonio, l'esercito persiano sband\u00f2: solo quarantamila soldati riuscirono a fuggire attraverso la strada della Tessaglia, guidati dal luogotenente Artabazo; gli altri, che si erano rifugiati all'accampamento, furono tutti uccisi o catturati dai Greci vittoriosi.\nDopo la battaglia, la citt\u00e0 di Tebe, che accett\u00f2 come la maggior parte delle citt\u00e0 della lega beotica la sottomissione ai Persiani, venne punita. Molti dei filopersiani vennero giustiziati all'Istmo mentre il capo di essi, Attagino, riusc\u00ec a fuggire.\nLo stesso giorno della Battaglia di Platea, almeno secondo Erodoto, una flotta greca, guidata dal re spartano Leotichida, attacc\u00f2 e sconfisse i resti della flotta persiana nella Battaglia di Micale, segnando l'ascesa della preponderanza navale greca sul Mediterraneo orientale.\nIn merito alla battaglia di Micale, va considerato che gran parte degli storici odierni mette in dubbio la datazione di Erodoto e ritiene che si possa essere verificata solo una volta ricevuta la notizia degli eventi in corso in Grecia (come peraltro lo stesso Erodoto fa intendere laddove afferma che i Greci attaccarono spinti dal presagio della vittoria di Platea).\nRiscossa greca (479-478).\nIonia.\nLa battaglia di Micale segn\u00f2, per molti versi l'inizio di una nuova fase nel conflitto, in cui i Greci sarebbero passati all'offensiva contro i Persiani. Infatti, se gi\u00e0 al tempo di Micale, Samo e Mileto si erano schierati con i Greci, ben presto il resto della Ionia ne segu\u00ec l'esempio, togliendo ai Persiani le basi e l'accesso al Mare Egeo.\nSesto.\nPoco dopo la vittoria di Micale, la flotta alleata salp\u00f2 per l'Ellesponto per abbattere i ponti di barche, ma, una volta giunta, scopr\u00ec che ci\u00f2 era gi\u00e0 stato fatto dai Persiani: i peloponnesiaci, pertanto, tornarono a casa mentre gli Ateniesi rimasero e conquistarono senza colpo ferire il Chersoneso Tracico.\nDurante la loro dominazione dell'Ellesponto, i Persiani avevano pesantemente fortificato la citt\u00e0 di Sesto e avevano ottenuto il sostegno di Oebazo di Carda che poco tempo prima aveva provveduto a smantellare il ponte di barche per evitare che i Greci se ne potessero servire.\nTuttavia il governatore persiano della piazzaforte, Artacite, non era pronto per un assedio, n\u00e9 aveva provveduto a rafforzare le posizioni: gli Ateniesi, quindi, poterono porre la citt\u00e0 sotto un assedio che si trascin\u00f2 per alcuni mesi, cagionando diversi malcontenti tra le truppe assedianti.\nDopo una dura resistenza, finirono le scorte di viveri e i Persiani fuggirono di notte lasciando che gli Ateniesi prendessero possesso della citt\u00e0 il giorno seguente.\nConquistata la citt\u00e0, le truppe ateniesi proseguirono l'offensiva agevolati dal fatto che Oeobazo fosse stato catturato da una trib\u00f9 tracia e sacrificato al dio Plistoro mentre Artacite fu catturato dagli stessi Ateniesi e da loro crocifisso su richiesta del popolo di Eleo, citt\u00e0 che un tempo aveva fatto saccheggiare. Una volta pacificata la regione, gli Ateniesi fecero ritorno in patria portando i cavi del ponte di barche di Serse come trofei\nCipro.\nNel 478 a.C. gli alleati decisero di inviare una flotta comune composta da 50 navi, trenta Ateniesi e venti del Peloponneso, con l'appoggio di numerosi alleati e sotto il comando di Pausania: secondo Tucidide, la flotta navig\u00f2 fino a Cipro e sottomise la maggior parte dell'isola.\nIl testo di Tucidide, tuttavia, non \u00e8 chiaro: Sealey suggerisce che gli alleati non fecero altro che un'incursione per raccogliere quanto pi\u00f9 bottino possibile dalle guarnigioni persiane e, comunque, non vi \u00e8 alcuna indicazione che gli alleati cercarono di prendere stabilmente possesso dell'isola come dimostrano le successive spedizioni su Cipro.\nBisanzio.\nIn seguito, la flotta greca navig\u00f2 verso Bisanzio che fu assediata e infine conquistata e, grazie al controllo di Sesto e Bisanzio, Atene pot\u00e9 accedere al commercio mercantile del Mar Nero.\nTuttavia le conseguenze dell'assedio si sarebbero rilevate problematiche per Pausania, ma ci\u00f2 non \u00e8 chiaro anche poich\u00e9 Tucidide fornisce assai pochi dettagli: infatti, Pausania, con la sua arroganza e i suoi arbitri (Tucidide usa il termine \"violenza\") riusc\u00ec ad allontanare molti dei contingenti alleati.\nPertanto gli Ioni e gli altri alleati chiesero agli Ateniesi di assumere il comando della spedizione ed essi acconsentirono mentre gli Spartani decisero di mettere sotto processo lo stesso Pausania per tradimento; sebbene fosse assolto, la sua reputazione fu macchiata n\u00e9 fu ripristinato al comando.\nIn ogni caso, nel 477 a.C. Pausania fece ritorno come comune cittadino a Bisanzio, dove prese il comando della citt\u00e0 finch\u00e9 non fu espulso dagli Ateniesi; attraversato il Bosforo, si stabil\u00ec a Colone nella Troade. Gli Spartani tentarono di mantenere il comando ed inviarono Dorcide con una piccola forza per sostituire Pausania, ma gli alleati si opposero e lo indussero a tornare indietro.\nQuanto a Pausania, infine, fu raggiunto a Colone da una nuova accusa di collaborazionismo e fu nuovamente richiamato a Sparta ove mor\u00ec. \nLa cronologia degli eventi non \u00e8 chiara ma \u00e8 possibile che Pausania sia rimasto in possesso di Bisanzio fino al 470 a.C..\nGuerre della lega delio-attica (478-449).\nLega di Delo.\nBen presto, tuttavia, l'alleanza tra le citt\u00e0 greche entr\u00f2 in crisi poich\u00e9 Sparta, dopo le vittorie di Sesto (479) e Bisanzio (478) ed in Tracia, decise di ritirarsi dal conflitto, ritenendo che fosse impossibile garantire la sicurezza a lungo termine delle citt\u00e0 della Ionia.\nInfatti, gi\u00e0 dopo Micale, il re spartano Leotichida aveva proposto come soluzione il trasferimento di tutti i Greci dall'Asia minore in Europa venendo, tuttavia, profondamente contrastato da Santippo, l'ammiraglio al comando della squadra ateniese: dal momento che molte delle citt\u00e0 ioniche erano colonie ateniesi, Atene, si sarebbe assunta l'onore e l'onere di difenderle.\nPoi, con il ritiro spartano dopo i fatti di Bisanzio, la leadership degli Ateniesi divenne esplicita e fu convocato un congresso delle citt\u00e0 ioniche sull'isola sacra di Delo ove fu sancita una nuova alleanza che avrebbe continuato la lotta contro i Persiani e che, dal nome dell'isola, fu chiamata Lega di Delo: ogni citt\u00e0 membro avrebbe fornito forze armate o pagato una tassa alla cassa comune e la maggior parte degli Stati opt\u00f2 per la tassa, Atene, invece, scelse di fornire la flotta.\nSecondo Tucidide, lo scopo della Lega era quello di vendicare i torti subiti devastando il territorio del re ma in realt\u00e0 tale obiettivo pu\u00f2 essere suddiviso in tre direzioni: preparare una futura invasione del territorio persiano, cercare vendetta e dividere il bottino di guerra oltre alle spese.\nCampagne contro la Persia.\nPer tutto il 470 a.C., la Lega di Delo, sotto il comando del politico ateniese Cimone, concentr\u00f2 i propri sforzi in Tracia e nell'Egeo allo scopo di rimuovere le restanti guarnigioni persiane.\nIn seguito, Cimone inizi\u00f2 una campagna in Asia Minore allo scopo di rafforzare le posizioni greche al di l\u00e0 del Mare Egeo che si concluse con la Battaglia dell'Eurimedonte in Panfilia: in tale scontro gli Ateniesi e la flotta alleata non solo riuscirono a sconfiggere la flotta persiana all'ancora ma poterono sbarcare e sbaragliare l'esercito di terra del Gran re.\nVerso la fine del 460 a.C., gli Ateniesi passarono decisamente all'offensiva prendendo la decisione di sostenere una rivolta indipendentista nella satrapia dell'Egitto, fondamentale per la ricca produzione cerealicola.\nTuttavia, sebbene il corpo di spedizione greco fosse riuscito a conseguire successi iniziali, fall\u00ec nel suo tentativo di conquistare Menfi ove si era asserragliata una forte guarnigione persiana che, assediata, resistette per oltre tre anni.\nFallito l'assedio, le truppe alleate dovettero subire il contrattacco persiano, guidato da Megabizo, e furono a loro volta assediati per oltre diciotto mesi sull'isola di Prosopitide sul Nilo.finch\u00e9 furono annientati allorch\u00e9 Megabizo riusc\u00ec a drenare il fiume ed occupare la piazzaforte ateniese\nIl disastro, unito a un conflitto in corso in Grecia, dissuasero gli Ateniesi dal riprendere il conflitto contro la Persia. Tuttavia, non appena fu concordata una tregua in Grecia, nel 451 a.C., gli Ateniesi e gli alleati inviarono Cimone a Cipro ove mor\u00ec, intento nell'assedio di Kition.\nCon la morte del comandante, gli Ateniesi decisero di ritirarsi; i Persiani tentarono di approfittare delle manovre avversarie per contrattaccare e subirono una seconda disfatta nella Battaglia di Salamina in Cipro ove il loro contingente terrestre e navale fu annichilito.\nLa battaglia di Salamina in Cipro segn\u00f2, infine, la fine delle ostilit\u00e0 tra la Lega di Delo e la Persia e, quindi, anche la fine delle Guerre persiane.\nPace.\nControversie storiche.\nDopo la battaglia di Salamina in Cipro, Tucidide non fa pi\u00f9 menzione di conflitto con i Persiani, affermando che i Greci fossero semplicemente tornati a casa.\nDiodoro, invece, sostiene che, dopo lunghe trattative, fu stipulato un trattato di pace con i Persiani, la Pace di Callia; probabilmente in questo punto Diodoro segu\u00ec la storia di Eforo di Cuma il quale, a sua volta, fu influenzato dal suo maestro, Isocrate, il primo da cui si trae menzione del trattato in un suo scritto del 380 a.C..\nVa notato, tuttavia, che altri autori del tempo come Calistene e Teopompo rifiutano l'esistenza della Pace di Callia la cui veridicit\u00e0 storica \u00e8 tuttora oggetto di controversia.\nAlcune fonti, peraltro, suggeriscono che comunque vi erano stati alcuni contatti tra le parti in precedenza.\nInfatti Plutarco ricorda che, all'indomani della battaglia dell'Eurimedonte, il Gran Re Artaserse I aveva firmato un trattato con i Greci e cita testualmente Callia come l'ambasciatore ateniese coinvolto per poi ammettere che Callistene nega l'esistenza di un qualunque trattato tra Greci e Persiani.\nErodoto menziona di sfuggita che gli Ateniesi inviarono Callia a Susa a trattare con Artaserse e che tale ambasciata comprendeva anche esponenti argivi da cui si pu\u00f2 trarre una datazione approssimativa al 461 a.C. (l'alleanza tra Atene e Argo fu stipulata, infatti in quell'anno).\nAlcuni, inoltre, fanno notare che l'ambasciata del 461 possa essere stato un tentativo di raggiungere un accordo il cui fallimento indusse infine gli Ateniesi a sostenere la rivolta egiziana.\nIn estrema sintesi, le fonti antiche quindi non sono d'accordo n\u00e9 sull'esistenza n\u00e9 tanto meno sulla datazione di un trattato di pace (o comunque di una pace non ufficiale).\nGli storici moderni sono altrettanto divisi; ad esempio Fine accetta la Pace di Callia mentre Sealey lo respinge nettamente.\nHolland assume una posizione pi\u00f9 sfumata ammettendo un qualche tipo di tregua tra Atene e Persia senza alcun trattato definitivo autonomo; Fine sostiene che il rifiuto di Callistene comunque non implica che non vi sia stato un altro trattato e aggiunge che Teopompo si fosse riferito ad un secondo negoziato con la Persia datato al 423 a.C..\nSe anche tali punti di vista sono corretti come l'improvviso ritiro da Cipro sembra suggerire, resta da chiarire l'omissione di Tucidide: infatti, nel suo excursus sulla \"pentekontaetia\", lo storico greco si era proposto di spiegare i motivi della ascesa ateniese di cui un tale trattato e la mancata cessazione degli obblighi degli alleati sono un passaggio assai rilevante.Peraltro, alcuni suggeriscono che ulteriori passaggi di Tucidide possono essere meglio interpretati se i si riferisse ad un accordo di pace preesistente la cui esistenza, in conclusione, \u00e8 estremamente dubbia.\nTermini del trattato.\nQuanto ai termini dell'accordo, ammesso e non concesso che il trattato sia stato effettivamente stipulato, esse sono riportate in questo modo dagli autori classici:\nI Persiani.\nI sovrani persiani non rinunciarono mai alle loro mire sulla Grecia e si occuparono sempre di seminare discordia fra le varie \"polis\" (\"divide et impera\") finanziandone ora l'una ora l'altra, o addirittura le fazioni politiche all'interno di una stessa citt\u00e0.\nAtene e Sparta.\nSparta ed Atene divennero cos\u00ec i poli intorno ai quali si organizz\u00f2 la vita politica greca: intorno alla prima si aggregarono i regimi oligarchici, intorno all'altra i regimi democratici. In generale la guerra aveva cambiato gli equilibri interni delle \"polis\": da una parte i proprietari terrieri (filo-Spartani), dall'altra i mercanti e gli artigiani legati al commercio marittimo (filo-Ateniesi).\nDopo circa un cinquantennio dalle guerre persiane, denominato dalla storiografia moderna come \"Pentecontaetia\", nel 431 a.C. scoppier\u00e0 la guerra del Peloponneso per la supremazia tra le due citt\u00e0."}
{"id": "1359229", "revid": "28406", "url": "https://it.wikipedia.org/wiki?curid=1359229", "title": "Esarchi", "text": ""}
{"id": "1359232", "revid": "2008143", "url": "https://it.wikipedia.org/wiki?curid=1359232", "title": "Neboj\u0161a Radmanovi\u0107", "text": "Biografia.\nFrequent\u00f2 le scuole a Banja Luka, prima di iniziare a frequentare la Facolt\u00e0 di Filosofia all'Universit\u00e0 di Belgrado. Venne eletto il 1\u00ba ottobre 2006 come membro serbo alla Presidenza tripartita della Bosnia ed Erzegovina, carica che assunse il 6 novembre 2006, insieme agli altri due membri eletti: Haris Silajd\u017ei\u0107 e \u017deljko Kom\u0161i\u0107, e venne riconfermato alle elezioni politiche del 2010. \u00c8 membro dell'Alleanza dei Socialdemocratici Indipendenti."}
{"id": "1359234", "revid": "767487", "url": "https://it.wikipedia.org/wiki?curid=1359234", "title": "Oldrado da Tresseno", "text": "Biografia.\nOldrado da Tresseno era probabilmente originario di Dresano, vicino a Melegnano, oppure di Lodi. Tresseno (Trissino) sarebbe andato in seguito a indicare il \"nomen\" della sua famiglia.\nIntimo amico dell'inquisitore Pietro da Verona, si distinse nella persecuzione degli eretici.\nIl suo nome \u00e8 ricordato a Milano su un altorilievo, attribuibile alla scuola dell'Antelami, inserito nell'edicola sopra un pilastro della facciata meridionale del Palazzo della Ragione, da lui fatto costruire e che porta la data del 1233. Sembra che tale data sia la prima applicazione a Milano di una legge risalente a qualche anno prima che prevedeva la condanna al rogo dei Catari, in quanto eretici. In particolare perseguit\u00f2 i Credenti di Concorezzo, che sostenuti dal locale feudatario, Filippo Confalonieri, costituivano un gruppo molto attivo e fortemente inviso alle gerarchie ecclesiastiche.\nL'epigrafe alla base dell'edicola \u00e8 la seguente:\nIn Latino:\n\"MCCXXXIII DNS OLDRAD DE TREXENO POT MEDIOLANI ATRIA Q GRANDIS SOLII REGALIA SC\u00c2DIS PSIDIS H MEMORES OLDRADI S\u00caP HONORES CIVIS LAUDENSIS FIDEI TUTORIS ET ENSIS Q SOLI\u00db STRUXIT CATHAROS UT DEBUIT UXIT\".\nIn Italiano:\n\"Nell'anno del Signore 1233, Al podest\u00e0 di Milano Oldrado di Tresseno. Quando passi per i portici regali del grande palazzo, tu ricorderai sempre i meriti del podest\u00e0 Oldrado, cittadino di Lodi, difensore e spada della fede, che costru\u00ec il palazzo e bruci\u00f2, come doveva, i Catari\".\nFu l'inizio di un duro periodo di scontri che portarono venti anni dopo all'uccisione di San Pietro martire e, per reazione, ad un incrudelirsi della persecuzione dei catari e, alla fine, alla loro scomparsa dapprima dalla Lombardia e poi dall'Europa."}
{"id": "1359241", "revid": "287204", "url": "https://it.wikipedia.org/wiki?curid=1359241", "title": "Nebojsa Radmanovic", "text": ""}
{"id": "1359242", "revid": "1305772", "url": "https://it.wikipedia.org/wiki?curid=1359242", "title": "Meat Is Murder", "text": "Meat Is Murder \u00e8 il secondo album in studio della band inglese The Smiths. L'edizione originale uscita in Regno Unito aveva 9 tracce: dalle successive riedizioni \u00e8 stata aggiunta la canzone How Soon Is Now? alla sesta posizione.\nPubblicato l'11 febbraio 1985 dalla Rough Trade Records, il disco raggiunse la prima posizione nella chart degli album pi\u00f9 venduti in Inghilterra, rimanendo in classifica per 13 settimane.\nRealizzazione.\nDelusi dal risultato della produzione dell'album di debutto, Morrissey e Marr decidono per una produzione in proprio del nuovo album, assistiti solo da Stephen Street come ingegnere del suono, in uno dei suoi primi incarichi con la band. \"Li avevo visti solo poco prima a Top Of The Pops fare \"This Charming Man\"\" ricorda Street \"e come la maggior parte degli addetti al lavoro, in quel periodo, ero davvero eccitato da loro. Il mio entusiasmo deve aver contagiato Morrissey e Marr, perch\u00e9 vollero sapere il mio nome e il mio numero di telefono\".\nSecondo Morrissey \"L'idea era quella di controllare totalmente e senza un produttore tutta la lavorazione\" Ufficialmente, in realt\u00e0, la produzione del disco \u00e8 accreditata a The Smiths, ma l'apporto degli altri due componenti, Rourke e Joyce, \u00e8 limitato ai livelli sonori e al missaggio dei propri strumenti.\nA livello di contenuti, Morrissey introduce delle posizioni politiche pi\u00f9 nette ed impegnate in \"Meat Is Murder\", rispetto al disco precedente, a cominciare dal titolo apertamente pro-vegetariano, alla denuncia dei metodi di insegnamento scolastico in \"The Headmaster Ritual\", fino alle invettive verso i suoi obiettivi di sempre: l'amministrazione thatcheriana e la monarchia inglese.\n\"Non ho davvero nessuna intenzione di essere frainteso con le parole di questo disco.\" dichiar\u00f2 il cantante al Melody Maker \"Un sacco di gente ha scritto, riguardo al primo album, dicendo cose che erano molto poetiche ed interessanti ma assolutamente imprecise\".\nMusicalmente, invece, la band si avventura su percorsi mai battuti prima, con scelte stilistiche pi\u00f9 accentuate tra un pezzo e l'altro grazie anche ad una maggiore variet\u00e0 di scelte sonore, dai riff chitarristici rockabilly di Marr in \"Rusholme Ruffians\", fino al suono funk del basso di Rourke in \"Barbarism Begins at Home\". La critica e il pubblico manifestarono un apprezzamento crescente verso il gruppo che sembrava ormai aver raggiunto una consacrazione internazionale definitiva.\nContenuto.\n\"The Headmaster Ritual\".\n\"Ho frequentato una scuola che alla fine ha ottenuto l'attenzione generale per essere la scuola pi\u00f9 brutale del paese per punizioni capitali... Era davvero una scuola assurda, frequentata da ragazzi della classe operaia e la sola cosa che potevi fare erano lavori in legno. Naturalmente quando lasciavi la scuola andavi a lavorare in qualche fabbrica o gi\u00f9 di l\u00ec. Non c'era possibilit\u00e0 di parlare bene o di leggere libri. Ricordo una volta in cui agli allievi fu chiesto di scrivere del proprio libro preferito ed io scrissi del dizionario. Ricordo di essere stato quasi espulso per essere stato cos\u00ec perverso e ribelle. Era proprio quel tipo di scuola!\" (Morrissey intervistato su Channel 4, 1984)\nUn testo con chiari riferimenti autobiografici che affronta, senza compromessi, il tema della violenza nei confronti dei giovani e la brutalit\u00e0 istituzionale delle scuole di Manchester. Morrissey racconta le sue esperienze alla St.Mary, scuola secondaria della periferia di Manchester, verso la met\u00e0 degli anni '70, dove \"Se facevi cadere una matita, venivi picchiato a sangue\" e dove c'era \"un clima molto aggressivo, come se l'unica attivit\u00e0 degli insegnanti fosse quella di frustare gli allievi, cosa in cui riuscivano da esperti. Disinteresse totale per gli alunni. \u00c8 stato orribile. Una scuola secondaria moderna, senza strutture, senza libri, il tipo di scuola in cui un libro doveva essere condiviso da 79 alunni.\" (Morrissey intervistato da Melody Maker, 1984)\n\"Rusholme Ruffians\".\n\"Rusholme\" \u00e8 una malfamata zona di Manchester e Morrissey la sceglie come luogo per raccontare una storia di violenza e miseria della classe operaia inglese negli anni '60, argomento che spesso torner\u00e0 anche nelle sue liriche successive: \"Negli anni Sessanta (Manchester, ndr) era un posto molto violento. Ricordo che ero ad una fiera a Stretford Road: era presto, le 5 del mattino, e me ne stavo vicino alla pista dell'autoscontro. Qualcuno mi venne addosso e mi diede una testata. Era molto pi\u00f9 grande di me e anche molto pi\u00f9 grosso. Rimasi stordito per almeno 5 minuti. Quello che trovo assurdo \u00e8 il modo in cui si accettavano queste cose. Era proprio il tipo di cose che accadevano. Non credo che fosse perch\u00e9 io apparivo diverso all'epoca. Non c'era mai bisogno di una ragione vera.\" (Morrissey intervistato da The Observer, 1992)\nIl testo prende spunto da \"Fourteen Again\", brano di Victoria Woods, attrice e cantante britannica da cui Morrissey attinge l'idea della visita alla fiera cittadina (\"This is the last night of the fair\") trasformandola poi in versione tragicomica (\"A boy is stabbed / And his money is grabbed / And the air hangs heavy like a dulling wine / Then someone falls in love / And someone's beaten up\").\nMusicalmente, invece, la fonte di ispirazione \u00e8 una hit di Elvis Presley del 1961, \"(Marie's the Name) His Latest Flame\", (scritta da Doc Pomus e Mort Shuman). La citazione venne poi resa nota quando dal vivo, sull'album Rank, gli Smiths eseguirono un medley di quella canzone con (appunto) \"Rusholme Ruffians\".\n\"I Want the One I Can't Have\".\nBrano che descrive il sentimento di insoddisfazione nella vita delle persone (\"Cause I want the one I can't have / And it's driving me mad / It's all over, all over my face\"), storie di disagio, disperazione, criminalit\u00e0 giovanile (\"a tough kid / He killed a policeman when he was thirteen\"), povert\u00e0 che si scontrano con le aspettative e i desideri della classe operaia inglese (\"a double bed and a stalwart lover\"), ma sempre narrati con il tocco magico dell'ironia (\"On the day that your mentality / Decides to try to catch up with your biology / Come 'round!\").\nIl verso \"The riches of the poor\" \u00e8 preso in prestito da \"English Eccentrics\" (\"Health, Health, the blessing of the Rich, the Riches of the Poor\") della poetessa e saggista inglese Edith Sitwell: \"\u00c8 venuta fuori dalla sensazione che avevo che, per banale che possa sembrare: quando le persone decidono di sposarsi e prendono un appartamento - non ancora la propria casa, da notare - la cosa pi\u00f9 importante \u00e8 quella di prendere un letto matrimoniale. Come se fosse l'oggetto da esposizione; la cucina, i fornelli, tutto il resto veniva dopo. Nella vita di molte persone della classe operaia l'unico momento in cui si sentono al centro dell'attenzione \u00e8 quello del giorno del matrimonio. Sposarsi purtroppo \u00e8 ancora il grande evento nella loro vita. \u00c8 il giorno in cui si sentono assolutamente speciali.\" (Morrissey intervistato da NME, 1984)\nIl passaggio \"A tough kid who sometimes swallows nails\" \u00e8 un riferimento alla descrizione di James Dean da parte del regista Howard Sachler (\"tough kid who sometimes sleeps on nails\").\n\"What She Said\".\n\"Questa canzone \u00e8 un ritratto semi-beffardo di una intellettuale traumatizzata con visioni romantiche sul suicidio, che riceve un brusco risveglio da un \"ragazzo tatuato\" di Birkenhead\".\nMolti riferimenti del testo (che infatti compaiono virgolettati) sono tratti dal racconto del 1945 \"By Grand Central Station I Sat Down And Wept\" dell'autrice canadese Elizabeth Smart (\"What she said / \"I smoke 'cause I'm hoping for an early death / And I need to cling to something!\"\" o anche \"What she said / \"How come someone hasn't noticed that I'm dead / And decided to bury me? / God knows I'm ready..\"\"). Il racconto della Smart descrive la lunga storia d'amore della scrittrice con il poeta inglese George Barker.\n\"That Joke Isn't Funny Anymore\".\nQuesto brano, pubblicato anche come singolo, l'unico tratto dall'album, parla di soprusi e degli effetti che certe vessazioni producono sulla psicologia delle persone (\"When you laugh about people who feel so very lonely / their only desire is to die\"). Pare che il testo sia riferito ad un giornalista britannico col quale Morrissey avrebbe avuto una relazione amorosa e che, secondo Dave Simpson, reporter di Uncut Magazine, si rifiutava fermamente fino ad allora (agosto 1988) di rivolgere la parola al frontman.\nIl verso \"I've watched this happen in other people's lives and now it's happened in ours\" \u00e8 una citazione tratta dal film \"Alice Adams\" diretto da George Stevens nel 1935, che racconta la storia di due donne e della loro modesta condizione sociale, in una piccola citt\u00e0 americana.\n\"Nowhere Fast\".\n\"Per me c'\u00e8 qualcosa di drammaticamente orribile in una persona che riesce a portare un vestito di 6.000 sterline quando nello stesso momento c'\u00e8 gente che non pu\u00f2 permettersi di comprarsi da mangiare. Quando la regina mette quel vestito il messaggio che sta mandando alla nazione \u00e8 \"Io sono la maest\u00e0 eccezionalmente dotata e voi siete degli zotici piagnucoloni\". La stessa idea che le persone si interessino ai fatti relativi a questo vestito \u00e8 un insulto enorme a tutta la razza umana.\" (Morrissey intervistato da Time Out, 1985)\n\"I'd like to drop my trousers to the Queen / Every sensible child will know what this means.\" La critica contro la monarchia inglese \u00e8 un tema caro al cantante (ripreso anche in altri successivi testi) e motivo di disperazione che, in questo testo, lo riduce ad una vita vuota e solitaria, con la metafora di un treno che passa e che vorrebbe prendere per fuggire da un posto senza emozioni e in cui \"Each household appliance / Is like a new science in my town\"\nIl titolo (\"Nowhere fast\" letteralmente \"velocemente da nessuna parte\", senza concludere nulla, senza progressi) \u00e8 tratto dal secondo romanzo della scrittrice e drammaturga inglese Shelagh Delaney, \"The Lion In Love\" vera musa ispiratrice di molti testi di Morrissey.\n\"Well I Wonder\".\nIl tema dominante del testo \u00e8 sempre la disperazione e la solitudine che, in questo brano, \u00e8 nei confronti di un amore cercato, ma solo accennato ed appena sfiorato e con la persona amata che neanche si accorge dell'esistenza del protagonista e dei suoi sguardi (\"Do you hear me when you sleep? / Do you see me when we pass?\")\nAnche qui, come in \"What she said\", ci sono citazioni tratte dal racconto \"By Grand Central Station I Sat Down And Wept\" della scrittrice Elizabeth Smart (\"the fierce last stand of all I have\" o anche \"lies gasping, but still living\" e soprattutto la rima finale del racconto \"do you hear me where you sleep?\").\nIl brano venne pubblicato come b-side del singolo \"How Soon Is Now?\", ma non fu mai eseguito dal vivo.\n\"Barbarism Begins at Home\".\nGi\u00e0 dal titolo, Morrissey ritorna, in questa canzone, ad affrontare il tema della brutalit\u00e0 verso i bambini ma, mentre in \"The Headmaster Ritual\" il riferimento \u00e8 a quella scolastica, in questo testo si parla di violenze domestiche, la casa, la famiglia. \"Non proviene dalla mia esperienza personale veramente. \u00c8 stato semplicemente un altro riconoscimento del fatto che il solo canale di comunicazione aperto per un sacco di genitori \u00e8 la violenza.\" (Morrissey intervistato da NME, 1985)\nLa canzone contiene un altro riferimento al racconto \"A Taste Of Honey\" di Shelagh Delaney (\"You want taking in hand\"). Il brano venne presentato live per la prima volta nel dicembre 1983 all'Electric Ballroom di Londra e fu spesso usata come bis per la sua lunga durata, anche fino a 15 minuti.\n\"Meat Is Murder\".\nLa title track dell'album \u00e8 un inno per i vegetariani di tutto il mondo che percorre il melodrammatico confine tra impatto e farsa: gli effetti alieni sulla voce di Morrissey, i lamenti animali di mucche e pecore, i rumori di uccelli. \"\u00c8 una dichiarazione diretta. Di tutti i possibili temi politici esaminati, le persone sono ancora vagamente preoccupate circa il trattamento degli animali. Sembrano ancora credere che la carne \u00e8 una sostanza particolare non collegata direttamente agli animali che girano in quel campo laggi\u00f9. La gente non si rende conto di quanto orribilmente e spaventosamente l'animale arriva al piatto.\"\nCopertina.\nLa copertina ritrae un'immagine di un soldato tratta dal documentario di Emile de Antonio \"In the Year of the Pig\", del 1968. La scritta sull'elmetto del soldato (ovvero il titolo del disco, \"Meat Is Murder\") \u00e8 stata modificata dal gruppo. La dicitura riportata nella foto originale, infatti, era \"Make War Not Love\". La foto \u00e8 ripetuta quattro volte sulla copertina del vinile ed una sola volta su quella di cd e cassette. Sui due lati del vinile sono incise le frasi: \"ILLNESS AS ART / DOING THE WYTHENSHAWE WALTZ\". Wythenshawe \u00e8 il sobborgo di Manchester dove Johnny Marr \u00e8 cresciuto.\n\"E il nesso (tra il soldato in copertina e Meat is Murder, ndr) che sento a proposito dei gruppi animalisti che drammaticamente non fanno alcun progresso perch\u00e9 la maggior parte dei loro metodi sono molto pacifici, escludendo una o due cose. Mi sembra che quando qualcuno tenta di cambiare le cose in maniera pacifica, in realt\u00e0 sta solo perdendo il suo tempo. E mi sembra che ora come ora, l'immagine della copertina dell'album illustra, spero, l'unico modo che possiamo usare per sbarazzarci di cose come l'industria della carne, o come le armi nucleari, ed \u00e8 davvero quello di dare alle persone un assaggio della loro stessa medicina.\" (Morrissey intervistato da Melody Maker, 1985)\nTracce.\nTutte le tracce sono scritte da Morrissey/Marr."}
{"id": "1359243", "revid": "1154737", "url": "https://it.wikipedia.org/wiki?curid=1359243", "title": "Bavari (Genova)", "text": "Bavari (\"B\u00e4vai\" in ligure) \u00e8 un quartiere residenziale di 1.081 abitanti del comune di Genova, compreso nel Municipio IX Levante. Un tempo comune autonomo, nel 1926 venne aggregato alla Grande Genova.\nGeografia fisica.\nIl quartiere si trova sul crinale tra la valle Sturla e la val Bisagno a 315 m s.l.m.; \u00e8 raggiungibile dai quartieri di Borgoratti e San Desiderio a sud, Sant'Eusebio ad ovest e Struppa a nord. Proprio per il fatto di trovarsi al crocevia di numerose vie di collegamento tra la costa e l'entroterra, ha rappresentato per secoli il valico pi\u00f9 importante per chi, provenendo dal levante genovese, si recava in val Bisagno, val Polcevera, valle Scrivia o val Trebbia.\nL'abitato sorge in bella posizione sul versante sud del valico detto Sella di Bavari ed \u00e8 formato da un nucleo centrale intorno alla chiesa di San Giorgio con varie appendici di case sparse lungo le diverse vie che qui convergono: in direzione di Fontanegli (un tempo una delle sue frazioni, quando Bavari era comune autonomo) per l'itinerario diretto verso l'alta val Bisagno e la val Trebbia, in direzione di Montelungo verso Sant'Eusebio e Molassana, in direzione di San Desiderio verso Sturla e il levante genovese e infine lungo le ripide \"cr\u00eauze\" che scendono a Struppa.\nStoria.\nIl toponimo sarebbe di origine etnica (germanica), indicativo di uno stanziamento in questo luogo, subito dopo la fine dell'Impero romano, di un gruppo di \"Bavari\", ancora ben differenziati dalle circostanti popolazioni autoctone. Il sito di Bavari sembra comunque essere stato abitato dagli antichi Liguri, specialmente nell'area del monte Castellaro (m. 458), ben prima della conquista romana della Liguria (sec. III a.C.).\nBavari, borgo rurale in posizione strategica per il controllo di importanti vie che collegavano la costa ligure e l'entroterra, ha origini molto antiche, anche se le prime notizie documentate risalgono al X secolo. Il territorio, facente parte della Repubblica di Genova dall'epoca medievale, fu assoggettato alla podesteria del Bisagno e, dal 1606, al suo capitaneato.\nProprio per la sua posizione strategica si trov\u00f2 al centro di combattimenti sia durante l'assedio posto a Genova dagli austriaci nel 1747 - nella guerra di successione austriaca - e nuovamente nell'aprile-giugno del 1800, quando la Liguria, entrata nell'orbita napoleonica della Repubblica Ligure nel Primo Impero francese, fu terreno di scontro tra austriaci e francesi.\nBavari, a partire dal 1804, \u00e8 stato un comune autonomo che comprendeva tutto il crinale montuoso tra la sponda sinistra del Bisagno e la sponda destra del torrente Sturla; il suo territorio comunale, nella val Bisagno, si estendeva da Cavassolo, al confine con il comune di Bargagli, fino a Montesignano, nei pressi di Staglieno, e costituiva quindi l'accesso a Genova per chi proveniva dalla val Trebbia. Ancora oggi il toponimo \"Via Bavari\" identifica il tratto della strada statale 45 di Val Trebbia compreso tra Cavassolo e il ponte della Paglia (Prato). Nella valle Sturla il comune comprendeva il versante destro del torrente Sturla fino a Borgoratti (allora frazione di San Martino d'Albaro). Annesso al Primo Impero francese, dal 13 giugno 1805 al 1814 fu inserito nel Dipartimento di Genova.\nNel 1926, con decreto del governo Mussolini, fu accorpato insieme ad altre 18 municipalit\u00e0 al comune di Genova per costituire la cosiddetta Grande Genova: oggi \u00e8 una delle unit\u00e0 urbanistiche del Municipio IX Levante. Le sue ex-frazioni Fontanegli, Sant'Eusebio, Montelungo e Montesignano, che si trovano nel versante della val Bisagno, incorporate nelle circoscrizioni di Struppa e Molassana, fanno oggi parte del Municipio IV Media Val Bisagno.\nBavari fu caratterizzato, per tutto il XX secolo, da una forte vocazione associazionistica: risale al 1913 la nascita, in contemporanea, della societ\u00e0 di mutuo soccorso \"Operai e Contadini\", di originaria ispirazione socialista (tuttora esistente), e della societ\u00e0 operaia cattolica di mutuo soccorso \"San Giorgio\", di matrice cattolica (ancora in attivit\u00e0 come circolo ACLI). Nel 1926 fu fondata a Bavari una sottosezione della Pubblica Assistenza Croce Verde Genovese, che nel 1956 - ad opera, soprattutto, dell'arciprete don Guglielmo Grosso e del medico condotto Luigi Raschi - si rese autonoma dalla casa madre, assumendo la denominazione di P.A. Croce Azzurra di Bavari, tuttora operante.\nMonumenti e luoghi d'interesse.\nArchitetture militari.\nIn conseguenza degli eventi bellici austriaci del 1747 e napoleonici di fine Settecento e inizio Ottocento, che misero in evidenza la necessit\u00e0 di fortificare i monti della val Bisagno a difesa di Genova, fu decisa la costruzione, negli anni trenta dell'Ottocento del forte Monteratti sulla sommit\u00e0 dell'omonimo monte (564 m s.l.m.) che sovrasta il quartiere.\nInfrastrutture e trasporti.\nStrade.\nIl quartiere di Bavari \u00e8 collegato con le localit\u00e0 vicine da strade comunali che ricalcano il percorso delle antiche vie di comunicazione. In particolare la strada che risale la valle Sturla, e che collega il quartiere di Sturla con la strada statale 45 di Val Trebbia, passando per Bavari e Fontanegli.\nMobilit\u00e0 urbana.\nBavari \u00e8 collegato dalle linee AMT Genova 85, 85/, 584 e 685 (che collegano la localit\u00e0 con la stazione di Genova Brignole, Borgoratti, l'ospedale Gaslini e piazza De Ferrari), 470 e 470/ (per San Martino di Struppa, Sant'Eusebio e la val Bisagno), tutte con capolinea nella piazza della chiesa (eccetto la linea 470 che vi transita soltanto). Inoltre nelle ore di calma feriale \u00e8 attivo il servizio integrativo (SI 15) per Costa di Sant'Eusebio e Serino (in sostituzione alla linea 470).\nSport.\nImpianti sportivi.\nNel quartiere si trovano due campi da calcio: quello storico, intitolato a \"Ferdinando Taviani\" (padre del politico Paolo Emilio Taviani), inaugurato nel 1955, ed un altro, realizzato negli anni '70, in localit\u00e0 Piani di Ferretto."}
{"id": "1359248", "revid": "88740", "url": "https://it.wikipedia.org/wiki?curid=1359248", "title": "How Soon Is Now?", "text": "How Soon Is Now? \u00e8 un singolo del gruppo musicale britannico The Smiths, pubblicato il 1\u00ba febbraio 1985 come terzo estratto dalla prima raccolta \"Hatful of Hollow\".\nDescrizione.\nIl brano, originariamente uscito un anno prima come b-side di \"William, It Was Really Nothing\", venne poi pubblicato come singolo, il 1\u00ba febbraio 1985 dalla Rough Trade, raggiungendo la posizione numero 24 nella UK Singles Chart, la classifica inglese di vendite.\nIl brano \u00e8 contenuto anche in alcune versioni dell'album \"Meat Is Murder\".\nJohnny Marr compose la melodia di \"How Soon Is Now?\", insieme a quella di William, It Was Really Nothing e Please, Please, Please Let Me Get What I Want, durante un periodo di quattro giorni nel giugno 1984.\nQuando la band entr\u00f2 poi in sala (al \"Jam Studios\" di Londra) per registrare il tutto, nel luglio seguente, il produttore John Porter rimase subito colpito dal riff che Marr gli mostr\u00f2, ma sentiva che ci fosse bisogno anche di qualcos'altro e, nella discussione che ne segu\u00ec, i due iniziarono a parlare delle prime registrazioni di Elvis Presley, per poi eseguire, nella jam session che venne subito dopo improvvisata, una versione del classico \"That's All Right\". Durante la stessa jam, Marr inizi\u00f2 a lavorare su una progressione di accordi che, di l\u00ec a poco, sarebbe diventata quella di \"How Soon Is Now?\".\nA lavoro concluso, Geoff Travis, proprietario della Rough Trade, ascolt\u00f2 la registrazione e pens\u00f2 subito che il brano fosse troppo poco rappresentativo del suono degli Smiths per essere pubblicato come singolo. Nonostante le pressioni di Porter, per salvare la canzone e tenerla per un'uscita successiva come lato A, il brano quindi venne incluso come B-side sul 12\" del singolo William, It Was Really Nothing, pubblicato nel mese di agosto del 1984.\nCome ricorda Porter, intervistato da \"Q Magazine\", anni dopo: \"Ognuno era un po' sbronzo, dalla sera prima. Non so quello che era successo. Avevano \"William It Was\" praticamente fatta, cos\u00ec l'abbiamo messa gi\u00f9 molto velocemente. E Johnny (Marr, ndr) mi ha suonato un po' di sequenze di accordi che ho pensato fossero interessanti, molto carine. E mi sembra di ricordare che gli dicevo: \"Suona That's All Right\" sapete, il vecchio classico di Arthur Crudup. \"Suonalo come te lo ricordi\". Cos\u00ec fece. E quindi dissi: \"Bene, ora suona la stessa sequenza di accordi due ottave sotto rispetto a come l'hai fatta.\" Fecero tre takes. Ma non penso che Morrissey fosse l\u00ec. Poi l'ho spedito, o qualcuno l'ha spedito via posta a Morrissey quella notte stessa e poi lui \u00e8 venuto il giorno dopo con i suoi appunti e l'ha cantata, forse una o due volte. Ed era fatta! E poi ho pensato: \"bene, bene, ora stiamo iniziando a muoverci in seconda marcia. Ora abbiamo qualcosa che possiamo vendere in America. Ora abbiamo una band che potrebbe essere come i REM sono adesso.\" Eravamo tutti molto eccitati. La sera stessa ho chiamato Scott e lui \u00e8 venuto gi\u00f9 e gli \u00e8 subito piaciuta. Disse: \"S\u00ec! Fantastica!\" e si e preso il nastro. Poi siamo tornati alla Rough Trade e a Geoff (Travis, ndr) non piacque proprio. La cosa mi smont\u00f2 del tutto. E poi non hanno fatto altro che pubblicarla come una fottuta B-side. Voglio dire, l'hanno uccisa del tutto!\"\nLe radio britanniche iniziarono quasi subito a trasmettere la canzone e, in autunno, divenne addirittura il brano pi\u00f9 richiesto nel popolare show radiofonico di John Peel e quindi, il 28 gennaio 1985, venne finalmente pubblicato come singolo.\n\"Hanno fatto delle campagne di marketing disastrose che sono state veramente molto invalidanti per noi\" ricorda Morrissey intervistato da \"Creem\" \"come per esempio l'uscita dell'ultimo singolo \"How Soon Is Now?\" che \u00e8 stato pubblicato con una copertina aberrante. E il tempo e la dedizione che abbiamo messo in quell'artwork...ero in lacrime quando abbiamo finalmente visto il disco. Per non parlare poi del video che hanno fatto. Aveva assolutamente nulla a che fare con gli Smiths. Naturalmente siamo stati inondati di lettere di amici americani molto angosciati che ci chiedevano \"Perch\u00e9 mai avete fatto questo cavolo di video?\" La Sire fece quel video e quando lo abbiamo visto abbiamo detto all'etichetta: \"Non potete far uscire questo... questo video degradante\". E loro risposero: \"Be', allora voi non dovreste essere nella nostra etichetta.\" \u00c8 stato tutto abbastanza disastroso.\"\nA seguito poi dell'acquisizione del catalogo Rough Trade da parte della WEA, \"How Soon Is Now?\" venne di nuovo pubblicato come singolo nel Regno Unito, nel settembre 1992, raggiungendo la posizione numero 16 nella Official Singles Chart.\n\"How Soon Is Now?\" pu\u00f2 essere indubbiamente considerata come la canzone pi\u00f9 famosa degli Smiths, coi lunghi intervalli strumentali fra le varie parti vocali di Morrissey e con un sound unico dovuto, soprattutto, ad particolare effetto vibrato della chitarra di Marr che \u00e8 stato paragonato a quello utilizzato nella canzone \"Mona\", originariamente interpretata da Bo Diddley e, successivamente, anche dai Rolling Stones.\nDurante la registrazione, infatti, Marr cre\u00f2 un particolare effetto di oscillazione di volume elettricamente indotto che poi us\u00f2, sulla sua chitarra, per l'intera canzone e che ancora oggi ne \u00e8 il suo tratto distintivo. L'effetto \u00e8 quello di un accordo suonato che rimbalza avanti e indietro sulla scala del volume e che lo stesso Marr dovette poi affinare mascherando i vari cambi di volume, come raccontato dal chitarrista, intervistato da Guitar Player, nel 1990: \"Il suono vibrato \u00e8 incredibile, e ci volle molto tempo. Ho messo gi\u00f9 la traccia ritmica su una Epiphone Casino attraverso un amplificatore Fender Twin Reverb, senza vibrato. Poi abbiamo fatto suonare la traccia attraverso quattro Twin\".\nTesto.\nImmediatamente dopo la registrazione della base musicale, il produttore Porter, invi\u00f2 a Morrissey un demo con una versione grezza del brano. Il mattino seguente, il cantante arriv\u00f2 in studio gi\u00e0 con delle rime appuntate nel suo taccuino che, nel giro di poche ore, diventarono il testo del brano.\nLa canzone, che in realt\u00e0 contiene una sola strofa (pi\u00f9 un ritornello e un bridge) che si ripete due volte, racconta la storia di un individuo che non riesce a vincere la sua atavica timidezza (\"\"I am the son, and the heir, of a shyness that is criminally vulgar / I am the son and heir, of nothing in particular\"), ed \u00e8 una citazione adattata di un passo del romanzo \"Middlemarch\" della scrittrice britannica George Eliot (\"To be born the son of a Middlemarch manufacturer, and inevitable heir to nothing in particular\").\nCopertina.\nLa copertina del singolo originale ritrae l'attore britannico Sean Barrett ripreso in un momento di preghiera, tratta dal film \"Dunkirk\", diretto da Leslie Norman nel 1958. La posa fu ritenuta troppo simile a un gesto osceno e per questo motivo negli Stati Uniti le copertine vennero censurate e sostituite con un artwork e una fotografia della band realizzata nel backstage del Glastonbury Festival, nel 1984.\nLa ristampa del 1992, invece, ritrae una foto di Vanessa Redgrave e David Hemmings tratta dal film Blow-up, diretto da Michelangelo Antonioni ed uscito nel 1966.\nVersione \u201cunfinished\u201d.\nNel retro dell\u2019edizione italiana del singolo 12\u201d \"William, It Was Really Nothing\" (Virgin VINX71) venne pubblicata per errore una versione non finita e pi\u00f9 lunga di \"How Soon Is Now?\", in molte parti diversa da quella definitiva, sia nell\u2019arrangiamento che nel testo. Poche centinaia di copie vennero inviate ai negozi prima che alla Virgin si accorgessero dell\u2019errore, bloccando la distribuzione, facendo cos\u00ec diventare questo singolo uno dei pi\u00f9 rari e costosi della produzione degli Smiths.\nVideo musicale.\nIl videoclip, diretto da Paula Grief and Richard Levine e realizzato senza la supervisione della band, mostra alcune immagini di un concerto degli Smiths, montati con del materiale di repertorio di una ragazza che balla e di scorci di una citt\u00e0 industriale.\nCover.\n\"How Soon Is Now?\" \u00e8 stata reinterpretata, nel corso degli anni, da numerosi artisti: la band hardcore americana Quicksand ha incluso una sua versione del brano nell'album \"Slip\", uscito nel 1993; la cover realizzata dagli Snake River Conspiracy, contenuta anche nel loro album \"Sonic Jihad\" del 2000, ha addirittura raggiunto la posizione numero 38 della classifica Modern Rock Tracks, stilata dalla rivista Billboard; il duo pop t.A.T.u. ha reinterpretato il brano nel 2002, all'interno dell'album \"200 km/h in the Wrong Lane\", versione che lo stesso Morrissey ha giudicato \"magnifica\"; un campione dell'intro di chitarra del brano \u00e8 stato usato dal trio pop inglese Soho, nel 1990, nel loro brano \"Hippychick\"; la versione pi\u00f9 conosciuta \u00e8 quella realizzata nel 1995 dai Love Spit Love usata come sigla d'apertura del telefilm \"Streghe\" e nella colonna sonora del film \"Giovani streghe\"."}
{"id": "1359252", "revid": "767487", "url": "https://it.wikipedia.org/wiki?curid=1359252", "title": "Crossroads &amp; Illusions", "text": "Crossroads &amp; Illusions \u00e8 un EP del gruppo punk rock Strung Out, pubblicato il 7 aprile 1998 dalla Fat Wreck Chords."}
{"id": "1359255", "revid": "599013", "url": "https://it.wikipedia.org/wiki?curid=1359255", "title": "Duba\u00ef", "text": ""}
{"id": "1359258", "revid": "123507838", "url": "https://it.wikipedia.org/wiki?curid=1359258", "title": "Joachim Johansson", "text": "Carriera.\nDebutt\u00f2 nel circuito professionistico nel 2000 e ottenne la sua consacrazione nel 2004 quando riusc\u00ec ad arrivare in semifinale all'US Open, dove venne sconfitto dall'australiano Lleyton Hewitt col punteggio di 6-4 7-5 6-3 dopo una memorabile vittoria su Andy Roddick. Joachim \u00e8 reduce da un bruttissimo infortunio, che ne sta pregiudicando il ritorno ad alto livello. \u00c8 rientrato a gennaio 2007 nel torneo di Adelaide in cui \u00e8 arrivato fino in semifinale, sconfitto dal ventenne serbo Novak \u0110okovi\u0107, e nel primo Slam della stagione, gli Australian Open, dove per\u00f2 non \u00e8 andato oltre il primo turno, sconfitto dallo spagnolo Guillermo Garc\u00eda L\u00f3pez. Nonostante i tentativi di rientro, Joachim non sembra pi\u00f9 in grado di tornare ai livelli pre-infortunio, quando arriv\u00f2 al 9\u00ba posto della classifica ATP.\nIn carriera ha vinto 3 tornei: Memphis nel 2004 ed Adelaide e Marsiglia nel 2005.\nIl 1\u00ba febbraio 2008 ha annunciato il suo ritiro dalle competizioni a soli 25 anni a causa dei dolori cronici alla spalla.\nIl 7 ottobre 2008 fa il suo rientro nel circuito ATP al torneo di Stoccolma grazie ad una wild card, e batte al primo turno il francese Nicolas Mahut con il punteggio di 7-5 7-6 per perdere al turno successivo dall'argentino David Nalbandian.\nNel 2009 , ha gareggiato negli eventi Challengers raggiungendo le semifinali a Izmir , in Turchia prima di ritirarsi contro Andrea Stoppini. Ha poi ottenuto una wild-card al torneo di Kuala Lumpur e ha vinto a sorpresa su Lleyton Hewitt 7-6 6-3 al primo turno prima di perdere contro Richard Gasquet per 6-4, 6-7(1), 2-6. Successivamente, ha gareggiato al torneo di Stoccolma dopo aver ricevuto una wild-card. In tale circostanza ha sconfitto Peter Luczak per 7-5 6-3 e Juan M\u00f3naco con un 6-4 6-4, poi ha perso da Thomaz Bellucci con il punteggio di 7-6(4), 6-3.\nJohansson ha giocato la sua prima partita del 2010 in singolare durante la Coppa Davis 2010 contro l'Argentina contro Leonardo Mayer.\nAd inizio 2011 ha ricevuto una wild-card per il torneo Challenger di Bergamo.\nNel mese di ottobre 2013, Johansson ha annunciato un estemporaneo ritorno partecipando grazie ad una wild-card alle qualificazioni del torneo ATP 250 di Stoccolma. Johansson \u00e8 riuscito a qualificarsi per il main-draw dopo aver sconfitto Erik Chvojka, Matthias Bachinger e Damir D\u017eumhur. Nel primo turno del torneo ha incontrato e sconfitto Alejandro Falla con il punteggio di 6-1 6-3 staccando cos\u00ec il biglietto per il secondo turno."}
{"id": "1359264", "revid": "729019", "url": "https://it.wikipedia.org/wiki?curid=1359264", "title": "5,45 \u00d7 39 mm", "text": "La 5,45 \u00d7 39 mm \u00e8 una cartuccia per fucile d'assalto e fucili mitragliatori utilizzata dalle forze armate russe\nIn alcuni reparti dell'esercito russo (come ad esempio negli Morskaja Pechota e Spetsnaz) sta andando a sostituire la cartuccia 7,62 \u00d7 39 mm, tipicamente utilizzata in fucili AK-47, AKM e derivati.\nCaratteristiche.\nLa sua denominazione \u00e8 solo approssimativamente riferita al calibro. Infatti il diametro della canna dei fucili che utilizzano questa munizione \u00e8 di 5,54\u00a0mm preso fra i pieni della rigatura, mentre fra i vuoti \u00e8 di 5,71\u00a0mm.\nIl diametro standard del proiettile \u00e8 di 5,61 millimetri, il suo peso di 3,43 grammi (pari a 53 grani). La lunghezza tipica \u00e8 di 25,1\u00a0mm, compresa la base rastremata.\nLa velocit\u00e0 iniziale \u00e8 pari a 899 m/s; la sua energia di impatto, a 100 metri di distanza, \u00e8 pari a 115 kgm (1128 J)"}
{"id": "1359267", "revid": "125838808", "url": "https://it.wikipedia.org/wiki?curid=1359267", "title": "Jeep Compass", "text": "La Jeep Compass \u00e8 un'automobile di segmento C prodotto dalla casa automobilistica statunitense Jeep dal 2006; nel 2016 ne \u00e8 stata presentata la seconda generazione.\nIl concept.\nLa vettura \u00e8 stata anticipata da un concept, presentato nel 2002 al salone dell'automobile di Detroit. Da questa concept car il modello definitivo riprende molto i tratti distintivi maggiori, soprattutto la caratteristica linea di fiancata, con lo sbalzo netto verso il posteriore. Tuttavia la notevole sportivit\u00e0 della linea e delle proporzioni del concept vengono un po' a perdersi nel modello definitivo, che \u00e8 pi\u00f9 sobrio e razionale.\nPrima generazione (dal 2006 al 2016).\nLa Compass \u00e8 un SUV urbano dalle dimensioni compatte, la si pu\u00f2 considerare come modello di attacco della gamma Jeep. Come la sorella Patriot, la Compass \u00e8 basata sulla piattaforma JS, appositamente modificata per questo tipo di veicolo e denominata \"MK\". A differenza della tradizione del marchio, e in adattamento al mercato, la Compass abbandona le doti da fuoristrada a favore di un migliore comportamento dinamico in strada; questa scelta la rende un'automobile veloce (nella versione 2.0 Turbodiesel supera i 190 km/h), qualit\u00e0 accompagnata a una linea moderna e originale, rispetto alla tradizione Jeep.\nLa linea.\nLa Compass si segnala per l'originalit\u00e0 stilistica, pur senza abbandonare i tratti stilistici storici del marchio americano, come la calandra a sette feritoie che firma le vetture Jeep da oltre cinquant'anni. Sul frontale spiccano i classici grossi fari rotondi, separati dagli indicatori di direzione, dalla forma pi\u00f9 moderna, in contrasto con i gruppi ottici principali, che avvolgono il parafango e seguono inferiormente la linea spigolosa ed elaborata del paraurti.\nLa fiancata \u00e8 sportiva, slanciata e dagli sbalzi di superficie netti; i larghi passaruota donano stabilit\u00e0 e solidit\u00e0 alla vettura. La sportivit\u00e0 \u00e8 sottolineata anche dall'assenza delle maniglie degli sportelli posteriori nascoste, come nelle Alfa Romeo 147, 156 e Giulietta, tutte vetture dall'impronta sportiva.\nLa parte posteriore appare possente e massiccia, con i fanali che \"allargano\" alla vista la carreggiata dell'auto, dando maggiore importanza al veicolo, le grandi dimensioni del volume posteriore non sono appesantite da un disegno elaborato, che invece rimane semplice e pulito.\nGli interni.\nGli interni rimandano allo stile avventuriero del marchio, ma evidenziano una finitura povera per la categoria, atta al contenimento dei costi e dei prezzi di listino; sono comunque abbastanza comodi e accoglienti anche per cinque passeggeri. Negli interni della vettura, razionali e pratici, vengono a mancare le note di sportivit\u00e0 invece presenti sulla linea esterna del veicolo. La fattura e i materiali migliorano sensibilmente nel restyling 2011.\nRestyling 2011.\nDopo il passaggio della Jeep nell'orbita aziendale della Fiat, dal mese di marzo del 2010 \u00e8 presente sul mercato la versione aggiornata (e ridisegnata) della Compass.\nDa tale momento viene venduta solamente con le motorizzazioni turbodiesel common rail 2.2 da 136 o 163 CV di origine Mercedes, che vanno a rimpiazzare il 2.0 iniettore-pompa di origine Volkswagen, questo, per rispettare le norme anti inquinamento Euro 5.\nLe modifiche estetiche riguardano la carrozzeria, con un frontale influenzato dalla Jeep Grand Cherokee, e gli interni, ora pi\u00f9 curati e rifiniti con materiali di qualit\u00e0 superiore.\nIn occasione del restyling, nel 2012 \u00e8 stata sottoposta ai crash test dell'Euro NCAP ottenendo il risultato di 2 stelle.\nSeconda generazione (dal 2016).\nLa seconda serie della Compass (nome in codice \"MP\") \u00e8 stata presentata nel fine 2016 ed \u00e8 stata posta in vendita dall\u2019anno successivo; \u00e8 costruita sul pianale Small US Wide condiviso con la Jeep Renegade, di cui condivide la meccanica con un passo di 7\u00a0cm e una lunghezza totale di 15\u00a0cm in pi\u00f9.\nHa debuttato il 27 settembre 2016 in Brasile (dove viene prodotta inizialmente nello stabilimento FCA di Goiana, nello stato brasiliano di Pernambuco) e al Los Angeles International Auto Show nel mese di novembre 2016, sostituendo contemporaneamente la Jeep Patriot e la Compass prima generazione.\nDopo l\u2019avvio della produzione brasiliana la nuova serie inizia a essere prodotta anche in Messico nello stabilimento FCA di Toluca per essere esportata globalmente, mentre da met\u00e0 2017 parte la produzione anche degli esemplari con guida a destra prodotti esclusivamente nello stabilimento FCA India di Pune. In Cina la vettura viene assemblata per il mercato locale nella fabbrica di Canton tramite la joint venture tra FCA e GAC Motor.\nNonostante le due automobili abbiano meccanica ed elettronica in comune, l'estetica si allontana da quella della Jeep Renegade, riprendendo lo stile della pi\u00f9 grande Grand Cherokee, con una carrozzeria pi\u00f9 morbida e rotonda. La calandra anteriore \u00e8 caratterizzata dalle classiche 7 feritoie verticali del costruttore americano, che qui sono di dimensioni ridotte rispetto agli altri modelli della casa.\nLa Compass \u00e8 disponibile in sei allestimenti: Sport, Longitude, Business, Night Eagle, Limited e la versione l'off road Trailhawk. Tutte le versioni sono disponibili con trazione anteriore o dotata di quattro ruote motrici, con l'eccezione della Trailhawk che \u00e8 disponibile solo in configurazione 4WD.\nLe motorizzazioni disponibili sono un 1,4 litri benzina Multiair Turbo da 140 CV (con cambio manuale e trazione anteriore) e 170 CV (con cambio automatico a 9 rapporti e trazione integrale) e due diesel 1,6 da 120 CV e 2,0 litri rispettivamente con 140 e 170 CV della famiglia Multijet II.\nNel 2017 \u00e8 stata sottoposta nuovamente ai crash test dell'Euro NCAP, raggiungendo il risultato di 5 stelle.\nNel corso del 2018 ad agosto viene sostituito il M.Y. 2018 che era omologato secondo la normativa europea Euro 6B con Il M.Y. 2019 che viene omologato secondo la normativa europea Euro 6D-temp con l'aggiunta sui motori diesel del filtro di post trattamento dei gas di scarico SCR e l'aggiunta dell'additivo AD Blue, viene inoltre spostato lo scarico per fargli posto da destra a sinistra, inoltre vengono rivisti gli allestimenti rimanendo invariati nelle denominazioni con l'aggiunta di accessori nelle versioni minori.\nNel 2019 \u00e8 stata presentata la versione \"S\" che offre cerchi da 19\u2033 specifici Low Gloss Granite Crystal, pelle nera con impunture in tinta tungsteno e cornice della consolle centrale Gun Metal anodizzato.\nNel maggio 2020 parte la produzione della Compass presso lo stabilimento SATA di Melfi; in Italia vengono prodotti tutti i modelli destinati ai mercati europei, e le versioni ibride plug-in \"4xe\" che abbinano al 1.3 Turbo delle versioni a benzina un modulo elettrico che garantisce la trazione integrale e innalza la potenza a 190 o 240 CV in base alla versione. Complessivamente la Compass viene prodotta contemporaneamente in 5 stabilimenti: Italia (Melfi), Messico (Toluca) per il mercato nord americano, Brasile (Goiana) per il mercato sud americano, India (Pune) per il mercato locale e per tutti i mercati con guida a destra, Cina (Canton) per la Cina e il mercato sud-est asiatico.\nRestyling 2021.\nVerso la fine del 2020 viene svelata la nuova versione della Jeep Compass destinata al mercato cinese. Successivamente, nel gennaio 2021, in concomitanza con l'allestimento celebrativo 80th Anniversary, viene presentato il restyling della Jeep Compass per il mercato europeo. \nAll'esterno si notano nuovi paraurti sia anteriormente che posteriormente, nuovi fari pi\u00f9 sottili con nuove luci diurne a LED di tre differenti tipi per la versione Longitude senza luce guida e con fanale a riflettore, per la versione Limited con luce guida e fanale a riflessione, per la S con luce guida e fanali a proiettore molto pi\u00f9 efficienti dei fanalil delle altre versioni, e le feritoie della calandra ristilizzate che integrano i sensori dei nuovi ADAS. Gli interni accolgono un nuovo infotaiment da 10,1\" pollici che adotta il nuovo sistema Uconnect 5, integrato nel nuovo cruscotto ridisegnato. In aggiunta \u00e8 presente anche un nuovo volante squadrato, adottato anche dalla nuova Jeep Grand Cheerokee, e un nuovo cockpit digitale. La gamma motori \u00e8 composta dal motore a benzina FireFly, un 1.3 Turbo da 130 disponibile solo con cambio manuale a 6 rapporti, 150 CV, disponibile con cambio automatico a doppia frizione a 6 rapporti (prodotto da FCA) e quella a gasolio Multijet 1.6 da 130 CV con cambio manuale a 6 rapporti e le versioni ibride plug-in 4xe, in versione 190cv e 240cv."}
{"id": "1359268", "revid": "287204", "url": "https://it.wikipedia.org/wiki?curid=1359268", "title": "Adnan Terzic", "text": ""}
{"id": "1359271", "revid": "671029", "url": "https://it.wikipedia.org/wiki?curid=1359271", "title": "Unione Sportiva Reggina 1928-1929", "text": "Questa pagina raccoglie tutti i dati riguardanti l'Unione Sportiva Reggina nelle competizioni ufficiali della stagione 1928-1929.\nStagione.\nIl calcio reggino rivide la luce nel 1928, dopo l'inattivit\u00e0 seguita alla stagione 1926-1927. Nel 1927-1928 infatti il Reggio Football Club non disput\u00f2 alcun campionato, non solo a causa di gravi problemi economici, ma anche in seguito alla sopravvenuta indisponibilit\u00e0 del proprio terreno di gioco (la \"Lanterna Rossa\"). Nel 1928 Salvatore \"Tag\u00ec\" Costantino riusc\u00ec a invogliare la famiglia Vilardi a rilevare le quote della societ\u00e0; tuttavia i troppi debiti del Reggio F.C. spinsero i Vilardi a creare l'\"Unione Sportiva Reggina\". La sede societaria venne trasferita in via Demetrio Tripepi; primo presidente dell'U.S. Reggina fu Giuseppe Vilardi. Il terreno di gioco per le partite casalinghe divenne il \"Sant'Anna\", inaugurato il 4 novembre 1928 contro il Vomero Napoli: per la prima volta in amaranto, la Reggina perse per 3-0.\nIn campionato la squadra, allenata inizialmente da Zanghi (poi esonerato) e successivamente da J\u00f3zsef Wereb, concluse al 5\u00ba posto, retrocedendo pertanto in Seconda Divisione."}
{"id": "1359274", "revid": "1543377", "url": "https://it.wikipedia.org/wiki?curid=1359274", "title": "Dragon's Egg", "text": "Dragon's Egg (1980) \u00e8 il primo romanzo di fantascienza scritto dallo statunitense Robert L. Forward. \u00c8 inedito in italiano.\nTratta l'incontro tra l'umanit\u00e0 ed i \"Cheela\", esseri che vivono sulla superficie di una stella di neutroni. L'incontro \u00e8 complicato dal fatto che i Cheela, il cui metabolismo si basa su reazioni nucleari anzich\u00e9 sulle pi\u00f9 lente reazioni chimiche, vivono circa un milione di volte pi\u00f9 velocemente degli esseri umani. \"Dragon's Egg\", che in italiano significa \"L'uovo del drago\", \u00e8 il nome dato alla stella, dovuto al fatto che si trova nella \"coda\" della costellazione del Drago.\n\"Dragon's Egg\" \u00e8 una tipica opera di fantascienza hard, cio\u00e8 pesantemente basata su conoscenze scientifiche: sebbene vi siano idee del tutto speculative (in particolare la possibilit\u00e0 di vita su una stella di neutroni e l'esistenza di monopoli magnetici), il romanzo contiene informazioni accurate sulla formazione e la struttura delle stelle di neutroni, sulle forze di marea e sull'effetto fionda gravitazionale. Il romanzo termina con un'appendice tecnica in cui approfondisce le informazioni sui Cheela e sulla stella di neutroni che abitano.\nRobert Forward ha scritto un seguito del romanzo, intitolato \"Starquake\".\nTrama.\nViene scoperta una stella di neutroni molto vicina al sistema solare, rimasta a lungo inosservata per la sua piccolezza, ed una spedizione scientifica \u00e8 inviata a studiarla da vicino. All'insaputa degli scienziati, la stella \u00e8 abitata dai Cheela, esseri intelligenti \u2013 ma ancora barbari \u2013 dal metabolismo velocissimo, che scambiano l'astronave in orbita sopra di loro per un messaggero divino. Quando vedono che sulla stella \u00e8 stato eretto un tempio in loro onore, gli umani si rendono conto dei Cheela e riescono ad inviare loro dei messaggi, dopo essersi resi conto che devono accelerarli un milione di volte.\nIn dodici ore l'astronave trasmette tutto il contenuto della sua enciclopedia, mentre sulla stella di neutroni si susseguono generazioni, si alternano dinastie e governi, si sviluppano la scienza e la cultura: dopodich\u00e9 i ruoli si invertono e sono i Cheela a trasmettere le loro conoscenze agli umani, che hanno ormai superato, crittando le informazioni perch\u00e9 non possano essere comprese da chi non \u00e8 maturo per farlo. Quando la memoria dell'astronave \u00e8 piena, le due specie si salutano e gli umani si preparano a fare ritorno.\nAmbientazione.\nI Cheela.\nI Cheela sono formati da materia degenere simile a quella che copre la superficie del loro mondo e che ha una densit\u00e0, seppur inferiore a quella media di una stella di neutroni, molto maggiore a quella della materia \"normale\", paragonabile a quella di una nana bianca. Per questo, pur avendo la stessa massa e complessit\u00e0 di un essere umano, tali creature sono molto pi\u00f9 piccole: hanno l'aspetto di frittelle spesse mezzo millimetro e larghe cinque, in assenza di campo magnetico (ma solitamente il fortissimo magnetismo della stella di neutroni li \"stira\" lungo le linee del suo campo).\nI Cheela hanno dodici occhi su tozze antenne, disposti in circolo lungo il perimetro del corpo. Vedono nella fascia dell'ultravioletto breve e dei raggi X lunghi, anche se alcuni di loro, affetti da una malformazione congenita, riescono a vedere anche lunghezze d'onda maggiori, compresa la luce visibile violetta.\nGli abitanti della stella di neutroni non hanno arti fissi, ma possono formarli e riassorbirli a piacere. Il loro corpo \u00e8 dotato di cavit\u00e0 che servono come tasche. Alla base delle antenne si trovano i loro organi sessuali: fori da cui il liquido seminale viene fatto entrare o uscire, a seconda del sesso.\nI Cheela si sono evoluti dalle piante, ed in caso di trauma - in genere quando soffrono ustioni in seguito a una lunga inedia - possono regredire allo stadio vegetale: gli ormoni vegetali hanno il sopravvento su quelli animali, gli organi vengono dissolti per formare la struttura interna della pianta (che dev'essere molto resistente per non cedere nella fortissima gravit\u00e0 della stella di neutroni) e solo il cervello e la pelle rimangono intatti, ma \"in letargo\". Quando l'organismo si \u00e8 ripreso, si riformano gli organi interni e la pianta torna ad essere un Cheela, con l'aspetto e la salute di un giovane ma memoria ed esperienza intatte.\nSociet\u00e0.\nIl concetto di famiglia \u00e8 sconosciuto tra i Cheela: l'unit\u00e0 sociale di base \u00e8 il clan, ed anche quando la societ\u00e0 sulla stella di neutroni si evolver\u00e0 verso un'ampiezza ed una complessit\u00e0 maggiori, la divisione in clan rimarr\u00e0 integrata in essa pi\u00f9 che essere cancellata. Ogni cheela porta sempre con s\u00e9, in una cavit\u00e0 corporea, una copia del totem del proprio clan.\nAl sostentamento del clan ed in generale alle attivit\u00e0 lavorative si dedicano gli adulti di entrambi i sessi (tra i Cheela non esistono differenze sociali basate sul sesso: maschi e femmine svolgono ogni tipo di lavoro e coprono incarichi di responsabilit\u00e0 allo stesso modo). La cura dei giovani \u2013 dal momento della deposizione dell'uovo al passaggio all'et\u00e0 adulta \u2013 viene svolto collettivamente dagli anziani. Solitamente non si conoscono i genitori del bambino; sono gli anziani a dargli un nome, finch\u00e9, una volta cresciuto, non si sceglier\u00e0 il nome da adulto.\nI Cheela in genere non sono monogami ed hanno spesso pi\u00f9 amanti contemporaneamente, anche se possono formare legami affettivi particolarmente forti con uno di essi. In particolare, gli eserciti sono sempre formati da combattenti di entrambi i sessi, che si difendono dallo stress organizzando orge dopo ogni battaglia."}
{"id": "1359277", "revid": "1543377", "url": "https://it.wikipedia.org/wiki?curid=1359277", "title": "Monti Sopron", "text": "I Monti Sopron (ungherese: \"Soproni-hegys\u00e9g\", tedesco: \"\u00d6denburger Gebirge\") sono un gruppo montuoso delle Prealpi orientali di Stiria. Si trovano nella regione dell'Alpokalja, nell'Ungheria nord-occidentale ai confini con l'Austria. Il punto pi\u00f9 alto \u00e8 il monte Magasb\u00e9rc con 558\u00a0m.s.l.m.\nGeografia.\nI Monti Sopron occupano un'area di circa 50\u00a0km\u00b2 ad ovest della citt\u00e0 di Sopron lungo il confine con la regione austriaca del Burgenland.\nLa struttura geologica delle montagne \u00e8 collegata a quella delle Alpi. Il clima generale \u00e8 di tipo subalpino, caratterizzato quindi da estati non troppo calde, inverni relativamente delicati e pioggia abbondante.\nGli alberi predominanti in grande parte della montagna sono i faggi, i carpini e le querce, misti con olmi, frassini e aceri verso le parti pi\u00f9 basse.\nNel territorio dei monti Sopron \u00e8 presente un'area naturale protetta che fa parte del Parco Nazionale di Fert\u0151-Hans\u00e1g.\nLe citt\u00e0 e paesi pi\u00f9 significativi della regione sono:"}
{"id": "1359279", "revid": "1983214", "url": "https://it.wikipedia.org/wiki?curid=1359279", "title": "Olari (Arad)", "text": "Olari \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 2 villaggi: Olari e Sintea Mic\u0103.\nL'economia del comune \u00e8 prevalentemente basata sull'agricoltura, in particolare sulla coltura dei cereali, dei legumi e delle piante da legname."}
{"id": "1359286", "revid": "254401", "url": "https://it.wikipedia.org/wiki?curid=1359286", "title": "Fontanegli", "text": ""}
{"id": "1359288", "revid": "775372", "url": "https://it.wikipedia.org/wiki?curid=1359288", "title": "Assemblea parlamentare della Bosnia ed Erzegovina", "text": "LAssemblea parlamentare della Bosnia ed Erzegovina (\"Parlementarna skup\u0161tina Bosne i Hercegovine\") \u00e8 il corpo legislativo bicamerale della Bosnia ed Erzegovina. Consiste delle seguenti due camere:"}
{"id": "1359290", "revid": "110157", "url": "https://it.wikipedia.org/wiki?curid=1359290", "title": "Ombre (Tommaso Landolfi)", "text": "Ombre \u00e8 una raccolta di racconti e articoli di Tommaso Landolfi pubblicata per la prima volta da Vallecchi nel 1954. \u00c8 stata successivamente ristampata parzialmente in \"Racconti\" nel 1961; quindi integralmente nel primo volume delle Opere, Rizzoli, 1991, e da Adelphi nel 1994. \nContenuti.\nLa raccolta \u00e8 divisa in tre parti: Racconti, Articoli e Commiato."}
{"id": "1359292", "revid": "767487", "url": "https://it.wikipedia.org/wiki?curid=1359292", "title": "D\u0103r\u0103bani", "text": "D\u0103r\u0103bani \u00e8 una citt\u00e0 della Romania di 11.859 abitanti ubicata nel distretto di Boto\u0219ani, nella regione storica della Moldavia.\nFanno parte dell'area amministrativa della citt\u00e0 anche le localit\u00e0 di Bajura, E\u0219anca e Li\u0219m\u0103ni\u021ba."}
{"id": "1359295", "revid": "287204", "url": "https://it.wikipedia.org/wiki?curid=1359295", "title": "Darabani", "text": ""}
{"id": "1359296", "revid": "110157", "url": "https://it.wikipedia.org/wiki?curid=1359296", "title": "Nic\u0219eni", "text": "Nic\u0219eni \u00e8 un comune della Romania di 2.860 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Dacia, Doroban\u021bi, Nic\u0219eni."}
{"id": "1359299", "revid": "129019", "url": "https://it.wikipedia.org/wiki?curid=1359299", "title": "Il ponte di Langlois", "text": "Il ponte di Langlois \u00e8 una serie di dipinti del pittore olandese Vincent van Gogh, realizzati nel 1888 e conservati presso il Rijksmuseum Kr\u00f6ller-M\u00fcller di Otterlo (F 397), il Museo Wallraf-Richartz di Colonia (F 570) e il Museo Van-Gogh di Amsterdam (F 400). Una quarta versione (F 571) a olio e un acquerello (F 1480) sono conservati presso collezioni private.\nDescrizione.\nSpronato dai soggiorni bretoni dell'amico Gauguin, nel 1888 Vincent van Gogh decise di lasciare Parigi e di recarsi ad Arles, in Provenza, alla ricerca di un'ambientazione meno frenetica e maggiormente idonea per portare a compimento la sua febbricitante maturazione pittorica. La meta, con l'esuberanza dei suoi colori e della sua luce, rispose perfettamente alle esigenze del pittore, che vi ritrov\u00f2 quel \u00abGiappone europeo\u00bb favoleggiato da decenni dalla scena intellettualistica francese. Van Gogh fu entusiasmato da quello che gli appariva come un vero e proprio \u00abparadiso terrestre\u00bb, come si pu\u00f2 facilmente intuire dalla seguente missiva che indirizz\u00f2 al fratello Th\u00e9o:\nIn questo contesto galvanizzante van Gogh diede libero sfogo al suo spirito creativo e approd\u00f2 ad una tavolozza sfolgorante, lucente, nella quale proietta s\u00e9 stesso. Se, durante il periodo olandese, il pittore era talmente addolorato da non concedere spazio all'allegria del colore, ad Arles egli trasfigura la realt\u00e0 secondo i propri sentimenti, finalmente vivaci e rigogliosi, proprio come il sole del Sud. A Th\u00e9o confid\u00f2 di trovarsi in uno \u00abstato febbrile\u00bb, rilevando poi: \u00abnon sarei affatto sorpreso se gli impressionisti trovassero da ridire sul mio nuovo stile, che \u00e8 stato alimentato dalle idee di Delacroix piuttosto che dalle loro. Infatti, invece di ritrarre fedelmente quello che mi sta davanti davanti agli occhi, mi servo molto pi\u00f9 liberamente del colore per esprimermi con maggior vigore\u00bb. Si veniva cos\u00ec a creare un vero e proprio sincretismo visivo-psichico, in cui i colori assurgevano a dignit\u00e0 di \u00abconcetti poetici\u00bb dove \u00abvisione e sentimento, occhio e cuore [potessero parlare] all'unisono\u00bb (Federica Armiraglio).\nLe urgenze espressive di van Gogh qui investono il ponte pedonale di Langlois, cos\u00ec nominato in onore dell'anziano custode che ne assicurava il funzionamento. L'artista osserva la scena dalla sponda sinistra del fiume, dove alcune lavandaie, rannicchiate tra l'argine fluviale e la struttura muraria del ponte, sono intente al risciacquo della biancheria usata. Dietro uno strato compatto di canne palustri troviamo un vecchio barcone, in parte sommerso nel fluttuante elemento, mentre sulla mezzeria del ponte procede leggera una \"calesse\". Le varie entit\u00e0 oggettuali, tuttavia, sono completamente subordinate al \"sentire\" del pittore, che ad Arles scopre finalmente un mondo lucente e coloratissimo. \u00abL'equilibrio cromatico\u00bb di quest'opera, commentano i critici Giorgio Cricco e Francesco di Teodoro, \u00e8 \u00abtalmente luminoso da abbagliare\u00bb ed \u00ab\u00e8 assicurato dal colore cristallino e uniforme del cielo che si riflette nelle acque appena increspate del fiume, assieme alla spalla destra del ponte\u00bb. All'azzurro liquido del cielo, poi, fa da contrappunto il verde tenero dell'erba e il giallo, che con il suo sfolgorio riverbera e d\u00e0 un palpito di vita a quest'ambientazione pastorale."}
{"id": "1359301", "revid": "110157", "url": "https://it.wikipedia.org/wiki?curid=1359301", "title": "Camera dei rappresentanti (Bosnia ed Erzegovina)", "text": " \nLa Camera dei rappresentanti della Bosnia ed Erzegovina (in bosniaco: \"Predstavni\u010dki Dom\", in croato: \"Zastupni\u010dki Dom\", in serbo: \"\u041f\u0440\u0435\u0434\u0441\u0442\u0430\u0432\u043d\u0438\u0447\u043a\u0438 \u0414\u043e\u043c\", \u00e8 una delle due camere (quella bassa) dell'Assemblea parlamentare della Bosnia ed Erzegovina (l'altra \u00e8 la Camera dei popoli).\nLa Camera dei rappresentanti consiste di 42 membri eletti con il sistema proporzionale. 28 membri sono eletti dalla Federazione di Bosnia ed Erzegovina, mentre 13 dalla Repubblica Serba. Le elezioni si svolgono ogni quattro anni; l'ultima si \u00e8 tenuta il 12 ottobre 2014. Il compito principale di questa camera, insieme a quella alta, \u00e8 esercitare il potere legislativo."}
{"id": "1359302", "revid": "767487", "url": "https://it.wikipedia.org/wiki?curid=1359302", "title": "P\u0103uli\u0219", "text": "P\u0103uli\u0219 \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 4 villaggi: Bara\u021bca, Cladova, P\u0103uli\u0219, S\u00e2mb\u0103teni.\nTra i luoghi di interesse del comune, si trovano un insediamento fortificato con una chiesa, costruiti tra il XIV ed il XVI secolo, e un parco botanico, dove crescono esemplari di tasso, magnolia e pino dell'Himalaya."}
{"id": "1359304", "revid": "287204", "url": "https://it.wikipedia.org/wiki?curid=1359304", "title": "Paulis", "text": ""}
{"id": "1359309", "revid": "125247322", "url": "https://it.wikipedia.org/wiki?curid=1359309", "title": "Don Wilson (attore 1954)", "text": "\u00c8 famoso per i ruoli nei film d'azione, tra cui una serie prodotta da Roger Corman e chiamata \"Bloodfist\". Il suo primo film fu \"Corman's Killer Instinct\".\nBiografia.\nDi padre statunitense e madre giapponese, Wilson ebbe una carriera lunga e piena di successo. Forse fu il meglio conosciuto ed il pi\u00f9 affermato kickboxer del suo periodo. Fu uno dei pochi kickboxer americani di quel periodo (anni ottanta) ad andare in Thailandia e competere con il Muay Thai attenendosi alle regole del posto. Quelle regole differivano dalla kickboxing che era pi\u00f9 occidentalizzata a quel tempo, per esempio la kickboxing americana permette solo i colpi sopra la cintura, con le tecniche di boxe. Nel Muay Thai invece erano consentiti, come oggi, i calci alle gambe, le gomitate e le ginocchiate.\nWilson vinse un totale di 11 titoli mondiali con giurie approvanti di diverse federazioni, tra le quali IKF, WKC, WKA, KICK, ISKA, STAR e la PKO. Il 5 maggio 1999 a Lowell negli Stati Uniti vinse il titolo mondiale di pesi medi sconfiggendo Dick Kimber. Alla fine del terzo round Wilson esplose con una raffica che fin\u00ec Kimber al tappeto. L'arbitro Dan Stell cont\u00f2 Kimber fuori dal tappeto, un conteggio che avvenne nel break. Kimber durante il conteggio non si rialz\u00f2.\nNon essendo mai stato sfidato per il suo titolo, Wilson spontaneamente si ritir\u00f2, per andare nella categoria di pesi leggeri dove finalmente si ritir\u00f2 pochi anni dopo.\nWilson fu anche un telecronista e intervistatore dei primi eventi dell'Ultimate Fighting Championship. Stette molto tempo tanto da voler combattere nella UFC per richiesta dei fan, ma non accadde. And\u00f2 a fare il telecronista per la KOTC.\nAlcuni film a cui partecip\u00f2 furono: \"Futurekick\", \"Bloodfist\" 1-8, \"Ring of Fire\" 1, 2 e 3, \"\", \"Operation Cobra\", \"Blackbelt\", \"Cyber Tracker\" 1 e 2, \"Sci Fighters\", \"Redemption\", \"Capitol Conspiracy\", e \"Batman Forever\" (come capo della \"Neon Gang\").\nSi spos\u00f2 nel 1996 con la famosa truccatrice di film e artisti televisivi Kathleen Karridene. Ebbero tre figli: Jonathan, Drayden e Aubrianna.\nRecord di kickboxing.\nSecondo la rivista \"Inside Kung-Fu Presents Kickboxing Magazine\" (agosto 1992), i suoi record di kickboxing presentavano 69 vittorie, 5 sconfitte, 2 pareggi, 46 vittorie per knockout e 6 per kick-knockout. A pagina 64, per il primo incontro di Wilson con Bill Knoblok a Orlando a dicembre del 1974 furono elencati 3 round no-contest. Comunque a pagina 52 negli stessi risultati Wilson riguardo al suo combattimento con Knoblok disse: \"Bill ha vinto il terzo round per pi\u00f9 punti ma io ho vinto il primo. Cos\u00ec ha vinto l'incontro.\" Oggi il risultato ufficiale di questo match fu no-contest, perch\u00e9 quando decise di combattere per la PKA, Joe Corley sent\u00ec che le regole dell'incontro erano abbastanza diverse da quelle del PKA, e disse a Wilson di escluderlo."}
{"id": "1359312", "revid": "253269", "url": "https://it.wikipedia.org/wiki?curid=1359312", "title": "Vera Miles", "text": "Biografia.\nNacque in Oklahoma e trascorse l'adolescenza in Kansas, a Pratt e Wichita, dove si diplom\u00f2 presso la \"Wichita North High School\", lavorando la sera come operatrice dattilografa per la Western Union. Dopo gli inizi come modella, nel 1948 vinse il titolo di Miss Kansas e si classific\u00f2 terza al concorso per Miss America.\nIntrapresa nel 1951 la carriera di attrice ed ottenuti i primi importanti ruoli in \"L'indiana bianca\" (1953) di Gordon Douglas e \"Wichita\" (1955) di Jacques Tourneur, venne diretta da grandi registi, tra cui John Ford nei due celebri western \"Sentieri selvaggi\" (1956) e \"L'uomo che uccise Liberty Valance\" (1962), Henry Hathaway nel thriller \"23 passi dal delitto\" (1956), Robert Aldrich nel dramma sentimentale \"Foglie d'autunno\" (1956), Melville Shavelson nella commedia \"Giacomo il bello\" (1957). Nel 1955 interpret\u00f2 la parte di Jane in \"Tarzan e la giungla proibita\" di Harold D. Schuster (1955), accanto a Gordon Scott, che la Miles spos\u00f2 l'anno dopo. \nLa svolta nella carriera cinematografica giunse nel 1956 con il ruolo della protagonista (giudicato di \"vitale drammaticit\u00e0\") in \"Il ladro\" di Alfred Hitchcock, accanto a Henry Fonda. Proprio il maestro inglese, dopo la sua ottima prova in questo film, voleva lanciare l'attrice come una nuova star, rimodellandone sensibilmente l'immagine e affidandole l'anno successivo il ruolo della protagonista di \"La donna che visse due volte\" accanto a James Stewart, ma la Miles dovette rinunciare perch\u00e9 rimasta incinta. , che poi affid\u00f2 la parte a Kim Novak. Dal 1957 apparve in film di vario genere, tra cui \"Sono un agente FBI\" (1959) di Mervyn LeRoy, accanto a James Stewart, \"Quasi una truffa\" (1959) di Guy Hamilton, \"Psyco\" (1960) di Hitchcock, al fianco di Anthony Perkins e Janet Leigh e con cui onor\u00f2 il contratto con la Paramount Pictures interrotto per la gravidanza, \"Jovanka e le altre\" (1960) di Martin Ritt e \"Il sentiero degli amanti\" (1961) di David Miller.\nIn seguito venne impiegata con successo in diverse commedie prodotte soprattutto dalla Disney, come \"Tigre in agguato\" (1964), \"I cacciatori del lago d'argento\" (1965) e \"I ragazzi di Camp Siddons\" (1966), tutti diretti da Norman Tokar, \"Il fantasma ci sta\" (1967) di William Castle e \"Il gigante buono\" (1967) di James Neilson. Interpret\u00f2 ruoli significativi anche in film drammatici come \"Il sergente Ryker\" (1968) di Buzz Kulik, \"Kona Coast\" (1968) di Lamont Johnson e \"Uomini d'amianto contro l'inferno\" (1968) di Andrew V. McLaglen. Dopo avere continuato a prendere parte a film per famiglie, intorno alla met\u00e0 degli anni settanta la Miles inizi\u00f2 a diradare le apparizioni sul grande schermo per privilegiare quelle televisive; notevole tuttavia fu nel 1983 la sua partecipazione a \"Psycho II\" di Richard Franklin, primo sequel di successo del capolavoro hitchcockiano, nel quale imperson\u00f2 lo stesso ruolo di oltre vent'anni prima e nuovamente accanto a Perkins. Nel 1985 apparve con un cameo in \"Tutto in una notte\" di John Landis. La sua ultima apparizione cinematografica risale a \"Vite separate\" (1995) di David Madden.\nLunga e importante fu anche la carriera televisiva sin dal 1954, che vide la sua partecipazione alle principali serie televisive statunitensi soprattutto degli anni sessanta, tra cui \"L'ora di Hitchcock\" (in due episodi, nel 1962 e 1965) e settanta, oltre che ad alcune pellicole TV; la sua ultima apparizione sul piccolo schermo risale al 1985 in un episodio della celebre serie \"La signora in giallo\".\nNel 1960 le venne assegnata una stella sulla Hollywood Walk of Fame. che abbia dichiarato il suo disappunto per i libri su Alfred Hitchcock scritti da Donald Spoto, insistendo sul fatto che le ripetute affermazioni secondo cui alla met\u00e0 anni cinquanta ebbe contrasti col regista sul set sono false, e che invece pensa a Hitchcock \"molto affettuosamente\". Da molti anni si \u00e8 ritirata a vita privata e ha rinunciato ad apparire in pubblico. Risiede a Palm Desert, in California.\nVita privata.\nVera Miles si \u00e8 sposata quattro volte: nel 1948 con Bob Miles, dal quale ebbe due figli, Debra (nata nel 1950) e Kelley (nata nel 1952, anch'essa attrice e scrittrice), dal quale divorzi\u00f2 nel 1954; nel 1954 con l'attore Gordon Scott, dal quale ebbe un figlio, Michael (nato nel 1957) e divorzi\u00f2 nel 1959; nel 1960 con Keith Larsen, dal quale ebbe un figlio, Erik (nato nel 1961, attore), e dal quale divorzi\u00f2 nel 1971. Nel 1973 spos\u00f2 il tecnico del suono britannico Bob Jones, da cui divorzi\u00f2 nel 1975."}
{"id": "1359313", "revid": "960795", "url": "https://it.wikipedia.org/wiki?curid=1359313", "title": "Staraja Poltavka", "text": "Staraja Poltavka (in lingua russa \u0421\u0442\u0430\u0440\u0430\u044f \u041f\u043e\u043b\u0442\u0430\u0432\u043a\u0430) \u00e8 un villaggio di 4.000 abitanti situata nell'Oblast' di Volgograd, in Russia."}
{"id": "1359314", "revid": "1005847", "url": "https://it.wikipedia.org/wiki?curid=1359314", "title": "Nikola \u0160piri\u0107", "text": "Biografia.\nFrequent\u00f2 le scuole primarie a Drvar, le superiori e l'universit\u00e0 a Sarajevo. Detiene un Ph.D. in economia. La tesi di laurea \u00e8 stata sulla finanza monetaria e pubblica.\nProfessore di economia all'Universit\u00e0 di Banja Luka dal 1992, dal 2007 al 2012 \u00e8 stato Primo ministro della Bosnia ed Erzegovina, mentre dal 2012 al 2015 ha ricoperto la carica di ministro delle finanze.\nDal 2000 al 2002 \u00e8 stato componente della Camera dei popoli della Bosnia ed Erzegovina, ove \u00e8 stato rieletto alle elezioni del 2018."}
{"id": "1359315", "revid": "484362", "url": "https://it.wikipedia.org/wiki?curid=1359315", "title": "Nicola Occhiocupo", "text": "Attivit\u00e0 accademica.\n\u00c8 Professore emerito di Diritto Costituzionale della Universit\u00e0 degli Studi di Parma, della quale \u00e8 stato eletto quattro volte Rettore, e due volte Preside della Facolt\u00e0 di Giurisprudenza. In tale Facolt\u00e0, avvia e sviluppa la sua attivit\u00e0 didattica, accademica e scientifica ed assume la responsabilit\u00e0 della Cattedra di Diritto Costituzionale, come incaricato prima e come ordinario dopo, dal 1974 fino al collocamento fuori ruolo, il 31 marzo 2000, a seguito della nomina a Componente dell\u2019Autorit\u00e0 Garante della Concorrenza e del Mercato, durata per tutto il periodo del mandato, fino al marzo 2007, quando riprende l\u2019attivit\u00e0 di docente.\nAttivit\u00e0 scientifica.\nLa produzione scientifica del Prof. Occhiocupo investe tematiche centrali del Diritto costituzionale analizzate, in una puntuale visione sistematica, con richiami a teorie generali, al diritto straniero, alla storia, a vicende politiche, e propone percorsi di ricerca innovativi che hanno aperto prospettive, di indagine e dibattito, tuttora di rilevante attualit\u00e0 nell'agenda dottrinale, giurisprudenziale, e politica del Paese. Ha come filo conduttore costante la Costituzione, la sua ispirazione di fondo, i principi fondamentali, ed \u00e8 proteso a cogliere - nel rigoroso rispetto del metodo e degli strumenti della scienza giuridica - le direttrici di movimento e di sviluppo dell'evoluzione storica della realt\u00e0 sociale, fonte e forza primigenia del diritto.\nIncarichi accademici e istituzionali.\n\u2022 Componente dell'Autorit\u00e0 Garante della Concorrenza e del Mercato (AGCM), dall'aprile 2000 al marzo 2007, nominato dai Presidenti del Senato della\nRepubblica e della Camera dei Deputati.\n\u2022 Eletto quattro volte Rettore dell'Universit\u00e0 degli Studi di Parma (1\u00ba novembre 1989 - 31 marzo 2000, data in cui interrompe il mandato a seguito della nomina a\ncomponente dell'AGCM).\n\u2022 Eletto due volte Preside della Facolt\u00e0 di Giurisprudenza della Universit\u00e0 degli Studi di Parma (1\u00ba novembre 1984 - 31 ottobre 1989).\n\u2022 Eletto Presidente del Collegio Europeo di Parma, (1988 - marzo 2000), di cui \u00e8 promotore e cofondatore.\n\u2022 Eletto Presidente del Parco Scientifico e Tecnologico di Parma (1997 - marzo 2000).\n\u2022 Componente di diritto, quale Rettore, del Consiglio Generale dell'Ordine Costantiniano di San Giorgio, del Consiglio della Fondazione Magnani Rocca di\nParma, dell'Istituto di Studi Verdiani di Parma.\n\u2022 Presidente del Nucleo di Valutazione della Libera Universit\u00e0 S. Pio V (2009-2011).\n\u2022 Preside f.f. della Facolt\u00e0 di Scienze Morali, Giuridiche ed Economiche dell'Universit\u00e0 Nazionale della Somalia, per delega del prof. Alberto Trabucchi,\nPresidente del Comitato Tecnico dell'Universit\u00e0 degli Studi di Padova per l'Universit\u00e0 Nazionale della Somalia (Anni Accademici semestrali 1971-72 / 1972-73).\nScritti.\n Volumi\n\u2022 \"Il Segretariato Generale della Presidenza della Repubblica\", Giuffr\u00e8, Milano, 1973, pp.\u00a0XVI - 444.\n\u2022 \"La \u201cCamera delle Regioni\u201d\", Giuffr\u00e8, Milano, 1975, pp.\u00a01\u201380, pubblicato anche in Scritti in onore di Costantino Mortati. Aspetti e tendenze del diritto costituzionale, 4, Giuffr\u00e8, Milano, 1977, pp.\u00a0385 ss..\n\u2022 \"La Corte Costituzionale tra norma giuridica e realt\u00e0 sociale. Bilancio di vent'anni di attivit\u00e0\" (curatore), il Mulino, Bologna, 1978, pp.\u00a0528, ristampato da Cedam, Padova, 1984, pp.\u00a0528. Il volume contiene gli \u201catti\u201d del Convegno, promosso ed organizzato dal Curatore nella Facolt\u00e0 di Giurisprudenza dell'Universit\u00e0 di Parma, 27-30 maggio 1976.\n\u2022 \"La Corte Costituzionale come giudice di \u201copportunit\u00e0\u201d delle leggi\", il Mulino, Bologna, 1978, pp.\u00a013\u201375, pubblicato nel volume sub. 3, e, in versione non integrale, in Giurisprudenza Costituzionale, 1977, I, 1698 ss., (ripubblicato nel volume Costituzione e Corte Costituzionale. Percorsi di un rapporto \u201cgenetico\u201d e indissolubile, Giuffr\u00e8, Milano, 2010, pp.\u00a057 ss.).\n\u2022 \"Liberazione e promozione umana nella Costituzione. Unit\u00e0 di valori nella pluralit\u00e0 di posizioni\", Giuffr\u00e8, Milano, 1983, pp.\u00a01\u201396, ristampato con introduzione ed\nintegrazioni, 1988 e 1995, pp.\u00a01\u2013120, e 1995.\n\u2022 \"La Corte Costituzionale: \u201cesigenza intrinseca\u201d della Costituzione repubblicana\", Laterza, Bari-Roma, 2006, pp.\u00a01\u2013100, e in S. Labriola (a cura di), \"Valori e principi del regime repubblicano\", 3, \"Legalit\u00e0 e Garanzie\", Laterza, Bari-Roma, 2006, pp.\u00a0461\u2013563, (ripubblicato nel volume \"Costituzione e Corte Costituzionale\". Percorsi di un rapporto \u201cgenetico\u201d e indissolubile, Giuffr\u00e9, Milano, 2010, pp.\u00a01 ss.).\n\u2022 \"Costituzione e Corte Costituzionale. Percorsi di un rapporto \u201cgenetico\u201d dinamico e indissolubile\", Giuffr\u00e8, Milano, 2010, pp.\u00a0IX-XIV-289.\nArticoli, relazioni, voci in Enciclopedie\n\u2022 L'Ente regionale e la designazione del suo Capoluogo, in Rivista Trimestrale di Diritto Pubblico, 1964, pp.\u00a0383 ss.\n\u2022 Dalle dimissioni del Gabinetto Fanfani alla formazione del Governo Moro. Cronache di una crisi di Governo, in Rassegna Diritto Pubblico, 1964, pp.\u00a0273 ss.\n\u2022 Proposte e dibattiti sulla \u201cCamera delle Regioni\u201d, in Le Regioni, 1976, pp.\u00a0749 ss.\n\u2022 Considerazioni sul valore delle garanzie processuali nella Costituzione repubblicana e nella Convenzione europea, in Studi Parmensi, vol. XVIII, Giuffr\u00e8, Milano, 1977, pp.\u00a0297 ss.\n\u2022 Intervento al convegno sul tema Le intese tra Stato e Confessioni religiose. Problemi e prospettive, nel volume dello stesso titolo, curato da C. Mirabelli, Giuffr\u00e8, Milano, 1978, pp.\u00a0181 ss.\n\u2022 Il diritto ad un giudice \u201cindipendente ed imparziale\u201d del personale dipendente degli organi costituzionali e della Corte dei Conti, in Diritto e Societ\u00e0, 1979, pp.\u00a0737 ss., e in Studi Parmensi, 1979, pp.\u00a057 ss. (ripubblicato nel volume Costituzione e CorteCostituzionale. Percorsi di un rapporto \u201cgenetico\u201d dinamico e indissolubile,\nGiuffr\u00e8, Milano, 2010, pp.\u00a0151 ss.).\n\u2022 \u201cTeologia dei corpi separati\u201d e partecipazione di troppo ad un conflitto di attribuzione tra organi supremi in Giurisprudenza Costituzionale, I, 1980, pp.\u00a01421\nss. (ripubblicato nel volume Costituzione e Corte Costituzionale. Percorsi di un rapporto \u201cgenetico\u201d dinamico e indissolubile, Giuffr\u00e8, Milano, 2010, pp.\u00a0231 ss.).\n\u2022 Gli organi costituzionali \u201clegibus soluti\u201d, in Studi Parmensi, 1983, pp.\u00a01 ss., in Giurisprudenza italiana, 1985, IV, pp.\u00a0102 ss.; in Studi in onore di Ugo Gualazzini,\nIII, Giuffr\u00e9, Milano, 1986, pp.\u00a01 ss. (ripubblicato nel volume Costituzione e Corte Costituzionale. Percorsi di un rapporto \u201cgenetico\u201d dinamico e indissolubile Giuffr\u00e8,\nMilano, 2010, pp.\u00a0239 ss.).\n\u2022 \u201cSovranit\u00e0\u201d delle Camere e \u201cdiniego di giustizia\u201d nella giurisprudenza della Corte Costituzionale, in Diritto processuale amministrativo, 1986, 2, pp.\u00a0245 ss.,\n(ripubblicato nel volume Costituzione e Corte Costituzionale. Percorsi di un rapporto\u201dgenetico\u201d dinamico e indissolubile, Giuffr\u00e8, Milano, 2010, 259 ss.).\n\u2022 Profili essenziali del \u201cprogetto di societ\u00e0 e stato\u201d delineato nella Costituzione repubblicana, in Diritto e Societ\u00e0, 1987, pp.\u00a0345 ss., relazione tenuta al Convengo\n\u201cLe strade della Costituzione\u201d, promosso ed organizzato dal Centro Studi Giuridici di Pontremoli, 8-11 dicembre 1983.\n\u2022 Costituzione italiana e \u201craccomandazioni\u201d di organismi europei per una disciplina normativa della c.d. ingegneria genetica, in Diritto e Societ\u00e0, 1988, pp.\u00a0499 ss..\n\u2022 Autodichia, in Enciclopedia Giuridica Treccani, IV, Roma, 1988, ristampato nel volume Costituzione e Corte Costituzionale, Percorsi di un rapporto \u201cgenetico\u201d\ndinamico e indissolubile, Giuffr\u00e8, Milano, 2010, pp.\u00a0275 ss..\n\u2022 Le Regioni in Parlamento. Attualit\u00e0 di una ormai antica proposta: la Camera delle Regioni, in Le Regioni, 1989, pp.\u00a01333 ss., e in Studi Parmensi, 1990, pp.\u00a0179 ss.\n\u2022 Costituzione e autonomia normativa delle Universit\u00e0, ne Il Foro italiano, 1990, pp.\u00a01 ss., in AA.VV., L'Autonomia universitaria, Cedam, Padova, 1990, 11 ss., volume recante gli \u201catti\u201d del Convegno promosso dall'Associazione Italiana dei Costituzionalisti, tenutosi il 25 novembre 1988, nell'Universit\u00e0 di Studi di Bologna,\nnel quadro delle manifestazioni per il IX Centenario della Universit\u00e0 di Bologna; in Studi Parmensi, 1992, pp.\u00a0433 ss., in Universitas, n. 1, 1990, pp.\u00a025 ss..\n\u2022 Presidenza della Repubblica, in Enciclopedia Giuridica Treccani, 1991.\n\u2022 Senato della Repubblica, in Enciclopedia Giuridica Treccani, 1991.\n\u2022 Profili costituzionali dell'assistenza in psichiatria, in Studi Parmensi, 1992, pp.\u00a0455 ss., (relazione tenuta, il 17 novembre 1990, alla Conferenza internazionale \u201cL'Esprit Humain\u201d, promossa ed organizzata dal Pontificium Consilium de Apostolatu pro Valetudinis Administris, Citt\u00e0 del Vaticano.\n\u2022 L'accesso all'istruzione superiore in Europa e l'Universit\u00e0 degli Studi di Parma, Parma, 1993, volume contenente le relazioni anche di N. Occhiocupo, Rettore\ndell'Ateneo parmense, sul tema della conferenza congiunta tra Consiglio d'Europa, Commissione della Comunit\u00e0 europea e Universit\u00e0 di Parma, svoltasi a Parma dal 13 al 16 ottobre 1992. Le conclusioni sul tema, secondo la prassi del Consiglio d'Europa, si tengono a Parma, in una seconda Conferenza congiunta dal 18 al 20 settembre 1995, con la partecipazione del Presidente della Repubblica, Luigi Scalfaro, e di tutti i Rettori delle Universit\u00e0 italiane ed altri interventi del Rettore\ndell'Ateneo Parmense.\n\u2022 I diritti nella Costituzione italiana, in AA.VV., Ristendere i diritti umani?, Edizioni \u201cRezzara\u201d, Vicenza, 1993, relazione tenuta al 25\u00ba Convegno su problemi\ninternazionali, promosso dall'Istituto \u201cRezzara\u201d di Vicenza, svoltasi a Recoaro Terme, dall'11 al 13 settembre 1992, sul tema \u201cVerso una ristesura dei diritti\nfondamentali dell'uomo?\u201d.\n\u2022 Il Governo degli Atenei, in AA.VV., La sfida dell'autonomia universitaria, Padova, 1995, pp.\u00a0173 ss., relazione tenuta nell'ambito della Conferenza nazionale\ndell'Universit\u00e0, promossa dalla Conferenza permanente dei Rettori e dal Ministero dell'Universit\u00e0 e dalla Ricerca Scientifica e Tecnologia, svoltasi a Padova, dal 16 al 18 giugno 1994.\n\u2022 La cornice costituzionale della cooperazione e dell'economia sociale, in AA.VV., Cooperative ed economia sociale a 150 anni da Rochdale, Unipolis, Bologna, 1996, pp.\u00a0333 ss., relazione tenuta nell'ambito del Forum internazionale promosso dalla Coop Consumatori Nordest ed altre societ\u00e0 del mondo cooperativo italiano, tenutosi a Reggio Emilia dal 4 al 6 maggio 1995.\n\u2022 In occasione dei primi 150 anni da Rochdale, Parma, Club Agora, 1996.\n\u2022 Giovanni Paolo II: \u201cservo e difensore\u201d dei diritti umani, in A. Loiodice e M. Vari (a cura di), Giovanni Paolo II. Le vie della giustizia. Itinerari per il terzo millennio,\nRoma, 2004, pp.\u00a0266 ss. \n\u2022 Il presente della famiglia, in L. Leuzzi e G.P. Milano (a cura di), La famiglia in Europa, Cantagalli, Siena, 2005.\n\u2022 Riforma della Costituzione. Il nuovo Senato: \u201cfederale\u201d di nome ma non di fatto, in \u201cCronache dal foro parmense\u201d, Parma, giugno 2005.\n\u2022 Piccola storia dell'attualit\u00e0 della Costituzione, ne il Mulino, 4, 2006, pp.\u00a0670 ss.\n\u2022 Banche e concorrenza. Il ruolo dell'Autorit\u00e0 Garante [della Concorrenza e del Mercato], ne il Mulino, 3, 2007, pp.\u00a0241 ss..\n\u2022 \u201cSociet\u00e0 della conoscenza\u201d e ruolo strategico delle Universit\u00e0, in Scritti in onore di Michele Scudiero, III, Jovene, Napoli, 2008, pp.\u00a01503 ss., e in Studi parlamentari e di politica costituzionale, n. 155-156, 2007, pp.\u00a0175 ss.\n\u2022 Costituzione e riforma dello Stato, in Federalismi.it, n. 7, 2009, relazione riveduta, svolta al Convegno nazionale dell'Associazione Nazionale Funzionari\nAmministrazione Civile degli Interni (ANFACI), nel trentesimo anniversario della fondazione dell'Associazione (10-12 ottobre 2008), pubblicata, non rivista, nel\nvolume contenente gli \u201catti\u201d, con il titolo \u201cLe sfide complesse del Nuovo nella continuit\u00e0 dei principi e dei valori della Carta Costituzionale\u201d, Roma, 2008.\n\u2022 La Corte Europea dei diritti dell'uomo d\u00e0 il suo imprimatur all'autodichia della Camera dei Deputati e degli altri organi costituzionali dello Stato italiano, ne Il\nDiritto dell'Unione Europea, n. 2, 2010, pp.\u00a0425 ss., e in Forum Quaderni costituzionali, 2010, www.forumcostituzionale.it, con il titolo Alla ricerca di un giudice: a Berlino, ieri; a Strasburgo, oggi; a Lussemburgo e a Roma, domani, forse, ora in Scritti in on. di Alessandro Pace, III, Napoli, Editoriale Scientifico, 2012.\n\u2022 Persona umana e Costituzione. Attualit\u00e0 e validit\u00e0 di una scelta, in C. Mirabelli (a cura di), La Costituzione Repubblicana. Fondamenti, principi e valori, tra attualit\u00e0 e prospettive, Ares, Roma, 2010, pp.\u00a066 ss., volume contenente gli atti del Convegno promosso ed organizzato dal Vicariato, svoltosi nella Pontificia Universit\u00e0 Lateranese, dall'11 al 15 novembre 2008.\n\u2022 Costituzione, persona umana, mercato concorrenziale, nel volume 20 anni di Antitrust. L'evoluzione dell'Autorit\u00e0 Garante della Concorrenza e del Mercato, t. 1,\nGiappichelli, Torino, 2010, pp.\u00a0197 ss., e nella rivista dell'Associazione Italiana dei Costituzionalisti, 2010.\n\u2022 La \u201cstrategia unitaria\u201d di Giuseppe Dossetti nella elaborazione della Costituzione, in Federalismi.it, n. 15, 2011; nel volume AA.VV. \u201cPer l'Italia 150 anni di\ncittadinanze attive, Esedra, Padova, 2011, promosso dal Movimento di Volontariato Italiano, nell'ambito delle celebrazioni per il 150\u00ba Anniversario dell'Unit\u00e0 d'Italia e dell'Anno Europeo del Volontariato; in Studi parlamentari e di politica costituzionale, t. 2 del volume in onore di Nicola Greco, Edistudio, Roma, 2011,\npp. 159 ss..\n\u2022 La Costituzione come bussola, in AA.VV., Decisione conflitti controlli, volume contenente gli \u201catti\u201d del Convegno annuale dell'Associazione Italiana dei\nCostituzionalisti, Parma, dal 29 al 30 ottobre 2010, Jovene Editore, Napoli, 2012, IXXII.\n\u2022 Organi costituzionali e \u201cteologia dei corpi separati\u201d dello Stato, in Rassegna Parlamentare, n. 1, 2015, pp.\u00a0123 ss..\n\u2022 L'universit\u00e0 per un nuovo umanesimo. Nuova Antologia (2276). pp.\u00a0314\u2013317. ISSN 0029-6147, 2015. \n\u2022 La \u201cstrategia unitaria\u201d di Giuseppe Dossetti nella elaborazione della Costituzione, in Federalismi.it, n. 15, 2011; nel volume AA.VV. \u201cPer l\u2019Italia 150 anni di cittadinanze attive, Esedra, Padova, 2011, promosso dal Movimento di Volontariato Italiano, nell\u2019ambito delle celebrazioni per il 150\u00ba Anniversario dell\u2019Unit\u00e0 d\u2019Italia e dell\u2019Anno Europeo del Volontariato; in Studi parlamentari e di politica costituzionale, t. 2 del volume in onore di Nicola Greco, Edistudio, Roma, 2011, pp. 159 ss.. \n\u2022 La Costituzione come bussola, in AA.VV., Decisione conflitti controlli, volume contenente gli \u201catti\u201d del Convegno annuale dell\u2019Associazione Italiana dei Costituzionalisti, Parma, dal 29 al 30 ottobre 2010, Jovene Editore, Napoli, 2012, IX-XII.\n\u2022 L\u2019Universit\u00e0 per un nuovo umanesimo, in Nuova Antologia, ottobre-dicembre 2015, 314 ss. \n\u2022 Organi costituzionali e \u201cteologia dei corpi separati\u201d dello Stato, in M. Boni (a cura di), L\u2019autonomia degli Organi costituzionali alla prova delle riforme. Il ruolo della dirigenza (Atti del convegno svolto a Roma presso il Palazzo della Consulta il 19 maggio 2014), Roma, Corte Costituzionale, 2015, pp. 39 ss.; in Rassegna Parlamentare, n. 1, 2015, pp. 123 ss. \n\u2022 Una intesa lungimirante: la centralit\u00e0 della persona. A settanta anni dalla Costituzione, in Nuova Antologia, luglio-settembre 2018, 29 ss.\nAltri ruoli.\n\u2022 Socio fondatore dell'Associazione Italiana dei Costituzionalisti (AIC), eletto componente del Consiglio Direttivo (1997-2000).\n\u2022 Socio fondatore dell'Associazione Universitaria di Studi Europei (AUSE).\n\u2022 Componente della Societ\u00e0 Italiana per il Progresso delle Scienze (SIPS) del cui Comitato Scientifico \u00e8 membro.\n\u2022 Socio dell'Istituto per la Documentazione e gli Studi Legislativi (ISLE).\n\u2022 Componente della Commissione di assegnazione del Premio \u201cMaestro del diritto - Duca di Amalfi\u201d, istituito dalla Citt\u00e0 di Amalfi (1999-2005).\n\u2022 Componente della Commissione giudicatrice del Premio Nazionale per tesi di dottorato di ricerca sul tema dei diritti umani, promossa dall'Istituto di Studi Politici S. Pio V di Roma.\nRiconoscimenti.\nL\u2019Amministrazione Comunale di Pescara gli ha assegnato la Civica Benemerenza \u201cCiatt\u00e8 d\u2019Oro\u201d;\nNel 1998 l'Amministrazione Comunale di Parma gli ha assegnato il Premio Sant'Ilario d'Oro, massima onorificenza cittadina quale riconoscimento per coloro che hanno portato lustro alla citt\u00e0 a livello nazionale ed internazionale.\nNel 2013 l\u2019Universit\u00e0 degli Studi \u201cG. d\u2019Annunzio\u201d di Chieti-Pescara gli ha assegnato l\u2019onorificenza della Minerva."}
{"id": "1359316", "revid": "1983214", "url": "https://it.wikipedia.org/wiki?curid=1359316", "title": "Peregu Mare", "text": "Peregu Mare (ungh.: \"Kispereg\") \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 2 villaggi: Peregu Mare e Peregu Mic.\nL'economia del comune \u00e8 prettamente rurale, basata sull'agricoltura e sull'allevamento degli animali."}
{"id": "1359320", "revid": "960795", "url": "https://it.wikipedia.org/wiki?curid=1359320", "title": "Char'kovka", "text": "Char'kovka (in lingua russa \u0425\u0430\u0440\u044c\u043a\u043e\u0432\u043a\u0430) \u00e8 un villaggio (selo) della Russia meridionale, nell'oblast' di Volgograd. La citt\u00e0 fu fondata il 1\u00ba giugno 1841."}
{"id": "1359327", "revid": "228587", "url": "https://it.wikipedia.org/wiki?curid=1359327", "title": "Pinciara", "text": ""}
{"id": "1359331", "revid": "180559", "url": "https://it.wikipedia.org/wiki?curid=1359331", "title": "Savinka (Oblast' di Volgograd)", "text": "Savinka \u00e8 una localit\u00e0 di 3.600 abitanti dell'Oblast' di Volgograd, in Russia."}
{"id": "1359334", "revid": "228587", "url": "https://it.wikipedia.org/wiki?curid=1359334", "title": "Pinciaia", "text": ""}
{"id": "1359337", "revid": "287204", "url": "https://it.wikipedia.org/wiki?curid=1359337", "title": "Nikola Spiric", "text": ""}
{"id": "1359338", "revid": "228587", "url": "https://it.wikipedia.org/wiki?curid=1359338", "title": "Pingiaja", "text": ""}
{"id": "1359340", "revid": "110157", "url": "https://it.wikipedia.org/wiki?curid=1359340", "title": "Camera dei popoli della Bosnia ed Erzegovina", "text": "La Camera dei popoli della Bosnia Erzegovina (in bosniaco/croato: \"Dom naroda Bosne i Hercegovine\"; in serbo: \"\u0414\u043e\u043c \u043d\u0430\u0440\u043e\u0434\u0430 \u0411\u043e\u0441\u043d\u0435 \u0438 \u0425\u0435\u0440\u0446\u0435\u0433\u043e\u0432\u0438\u043d\u0435\") \u00e8 una delle due camere (quella alta) dell'Assemblea parlamentare della Bosnia ed Erzegovina (l'altra \u00e8 la Camera dei rappresentanti).\nLa Camera dei popoli conta 15 membri equamente distribuiti tra i tre popoli costitutivi della Bosnia ed Erzegovina. 5 bosgnacchi, 5 serbi e 5 croati. I membri sono nominati dai Parlamenti delle repubbliche costituenti. Il loro compito \u00e8 di assicurare il fatto che non venga approvata alcuna legge senza approvazione di tutti i tre i gruppi. Questo accordo non democratico \u00e8 molto impopolare in Bosnia, specialmente tra i bosgnacchi, ma il cambiamento del sistema dovrebbe paradossalmente essere approvato dalla Camera stessa.\nIl dettato costituzionale sulla composizione esclude la parte dei cittadini bosniaci ed erzegovesi che non appartengono ai tre popoli costitutivi ed \u00e8 stato dunque oggetto di una sentenza della Corte europea dei diritti dell'uomo (caso \"Sejdi\u0107 e Finci v. Bosnia ed Erzegovina\") del 2009 che impone le necessarie modifiche costituzionali per garantire l'uguaglianza di tutti i cittadini e la non discriminazione legata all'appartenenza a una particolare nazionalit\u00e0 nella rappresentanza parlamentare. Tali modifiche non sono mai state adottate per mancanza di accordi tra i partiti politici bosniaci."}
{"id": "1359343", "revid": "1983214", "url": "https://it.wikipedia.org/wiki?curid=1359343", "title": "Petri\u0219", "text": "Petri\u0219 (in ungherese \"Marospetres\") \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl comune \u00e8 formato dall'unione di 6 villaggi: Alma\u0219, Corbe\u0219ti, Ilteu, Ob\u00e2r\u0219ia, Seli\u0219te, Petri\u0219, Ro\u0219ia Nou\u0103.\nTra i luoghi di interesse turistico del comune, si trovano:"}
{"id": "1359347", "revid": "767487", "url": "https://it.wikipedia.org/wiki?curid=1359347", "title": "DJ Skee", "text": "Biografia.\nNoto per i suoi mixtape assieme a The Game e alla The Black Wall Street Records, conduce show in due radio diverse, Power 106 e Sirius Satellite Radio.\nDJ Skee \u00e8 diventato il deejay definitivo della West Coast, diventando membro ufficiale del \"circolo d'amministrazione\" del business legato al rap. Attualmente \u00e8 il DJ di The Game. La sua prima apparizione fu in \"300 Bars &amp; Runnin'\". Segu\u00ec il mixtape di The Game, \"You Know What It Is Vol.3\". The Game ha dichiarato che DJ Skee \u00e8 il suo DJ preferito.\nDJ Skee ospit\u00f2 il suo personale show di motori, l'Envy Expo, presso il Los Angeles Convention Center. DJ Skee ha collaborato nella produzione di mixtape anche con altri artisti, tra cui Snoop Dogg, Travis Barker, Paul Wall, Kanye West, Evidence e altri.\nAttualmente DJ Skee trasmette ogni giorno da Skee.Tv, uno show giornaliero sul suo stile di vita."}
{"id": "1359354", "revid": "240277", "url": "https://it.wikipedia.org/wiki?curid=1359354", "title": "Petris", "text": "La parola Petris pu\u00f2 riferirsi a diverse persone o luoghi:"}
{"id": "1359355", "revid": "108354723", "url": "https://it.wikipedia.org/wiki?curid=1359355", "title": "Donna al Caf\u00e8 Le Tambourin", "text": "Donna al Caf\u00e8 Le Tambourin \u00e8 un dipinto del pittore olandese Vincent van Gogh, realizzato nel 1887 e conservato al Museo Van Gogh di Amsterdam.\nDescrizione.\nAgostina Segatori era una donna nativa delle Marche che, una volta trasferitosi a Parigi, fece fortuna posando per Corot, Degas e G\u00e9r\u00f4me e aprendo un apprezzato cabaret, il Caf\u00e8 Le Tambourin: con lei van Gogh avrebbe avuto una relazione di breve durata, terminata tumultuosamente. Sempre il Caf\u00e8 Le Tambourin, poi, fu il teatro di un'esposizione organizzata da Vincent e da altri pittori, autodefinitesi \u00abpeintres du petit Boulevard\u00bb, in opposizione a quel \u00abGrand Boulevard\u00bb dove esponevano Monet, Sisley, Pissarro, Degas ed altri impressionisti che, nonostante le frizioni iniziali, iniziavano gradualmente ad acquistare notoriet\u00e0 nel bel mondo parigino.\nVan Gogh raffigura la Segatori seduta ad un tavolo del caff\u00e8, con una sigaretta abbandonata tra le dita, un boccale di birra davanti e lo sguardo perso nel vuoto, malinconico come non mai. L'atmosfera triste del quadro \u00e8 accentuata dal copricapo pateticamente vistoso della donna, nonch\u00e9 dallo sfondo cupo ancora legato al precedente periodo olandese del pittore. L'opera, in un certo senso, sembra quasi voler comunicare la sensazione di abbandono e di confusione di numerose donne che, arrivate nella capitale con effimeri sogni di successo, si ritrovavano perse nella prostituzione o nell'alcool.\nL'opera ha un importante precedente figurativo: si tratta, ovviamente, de \"L'assenzio\" di Edgar Degas, altro dipinto che denunciava la piaga dell'alcolismo. Se, tuttavia, nel capolavoro di Degas il senso di isolamento silenzioso che opprime le due figure \u00e8 pronunciatissimo, van Gogh preferisce ricolmare la sua tela di una tristezza flebile e vaporosa, calcata dall'atmosfera annebbiata e fumosa che avvolge il locale. Van Gogh, poi, in questo quadro ribadisce l'amore che lo legava all'arte dell'Estremo Oriente, meritevole di aver rivoluzionato la percezione delle prospettive e dei colori nella pittura occidentale. La portata di quell'evento \u00e8 qui ribadito dalle xilografie giapponesi che abbelliscono il tavolato della parete. L'opera, assumendo i toni di una vera e propria dichiarazione d'intenti, rimanda a un altro episodio iconografico fondamentale, il \"Ritratto di \u00c9mile Zola\" di \u00c9douard Manet. Fra le due opere, tuttavia, corre una discrepanza sostanziale, come evidenziato dal critico Rainer Metzger:"}
{"id": "1359357", "revid": "124247221", "url": "https://it.wikipedia.org/wiki?curid=1359357", "title": "Camaleonte (Marvel Comics)", "text": "Camaleonte (\"Chameleon\"), il cui vero nome \u00e8 Dmitri Smerdyakov, \u00e8 un personaggio dei fumetti creato su soggetti di Stan Lee e dal disegnatore, Steve Ditko, pubblicato dalla Marvel Comics. La sua prima apparizione \u00e8 in \"The Amazing Spider-Man\", vol. 1, n. 1 del marzo 1963. \u00c8 un supercriminale, tra i principali avversari dell'Uomo Ragno. Si tratta inoltre del primo nemico che Spider-Man combatte ripetutamente.\nBiografia del personaggio.\nEx spia del KGB, Dmitri Smerdyakov si trasfer\u00ec negli Stati Uniti utilizzando la sua abilit\u00e0 nei travestimenti per compiere furti e rapine, ma venne pi\u00f9 volte sconfitto dall'Uomo Ragno. Un giorno scopr\u00ec la vera identit\u00e0 dell'eroe costruendo dei robot con le sembianze dei genitori di Peter solo per farlo soffrire, in quanto lo riteneva responsabile della morte del fratellastro Kraven. In seguito rap\u00ec Mary Jane Watson attirando Peter sul ponte di Brooklyn dove gli disse che non voleva fargli del male e che lo amava; Peter gli rise in faccia e lui, dopo aver fatto la stessa cosa, si gett\u00f2 dal ponte inscenando il suicidio. Riappare ancora in diverse occasioni cercando di dare ancora del filo da torcere all'Uomo Ragno, ma venne sempre sconfitto.\nLa sfida.\nIl Camaleonte, senza conoscere la sua identit\u00e0, rapisce Peter, impersonandolo per un intero giorno. Il Camaleonte \u00e8 infatti al soldo di un ente terroristico e il suo lavoro consiste nel piazzare una bomba nell'ufficio del sindaco della Grande Mela, dove Peter lavora. Verr\u00e0 di nuovo fermato da Spidey ma non definitivamente. Il Camaleonte verr\u00e0 poi avvicinato dalla moglie di Kraven, desiderosa di vendetta nei confronti dell'Uomo Ragno, che lo ritiene responsabile della morte del marito.\nFino alla fine del mondo.\nDmitri si unisce ai Sinistri Sei guidati dal Dottor Octopus aiutandolo sia nel furto di tecnologia dal Baxter Building che del Cannone Zero all'Intelligencia. In seguito impersona Al Gore, all'assemblea delle Nazioni Unite, ma viene scoperto da Spider-Man, che fa irruzione sulla scena con i Vendicatori.\nSuperior Spider-Man.\nIl Camaleonte poi combatte Superior Spider-Man e i Vendicatori Segreti sull'Helicarrier dello S.H.I.E.L.D. Venne poi intrappolato da Otto e posto sotto il suo controllo mentale.\nPoteri e abilit\u00e0.\nIn origine, il Camaleonte non aveva poteri sovrumani e usava maschere di lattice e costumi elaborati per impersonare i suoi bersagli. Per fare ci\u00f2, ha implementato un dispositivo in una fibbia della cintura che emetteva un gas che lo aiutava a modellare le sue caratteristiche. Successivamente, ottene un microcomputer da Spencer Smythe per la fibbia della cintura che poteva essere programmato con i tratti del viso di centinaia di persone. La fibbia contiene anche un ricevitore video per analizzare l'aspetto di chiunque incontri in modo che possa duplicare le sue caratteristiche utilizzando impulsi elettrici. \nSuccessivamente, i poteri di Dmitri Smerdyakov vengono resi innati: la pigmentazione della sua pelle \u00e8 stata alterata chirurgicamente e resa geneticamente modificata da un siero in modo che possa assumere l'aspetto di chiunque a piacimento. Indossa anche un tessuto fatto di \"materiale di memoria\" che risponde agli impulsi nervosi e pu\u00f2 sembrare qualunque costume desideri essere.\n\u00c8 inoltre una spia di altissimo livello, con un passato al KBG. In tempi recenti, grazie alle pozioni di erbe di Kraven, il suo invecchiamento \u00e8 rallentato e possiede forza e resistenza in vetta alle possibilit\u00e0 umane, ma poich\u00e9 la sua forza \u00e8 molto inferiore a quella di Kraven, i suoi aumenti potrebbero non raggiungere un livello sovrumano.\nA parte i suoi vantaggi fisici, il Camaleonte \u00e8 un maestro del travestimento e un brillante attore e impressionista. \u00c8 anche un maestro nel creare maschere e trucchi realistici. \u00c8 un artista che cambia rapidamente e pu\u00f2 assumere un nuovo travestimento in meno di un minuto, sebbene non abbia pi\u00f9 bisogno di usare tali abilit\u00e0. Parla correntemente diverse lingue. Sebbene il Camaleonte non sia un genio scientifico, durante la sua maggiore durata di vita \u00e8 stato esposto a una vasta gamma di sofisticate tecnologie sperimentali, molte delle quali pu\u00f2 applicare efficacemente nei suoi schemi nefasti.\nAltri media.\nCinema.\nMarvel Cinematic Universe.\nL'identit\u00e0 civile del Camaleonte, Dmitri Smerdyakov, appare nel film del Marvel Cinematic Universe ' (2019), sequel di ' e \"\", interpretato da Numan Acar e doppiato in italiano da Francesco Sechi. \u00c8 raffigurato come un collaboratore di Nick Fury e non si fa alcun cenno all'alter ego fumettistico Camaleonte, sebbene si scopra che lo stesso Nick Fury era stato sostituito dallo Skrull mutaforma Talos per l'intera durata del film."}
{"id": "1359360", "revid": "1305772", "url": "https://it.wikipedia.org/wiki?curid=1359360", "title": "S\u0103veni (Boto\u0219ani)", "text": "S\u0103veni \u00e8 una citt\u00e0 della Romania di 8.156 abitanti, unicata nel distretto di Boto\u0219ani, nella regione storica della Moldavia.\nFanno parte dell'area amministrativa anche le localit\u00e0 di Bodeasa, Bozieni, Chi\u0219c\u0103reni, Petricani e Sat Nou."}
{"id": "1359361", "revid": "729019", "url": "https://it.wikipedia.org/wiki?curid=1359361", "title": "Attribuzione delle opere di Shakespeare", "text": "Il dibattito sullattribuzione delle opere di Shakespeare ha avuto inizio nel diciottesimo secolo e riguarda la discussione se le opere attribuite a William Shakespeare di Stratford-on-Avon possano essere state scritte da altro autore o da un gruppo di letterati. Sono stati proposti numerosi candidati, tra cui Francesco Bacone, Edward de Vere, Giovanni Florio, Christopher Marlowe, William Stanley, Robert Devereux, Mary Sidney e altri candidati\nIl dibattito.\nA generare questo dibattito sono le limitate informazioni biografiche relative a William Shakespeare. Lo studioso inglese del Settecento George Steevens, in un passo molto citato, affermava che le uniche cose certe su Shakespeare fossero il luogo di nascita e morte e poche altre informazioni anagrafiche. Nei secoli seguenti sono emersi alcuni documenti che attestano sia dati sulla vita privata, sia come attore e come impresario teatrale. Tale dibattito si origina anche dal fatto che dei sette anni prima del 1592 (i cosiddetti \"anni perduti\") non esistono tracce. Secondo lo studioso Schoenbaum le fonti che parlano della sua vita sono coerenti con le conoscenze in possesso sugli altri drammaturghi dell'epoca.\nIl raffronto tra le diverse edizioni mostra che non c'era un testo definitivo, tanto che la versione volta a volta rappresentata era frutto di scelte attoriali, registiche e tecniche: era pertanto pi\u00f9 una creazione collettiva, come oggi le sceneggiature cinematografiche, che un testo letterario fisso. Secondo Melchiori questo aspetto smentirebbe un'attribuzione esterna, ma potrebbe comunque rappresentare un lavoro di squadra, come da altri \u00e8 stato ipotizzato.\nUna nicchia di studiosi, detta anti-stratfodiana, mette in dubbio l'attribuzione stratfordiana. Secondo la tesi anti-stratfordiana, non esistono prove concrete che l'attore/uomo d'affari, noto come William Shakespeare, abbia creato la collezione di opere letterarie che porta il suo nome.\nUno degli aspetti pi\u00f9 insoliti, vista la preparazione culturale che Shakespeare dimostra di possedere attraverso le sue opere, \u00e8 che non esista alcuna forma di corrispondenza tra lo scrittore e i suoi colleghi e amici. E non sono disponibili lettere ricevute da nessuno dei suoi contemporanei. Sono invece tramandate alcune testimonianze storiche, invece, dell'attivit\u00e0 teatrale come attore, svolta dallo Shakespeare di Stratford e il suo ruolo nella compagnia teatrale.\nUno dei dubbi sollevati dagli anti-stratfordiani \u00e8 che le opere di Shakespeare rivelano un elevato livello culturale e un vocabolario ricchissimo, circa 29.000 parole diverse.\nPanoramica.\nL'opinione accademica stratfordiana.\nL'opinione maggioritaria tra gli studiosi identifica il drammaturgo con il William Shakespeare che nacque a Stratford-upon-Avon nel 1564, si trasfer\u00ec a Londra e divenne attore e co-titolare della compagnia teatrale \"Lord Chamberlain's Men\", proprietaria del Globe Theatre e del Blackfriars Theatre a Londra. Egli divise la sua vita tra Londra e Stratford, dove si ritir\u00f2 nel 1613 e mor\u00ec nel 1616. Di lui abbiamo la data di battesimo, il 26 aprile 1564. Oltre ad alcuni particolari sui genitori, gli storici sono in possesso del certificato di matrimonio di William\u00a0\u2013datato 27 novembre 1582 \u2013 e dei certificati di battesimo dei tre figli: Susannah, 26 maggio 1583; Hamnet e Judith, gemelli dizigoti, 2 febbraio 1585.\nDal 1585 al 1592 non si hanno documenti. Si suppone che il giovane Shakespeare si fosse trasferito a Londra. Non sappiamo nulla di quale lavoro svolse. Sappiamo che le sue opere sono state rappresentate dalle compagnie dei conti di Derby, di Pembroke e del Sussex. Si ha anche notizia della rappresentazione (3 marzo 1592) della prima parte dell\"Enrico VI\". Il primo documento che cita Shakespeare come drammaturgo e poeta \u00e8 l'opuscolo di Robert Greene nel 1592, uscito il 3 settembre di quell'anno (poco dopo la morte di Greene): nell'introduzione l'autore si scaglia contro Shakespeare, identificandolo come \"resolute Johannes factotum\", definendolo un presuntuoso \"corvo abbellito di piume altrui\", che si nasconde dietro la figura di un attore . La prima attestazione ufficiale di Shakespeare appare l'anno successivo: nella dedica introduttiva del Venere e Adone, dove si fa chiara menzione del fatto che quella fosse la prima opera composta con quel nome.\nNel 1593, mentre i teatri sono chiusi per un'epidemia di peste, Shakespeare pubblica il poemetto \"Venere e Adone\". Nel 1594 si ripete, pubblicando a sua firma \"Lo stupro di Lucrezia\", e per la prima volta esce anonima una sua opera teatrale, \"Tito Andronico\". Nel 1594 riaprono i teatri e si riformano le compagnie: \u00e8 documentato che Shakespeare entr\u00f2 in una delle pi\u00f9 importanti, i \"Servi del Lord Ciambellano\" (\"The Lord Chamberlain's Men\").\nSono disponibili a livello storiografico i seguenti documenti: certificati di eventi privati, come la morte del figlio Hamnet nel 1596, ed economica (diversi i documenti riguardo all'acquisto di case o l'acquisizione di interessi per la gestione di terreni e della sua stessa compagnia), anche se manca totalmente di un corpus epistolare coi suoi colleghi, molto in voga all'epoca, e soprattutto la totale mancanza di un qualsiasi documento che ne attesti la sua attivit\u00e0 come autore di teatro e poeta, ma sono solo disponibili documenti sulla sua attivit\u00e0 come attore. Viene sempre definito attore (\"player\") e non drammaturgo (\"playwriter\").\nDiversi documenti indicano che, dal 1609 in poi, Shakespeare sia tornato definitivamente a Stratford-upon-Avon, mantenendo i suoi interessi a Londra, ma recandovisi solo di rado. Del 25 marzo 1616 \u00e8 il suo testamento: egli muore il 23 aprile ed \u00e8 sepolto nella chiesa parrocchiale di Stratford. La tomba con l'incisione funebre \u00e8 visibile ancor oggi, anche se si tratta di un falso storico: la tomba originale prevedeva il ritratto di William con le mani su un sacco di grano e non, come appare oggi, con l'immagine di un letterato con penna e foglio in entrambe le mani.\nDalla pubblicazione di \"Tito Andronico\" in poi, numerose sono le edizioni clandestine delle sue opere, e le uscite continuano anche dopo la morte. Nel 1623 un gruppo di editori riesce ad assicurarsi i diritti di Shakespeare: Isaac Jaggard e Edward Blount, con l'aiuto degli attori John Heminge e Henry Condell, pubblicano trentasei drammi nel volume \"Mr. William Shakespeare Commedies, Histories, &amp; Tragedies. Published according to the True Originall Copies\" (\"Commedie, Drammi storici e Tragedie di Mastro William Shakespeare. Pubblicate in conformit\u00e0 delle copie originali autentiche\"), passato alla storia come \"First folio\".\nLa tesi anti-strafordiana.\nSecondo la tesi anti-stratfordiana, William Shakespeare di Stratford fu il prestanome di un altro drammaturgo non svelatosi. Tra gli argomenti proposti dai sostenitori anti-stratfordiani ci sono i seguenti punti: ambiguit\u00e0 e lacune della visione tradizionale; la tesi che le opere teatrali di Shakespeare richiedessero un livello culturale pi\u00f9 alto di quello a lui attribuito; la conoscenza di lingue straniere come il greco, il latino e l'italiano (diverse fonti di spirazione delle opere shakespeariane utilizzano fonti che non erano ancora state tradotte in inglese); i dubbi in materia espressi da contemporanei; la tesi che nelle opere di Shakespeare si celino messaggi identificativi del vero autore; parallelismi tra personaggi teatrali e la vita dei vari candidati al ruolo di vero autore.\nGli scettici sostengono che le informazioni certe che si hanno su Shakespeare non consentano di attribuirgli la cultura necessaria per scrivere quelle opere. Gi\u00e0 nell'Ottocento sono stati proposti candidati alternativi, suoi contemporanei. Tra i candidati proposti nel corso dei decenni ci sono Francesco Bacone, filosofo e ministro della giustizia (Lord Chancellor), considerato uno dei principali intellettuali dell'epoca; Christopher Marlowe, che anzich\u00e9 morire in una rissa avrebbe continuato a scrivere sotto pseudonimo; sono stati proposti anche aristocratici come Edward de Vere, diciassettesimo conte di Oxford, e William Stanley.\nTra i candidati \u00e8 stato proposto anche l'umanista di origine italiana, John Florio, importante lessicografo, traduttore e precettore reale, che nacque durante il regno di Edoardo. John Florio ha contribuito allo sviluppo della lingua inglese con parole, posizionandosi terzo dopo Chaucer e Shakespeare. Numerose parole coniate da Florio compariranno per la prima volta nelle opere teatrali di Shakespeare e numerose frasi e proverbi scritti da Florio saranno utilizzati successivamente nelle opere di Shakespeare.\nTerminologia.\nStratfordiani e anti-Stratfordiani.\nGli studiosi che ritengono il William Shakespeare di Stratford-upon-Avon l'unico reale autore sono chiamati \"Stratfordiani\"; quelli che nutrono dubbi, \"anti-Stratfordiani\". Tra questi, quelli che identificano come vero autore Francesco Bacone, Christopher Marlowe o Edward de Vere, 17\u00ba conte di Oxford, sono chiamati rispettivamente Baconiani, Marloviani o Oxfordiani.\n\"Shaksper\" contro \"Shakespeare\".\nIn epoca Elisabettiana, in Inghilterra non vi era un sistema ortografico unificato. Nel corso della sua vita il nome dello Shakespeare di Stratford fu scritto in molti modi e la forma \"\"Shakespeare\" \u00e8 solo una delle tante. Gli \"anti-Stratfordiani\" per convenzione si riferiscono all'uomo di Stratford come a \"Shakspere\" (come si legge nel registro battesimale) o \"Shaksper\", per distinguerlo dall'autore \"Shakespeare\" o \"Shake-speare\", forma usata nelle pubblicazioni, che sostengono vada ricondotta a un altro. Essi rilevano come in gran parte dei documenti legali la prima sillaba sia di quattro lettere, \"Shak-\", talvolta \"Shag-\" o \"Shax-\", mentre il cognome del drammaturgo \u00e8 quasi sempre reso con la \"a\" lunga di \"Shake\"\". Gli \"Stratfordiani\" rifiutano tale convenzione, perch\u00e9 implicherebbe che l'uomo di Stratford scrivesse il suo nome in modo diverso da quello usato nelle pubblicazioni.\nLe tesi degli \"anti-Stratfordiani\".\nL'istruzione di Shakespeare.\nNon esiste alcuna prova che lo Shakespeare di Stratford fosse in possesso dell'elevato livello culturale necessario per scrivere le opere a lui attribuite, in particolare delle conoscenze scientifiche e linguistiche. Anche il numero di termini diversi usati nelle opere \u00e8 straordinario: oltre 29.000 (tra cui differenti versioni delle stesse parole), un lessico quasi cinque volte pi\u00f9 ampio di quello usato nella \"Bibbia di Re Giacomo\", che impiega solo 6.000 parole diverse. Henry Stratford Caldecott, durante una conferenza tenuta a Johannesburg nel 1895, afferm\u00f2:\nGli \"Stratfordiani\" ipotizzano che Shakespeare avrebbe potuto frequentare la The King's School di Stratford fino all'et\u00e0 di undici anni, dove avrebbe studiato i poeti latini e le opere teatrali di autori come Plauto, ma non esistono documenti su cosa venisse insegnato e soprattutto il fatto che il registro degli allievi della scuola sia andato perduto non pu\u00f2 stabilire se Shakespeare l'abbia frequentata o meno.\nLa scuola (o le scuole) che Shakespeare potrebbe aver frequentato \u00e8 argomento di varie congetture, poich\u00e9 non esistono registri di ammissione o di frequenza che parlino di lui in alcuna scuola secondaria, college o universit\u00e0. Inoltre, nessuno di Stratford parla di lui in relazione di una possibile frequentazione della scuola, nemmeno da parte di eventuali compagni di studi. Anche se \u00e8 certo che Shakespeare non abbia frequentato l'universit\u00e0, non era una cosa insolita per i drammaturghi rinascimentali. Molti studiosi hanno dato per assodato che Shakespeare sia stato almeno in parte un autodidatta. Un paragone spesso citato \u00e8 quello con il drammaturgo suo contemporaneo Ben Jonson, uomo di origini ancor pi\u00f9 umili di quelle di Shakespeare, che s'innalz\u00f2 fino a diventare poeta di corte. Jonson non aveva mai portato a termine - e forse mai nemmeno frequentato - l'universit\u00e0, riuscendo comunque a diventare un uomo di grande cultura (in seguito le universit\u00e0 di Oxford e Cambridge gli conferirono una laurea onoraria). Tuttavia le prove del fatto che Jonson si sia istruito da solo sono molto pi\u00f9 chiare di quelle che ci sono per Shakespeare: sono stati trovati centinaia di libri di propriet\u00e0 di Jonson con la sua firma e le sue annotazioni, mentre non \u00e8 mai stato rinvenuto alcun testo autografo di annotazioni o un libro posseduto o preso in prestito da Shakespeare di Stratford.\nProseguendo il confronto, Jonson ebbe accesso ad una ricca biblioteca con cui migliorare la propria istruzione. Una possibile fonte per l'auto-istruzione di Shakespeare \u00e8 stata proposta da A. L. Rowse (una ipotesi senza nessun documento di supporto) che ha sottolineato come alcune delle fonti a cui le sue opere sono ispirate fossero in vendita nel negozio dello stampatore Richard Field, coetaneo di Shakespeare e anch'egli di Stratford, ma nessun documento, neppure indiretto, ci spinge a pensare che esistesse un collegamento con questo stampatore.\nL'omaggio a Shakespeare fatto dall'amico Ben Jonson nel \"First Folio\" del 1623 afferma che conosceva \"poco latino e ancor meno greco\" e ci\u00f2 risulta alquanto strano, data la preparazione linguistica che dimostra di possedere Shakespeare nella composizione di termini usando regole grammaticali di origine greca e latina. Inoltre le opere di Shakespeare dimostrano conoscenze approfondite di opere greche, latine e italiane (alcune non tradotte all'epoca).\n\u00c8 stato anche sostenuto da Richard Farmer, che la maggior parte delle conoscenze del mondo classico che esibisce derivano da un singolo testo, \"Le Metamorfosi\" di Ovidio, che all'epoca era un testo adottato in molte scuole. Shakespeare, per\u00f2, dimostra di conoscere molti testi, oltre all'opera ovidiana, in quanto cita passi di altri autori latini nelle sue opere, oltre ad autori italiani non ancora tradotti in inglese, come Cinzio, Boccaccio, Fiorentino, Giordano Bruno, Luigi Da Porto e Giorgio Vasari. Nulla, nella vita di William, ci indica che conoscesse anche l'italiano, anche se nelle sue opere ci sono numerosi riferimenti ad autori italiani\nIl testamento di Shakespeare.\nIl testamento di William Shakespeare \u00e8 lungo e preciso, elencando in dettaglio le propriet\u00e0 di un borghese di successo. Il testamento tuttavia non fa alcuna menzione di documenti personali, lettere o libri (i libri all'epoca erano oggetti rari e costosi) di alcun tipo. Inoltre non sono presenti nell'elenco poesie o manoscritti, opere teatrali complete o incomplete, n\u00e9 si allude in alcun modo alle quote del Globe Theatre che l'uomo di Stratford avrebbe dovuto possedere, quote che avrebbero dovuto essere di notevole valore.\nAl momento della sua morte, 18 opere teatrali erano rimaste inedite. Nessuna di queste viene citata nel testamento (al contrario di quanto fece Francesco Bacone, i cui due testamenti parlano dei suoi lavori che avrebbe desiderato fossero pubblicati postumi). Gli \"anti-Stratfordiani\" trovano insolito che Shakespeare non desiderasse che la sua famiglia traesse profitto dalle opere che non aveva ancora pubblicato o che non fosse interessato a tramandarle ai posteri. Ritengono anche sia improbabile che Shakespeare avesse affidato tutti i manoscritti ai \"King's Men\", la compagnia teatrale di cui era contitolare. Come era pratica normale all'epoca, le opere che Shakespeare aveva consegnato alla compagnia erano di propriet\u00e0 comune dei suoi membri. Inoltre Shakespeare si avvale di ben due avvocati per la stesura del suo testamento, mentre nelle sue opere dimostra una innegabile conoscenza delle leggi e dei codici legislativi, elencando oltre un centinaio di lemmi tipici del linguaggio degli avvocati, come espresso nel suo saggio da Mark Twain.\nLa nascita della questione: Delia Bacon.\nIl problema dalla paternit\u00e0 delle opere di Shakespeare si era gi\u00e0 presentato nel momento in cui lo stesso Shakespeare era in attivit\u00e0 e riguarda diversi autori che hanno avuto relazioni teatrali con lo stesso, a cominciare da Thomas Nashe e Robert Greene nei primi anni di attivit\u00e0 e da Ben Jonson nel 1601, in modo spesso molto esplicito. Tale ipotesi torn\u00f2 nel momento in cui venne pubblicato il libro di Delia Bacon:\"The Phylosophy of the Plays of Shakespeare Unfolded\" (\"La filosofia delle opere di Shakespeare rivelata\"), che propose Francesco Bacone, come l'autore delle opere shakespeariane. Bill Bryson spiega nel suo libro \"Il mondo \u00e8 un teatro\" che la tesi di Bacone come autore shakespeariano era gi\u00e0 stata proposta da un certo reverendo James Wilmot, un parroco di provincia nel Warwickshire, che aveva sollevato dei dubbi sulla paternit\u00e0 delle opere del bardo gi\u00e0 nel 1785, ma questa notizia si seppe solo nel 1932. Nel 1852 Delia Bacon intraprese un viaggio in Inghilterra dove inizi\u00f2 la sua lunga, ossessiva lotta per dimostrare che dietro il nome Shakespeare si celasse un altro autore. Delia Bacon fu aiutata da Charles Butler, \"ricco uomo d'affari\", Ralph Waldo Emerson e Thomas Carlyle. Nel 1857, dopo quattro anni di estenuante scrittura usc\u00ec il suo libro, che Bryson descrive raccontando: \"Era un libro enorme, illeggibile e strano in quasi tutti i sensi. Tanto per cominciare, nelle sue 675 fittissime pagine Francis Bacon non era nominato nemmeno una volta; stava al lettore dedurre che era Bacone, secondo l'autrice, ad aver scritto il teatro di Shakespeare.[...] Il libro fu stroncato universalmente dalla critica come un'assurda sciocchezza\". Nathaniel Hawthorne, console americano a Liverpool scrisse una prefazione, ma se ne pent\u00ec dichiarando in una lettera ad un amico \"Sar\u00e0 l'ultima delle mie caritatevoli follie, e finch\u00e9 vivr\u00f2 non sar\u00f2 mai pi\u00f9 gentile con nessuno\".\nAnche se il suo libro venne stroncato dal mondo accademico, la teoria di Delia Bacon che Francesco Bacone avesse scritto le opere di Shakespeare, inizi\u00f2 ad essere discussa anche grazie all'aiuto di autori come Mark Twain e Henry James che divennero importanti sostenitori della tesi baconiana.\nL'ipotesi sull'italianit\u00e0 di Shakespeare.\nLa teoria che vorrebbe Shakespeare italiano cominci\u00f2 a circolare dopo che alcuni studi di matrice anglosassone, iniziarono ad approfondire i rapporti fra il bardo inglese e la sua conoscenza della cultura, della letteratura, della legislazione, dell'arte e della geografia italiana, presente in numerose opere teatrali shakespeariane.\nGiovanni Florio.\nThomas Spencer Baynes (1823-1887), filosofo ed editore della IX edizione dell\"Enciclopedia Britannica\", incluse alla voce \"Shakespeare\" una sezione dedicata a John Florio, mettendo in luce le relazioni tra il poeta inglese William Shakespeare e il linguista di origini italiane Giovanni Florio. Questo paragrafo che si occupa dei rapporti tra Shakespeare e Florio venne rimosso a partire dalla XI edizione dell'Enciclopedia.\nSuccessivamente nel 1921 l'americana Clara Longworth de Chambrun, scrisse la prima biografia su John Florio, \u2018G\"iovanni Florio, un ap\u00f4tre de la renaissance en Angleterre a l'\u00e9poque de Shakespeare\"\u2019 e nel suo libro \"Shakespeare, Actor-Poet\" riport\u00f2 le similarit\u00e0 tra le frasi e i proverbi scritti da John Florio e che successivamente furono utilizzati da William Shakespeare nelle sue opere. Inoltre, tre frasi di John Florio diventarono i titoli di tre commedie di William Shakespeare.\nPochi anni dopo, nel 1934, anche la studiosa britannica Frances Yates si sofferm\u00f2 sulle possibili relazioni culturali fra Shakespeare e Florio. Secondo Yates sarebbe stato proprio Giovanni Florio, figlio del pastore protestante Michelangelo Florio, a giocare un ruolo di mediatore tra Shakespeare e la cultura rinascimentale italiana. Yates, studiosa anche di Giordano Bruno sottoline\u00f2 come Florio visse per tre anni con Bruno presso l'Ambasciata francese a Londra e che proprio Florio sarebbe stato fondamentale nel mettere in contatto il drammaturgo inglese con le teorie dell'ermetismo filosofico e neoplatonico di Bruno.\nInoltre, Thomas Spencer Baynes sottoline\u00f2 come Florio avesse avuto in comune con Shakespeare gli stessi patroni, in quanto \"prot\u00e9g\u00e9\", come Shakespeare, dei conti di Pembroke e del Conte di Southampton, Henry Wriothesley.\nJohn Florio \u00e8 riconosciuto come il pi\u00f9 importante umanista del Rinascimento inglese. John Florio ha contribuito allo sviluppo della lingua inglese con parole, posizionandosi terzo dopo Chaucer, con parole, e Shakespeare, con parole, nell'analisi linguistica condotta da John Willinsky. Diversi neologismi creati da Florio appariranno per la prima volta nel First Folio, la raccolta delle opere teatrali di William Shakespeare. L\u2019accademico Saul Frampton in un articolo sul quotidiano britannico The Guardian ha evidenziato come alcuni dei neologismi coniati da Florio appariranno per la prima volta nei testi teatrali del First Folio di Shakespeare. Frampton ha ipotizzato che Florio avesse lavorato come redattore (editor) del First Folio, affermando che \u201c\"Non possiamo dire con certezza se le parole siano state scritte da John Florio o da William Shakespeare\"\u2019\u2019. Inoltre, Frampton dichiara: \u201c\"Forse l'aspetto pi\u00f9 inquietante del possibile coinvolgimento di Florio nella stesura del First Folio \u00e8 che non potremmo mai conoscerne la reale estensione\"\u2019\u2019. Anche lo studioso shakespeariano Stuart Kells, nel suo libro \"Shakespeare's Library: Unlocking the Greatest Mystery in Literature\", ha suggerito che il First Folio sia stato redatto da John Florio con la collaborazione di Ben Jonson.\nNegli anni 2000, Lamberto Tassinari, scrittore e docente presso l'Universit\u00e0 di Montr\u00e9al, ha proposto la tesi di Giovanni Florio, come principale autore delle opere shakespeariane. John Florio visse con Giordano Bruno presso l'ambasciata francese a Londra per due anni e fu il primo traduttore in inglese dei \"Saggi\" di Montaigne, che, come sottolineato da diversi studiosi Shakespeariani, influenzarono le opere di William Shakespeare. Florio fu anche autore del primo dizionario italiano-inglese (nel quale a fronte di 74.000 parole italiane raccolse ben 150.000 termini inglesi). Secondo Tassinari, tra gli scrittori elisabettiani eruditi, Giovanni Florio sarebbe stato l'unico a possedere la cultura e l'abilit\u00e0 linguistica, evidenti nelle opere di Shakespeare:\nAltri autori, come Saul Gerevini o Massimo Oro Nobili, hanno proposto la tesi, che le opere di Shakespeare siano il frutto del lavoro a sei mani fra i due Florio e l'attore William Shakespeare (dove comunque l'apporto dei primi due \u00e8 nettamente preponderante).\nNegli ultimi anni ulteriori ricerche compiute sia dalla linguista Laura Orsi che da altri docenti hanno confermato quanto le conoscenze che possedeva Florio della cultura italiana (gli eventi storici, i dettagli geografici, le caratteristiche di personaggi vissuti nel contesto italiano e pressoch\u00e9 sconosciuti nell'Inghilterra elisabettiana) influenzarono le opere di Shakespeare. Ad esempio, Giulio Romano, artista attivo a Mantova, viene citato da Shakespeare nell'opera teatrale Il racconto d'inverno. Oppure come alcune opere teatrali shakespeariane abbiano come fonti testi di autori italiani, ad esempio Pietro Aretino, che era anche un amico personale di Michelangelo Florio, padre di John.\nNel 2013 Vito Costantini ha pubblicato un romanzo storico sulla vita dei Florio dal titolo \"Shakespeare \u00e8 italiano\" e nel 2015 il saggio \"Shakespeare, messaggi in codice\".\nNel 2021, la Shakespearean Authorship Trust, la principale organizzazione britannica che si occupa dal 1921 dello studio e dell'attribuzione delle opere di Shakespeare ha incluso tra i propri candidati il linguista e traduttore Giovanni Florio.\nTeatro e novellistica italiana che ispirarono Shakespeare.\nAlcune delle opere shakespeariane ambientate in Italia erano note in Inghilterra tramite il teatro e la novellistica italiana della prima met\u00e0 del Cinquecento, ma non \u00e8 confermabile il fatto che lo Shakespeare di Stratford le conoscesse. La trama dell\"Otello\" si ritrova negli \"Ecatommiti\" di Giambattista Giraldi Cinzio, \"Romeo e Giulietta\" sono in una novella di Luigi da Porto, mentre si \u00e8 gi\u00e0 detto che la vicenda originale di \"Molto rumore per nulla\" \u00e8 rintracciabile in una novella di Matteo Bandello. Anche \"Il mercante di Venezia\" ha una fonte certa nella I novella della IV giornata de \"Il Pecorone\" di Giovanni Fiorentino, una raccolta di cinquanta novelle presumibilmente scritta fra il 1378 e il 1385, ma pubblicata a stampa solo nel 1558, a Milano. Il fatto tuttavia che nessuna traduzione inglese dell'opera sia apparsa in Inghilterra prima del 1632 rende difficile spiegare la modalit\u00e0 attraverso cui lo Shakespeare di Stratford abbia potuto attingere a una parte del suo contenuto.\nAlcuni dati, come i nomi originali dei personaggi narrati nelle opere (tradotti in inglese direttamente dall'italiano) o alcuni aspetti giuridici tipici dello stato veneto e pressoch\u00e9 sconosciuti nell'Inghilterra del periodo, farebbero per\u00f2 pensare che tali fonti siano state prese direttamente dalle versioni originali italiane. Cos\u00ec come le fedeli descrizioni delle citt\u00e0 italiane (con eccezioni, come quella del riferimento, ne \"La tempesta\", al Ducato di Milano bagnato dal mare). Ci\u00f2 quindi presupponeva una discreta conoscenza dell'italiano, aspetto tutt'altro che confermato nella vita dello Shakespeare di Stratford.\nMichelangelo Florio.\nIl giornalista scillese Santi Paladino (1902-1981) sul quotidiano \"L'Impero\" (n. 30 del 4 febbraio 1927) e in una successiva pubblicazione ipotizz\u00f2 che Shakespeare fosse solo uno pseudonimo, dietro al quale si celava Michelangelo Florio, frate toscano convertitosi al protestantesimo e per questo incarcerato e condannato a morte a Roma. Da qui riusc\u00ec per\u00f2 a fuggire nel 1550 per iniziare un lungo pellegrinare in Italia e in Europa, facendo tappa anche in Inghilterra, dove nel 1553 ebbe il figlio Giovanni, prima di trasferirsi definitivamente a Soglio in Val Bregaglia.\nAnni dopo Paladino corresse il tiro, ipotizzando una doppia stesura delle opere di Shakespeare: le versioni originali scritte da Michelangelo Florio sarebbero state poi tradotte e perfezionate per il mercato inglese dal figlio Giovanni in collaborazione con l'attore William Shakespeare, che quindi cessa di essere uno pseudonimo per assumere i panni di un prestanome e coautore.\nLa leggenda Scrollalanza.\nIn seguito, la tesi di Santi Paladino venne ripresa e trasformata in teoria 'Scrollalanza', una leggenda senza alcuna base documentaria e senza fonti storiografiche di supporto. Nel 1936 un architetto veneziano e medium, Luigi Bellotti, sosteneva che lo stesso Shakespeare gli avesse rivelato \"per comunicazione psicografica\" che il suo nome originario fosse \"Guglielmo Scrollalanza\", protestante valchiavennasco, poi cambiato in Florio per sfuggire all'Inquisizione. Approdato in Gran Bretagna, avrebbe tradotto il cognome in Shakespeare. Negli anni cinquanta, il giornalista lombardo Carlo Villa (1884-1974) dedic\u00f2 alla questione 'Crollalanza' un paio di libri.\nNegli anni 2000, Martino Iuvara, riprendendo e reinterpretando la tesi di Santi Paladino, propose la sua teoria che Shakespeare fosse in realt\u00e0 siciliano, da identificarsi con un tal Michelagnolo (o Michelangelo) Florio Scrollalanza (o \"Scrollalanza\"), persona diversa dal Michelangelo, padre di John Florio, di cui per\u00f2 ipotizza fosse parente. La tesi proposta da Iuvara non fu supportata da alcun documento storico e inoltre contrasta con i dati storiografici disponibili sulla permanenza di Michelangelo Florio in Inghilterra, databile dal 1550 al 1554. Pi\u00f9 recentemente, la tesi di Iuvara \u00e8 servita da base per alcuni romanzi e ha avuto un certo rilievo giornalistico, quando nell'aprile del 2000 \"The Times\" si \u00e8 dedicato all'argomento, suscitando curiosit\u00e0 su altri media.\nEmilia Bassano Lanier.\nNel 2009 lo studioso John Hudson ha sostenuto in un articolo pubblicato nella rivista \"The Oxfordian\" come possibile autore delle opere attribuite a Shakespeare una donna di origine ebrea, la poetessa Emilia Lanier (1569-1645), figlia di un Battista Bassano, musicista veneziano che era stato fatto venire a Londra a suonare nell'orchestra di corte.\nL'idea dell'autore segreto nel Rinascimento inglese.\nA sostegno della tesi secondo la quale Shakespeare sarebbe stato un nome fittizio, gli \"anti-Stratfordiani\" evidenziano altri esempi dell'et\u00e0 elisabettiana in cui si discute di pubblicazioni anonime o sotto pseudonimo, in realt\u00e0 opera di persone di elevato rango sociale. Descrivendo degli scrittori suoi contemporanei il drammaturgo e scrittore satirico Robert Greene, scrisse che:\nRoger Ascham, nel suo libro \"The Schoolmaster\", spiega di essere convinto che due opere attribuite al drammaturgo romano Terenzio fossero state invece scritte in segreto dal \"nobile Scipione e dal saggio Lelio\", perch\u00e9 il linguaggio usato era di livello troppo raffinato perch\u00e9 fossero state scritte da un \"servo straniero\" quale era Terenzio.\n\"Shake-Speare\" come pseudonimo.\nSecondo gli storici della letteratura Taylor e Mosher, \"Nel XVI e XVII secolo, l'et\u00e0 dell'oro degli pseudonimi, quasi tutti gli scrittori ad un certo punto della loro carriera si sono serviti per l'appunto di uno pseudonimo\" A tal proposito molti \"anti-Stratfordiani\" s'interrogano sul trattino che spesso appare nel nome \"Shake-speare\", che secondo loro indica che si tratti di uno pseudonimo. Tra gli esempi di pseudonimo dell'epoca che contengono il trattino si ricordano \"Tom Tell-truth\", \"Martin Mar-prelate\" (autore di libretti satirici anticlericali - anti \"prelati\") e \"Cuthbert Curry-nave\" che bastonava (\"curried\") i suoi disonesti (\"knavish\") nemici.\nSecondo il ricercatore Mark Anderson, la forma \"Shake-speare\" con il trattino \u00e8 un altro esempio di pseudonimo su questa falsariga, che allude alla dea protettrice dell'arte e della letteratura, Atena, che balz\u00f2 fuori dalla testa di Zeus \"scuotendo una lancia\" (in inglese \"shaking a spear\"). Gli \"Stratfordiani\" ribattono che tale forma si trova solo di rado e che il trattino sarebbe stato messo solo per errore, cos\u00ec che non si dovrebbe dar credito a questa teoria. Lo studioso di Oxford Charlton Ogburn ha risposto facendo osservare che:\nInoltre si servirono del trattino anche John Davies nella celebre poesia in cui si riferisce al poeta come al \"nostro Terenzio inglese\", l'altro commediografo dell'epoca John Webster e l'epigrammista del 1639 che scrisse \"Shake-speare, we must be silent in thy praise\u2026\" Ogburn osserva che il trattino \u00e8 stato usato da altri scrittori o editori, ma non dal poeta stesso. Su queste basi Ogburn conclude che la forma con il trattino non \u00e8 illogica o errata, ma se ne trovano tracce rilevanti.\nIl problema del 1604.\nAlcuni ricercatori credono che certi documenti suggeriscano che il vero autore delle opere teatrali sia morto attorno al 1604, l'anno in cui la pubblicazione continuativa di nuovi lavori di Shakespeare \"s'interruppe misteriosamente\", e vari studiosi hanno sostenuto che \"Il racconto d'inverno\", \"La tempesta\", Enrico VIII, \"Macbeth\", \"Re Lear\" e \"Antonio e Cleopatra\", ovvero le cosiddette \"opere tarde\", siano state composte non pi\u00f9 tardi del 1604. A sostegno della tesi citano \"I Sonetti\", del 1609, che comparvero con la dedica \"by our ever-living Poet\" sulla prima pagina del testo, parole che tipicamente si usano per fare l'elegia di qualcuno che \u00e8 morto e quindi \u00e8 diventato immortale. Shakespeare stesso ha usato la frase in tale contesto nella prima parte dell\"Enrico VI\", descrivendo il defunto Enrico V come \"[t]hat ever-living man of memory\". I ricercatori citano anche un documento dell'epoca che suggerisce con forza che Shakespeare, il comproprietario del Globe, sia morto prima del 1616, quando invece mor\u00ec lo Shakespeare di Stratford.\nPunti di vista.\nWoody Allen.\nCon il consueto gusto per il paradosso, in \"Senza piume\" (\"Citarsi addosso\", Bompiani), Woody Allen sbeffeggia la questione, giocando sul fatto che Marlowe e Shakespeare scrivevano in modo decisamente diverso e quindi risulterebbero tra loro inconciliabili. Allen ipotizza, in un continuo gioco di rimandi, la ricerca del vero Marlowe, tornando indietro nel tempo fino a Geoffrey Chaucer (ipotetico autore del \"Re Lear\" per Allen), cos\u00ec da raggiungere l'assurdo per cui nessuna opera appartenga pi\u00f9 a nessun autore. L'obiettivo della sua invettiva \u00e8 la cosiddetta \"politica degli autori\". Il ragionamento \u00e8 stato poi ripreso da Yves Lavandier, ne \"L'ABC della drammaturgia\", che riassume il concetto in questo modo: \"Se ci accontentassimo del fatto che il film esista? Se ce ne infischiassimo del fatto che \"Amleto\" sia stato scritto da William Shakespeare, da Francis Bacon o da Christopher Marlowe?\".\nBibliografia.\n\"Per quanto questa lista di libri non sia stata consultata \u00e8 interessante dare i titoli di una piccola parte dei libri scritti sull'argomento, in quanto manifestano che l'argomento trattato da questa voce \u00e8 storicamente di importanza rilevante.\""}
{"id": "1359363", "revid": "17654", "url": "https://it.wikipedia.org/wiki?curid=1359363", "title": "Idua", "text": ""}
{"id": "1359364", "revid": "22475", "url": "https://it.wikipedia.org/wiki?curid=1359364", "title": "Bridgend Ravens Rugby Football Club", "text": "I Bridgend Ravens sono una squadra semi-professionistica di rugby a 15 di base a Bridgend, nel sud del Galles. La squadra originale di Bridgend, il Bridgend RFC, fu unita al Pontypridd RFC nella stagione 2003-04 a dare una delle cinque regioni gallesi partecipanti all'allora appena ristrutturata Celtic League.\nIl club che nacque dall'unione, il Celtic Warriors, disput\u00f2 una stagione relativamente buona, arrivando quarto nella lega. Il poco pubblico della squadra e un debito di 300.000 sterline port\u00f2 comunque all'acquisto e allo scioglimento del club da parte della WRU. Il Bridgend RFC continu\u00f2 cos\u00ec come una squadra semi-professionistica partecipando alla Welsh Premiership, vinta per la prima volta nel 2002-03.\nIl nome Bridgend RFC \u00e8 posseduto da Leighton Samuel, ex proprietario proprio del Bridgend RFC e dei Celtic Warriors. Volendosi concentrare solo su questi ultimi, Samuel ritir\u00f2, nel 2003, la propria partecipazione nei Bridgend. Furono cos\u00ec tifosi e uomini d'affari della zona a far resuscitare il team, chiamandolo Bridgend Ravens. Il nome deriva dal soprannome del Bridgend RFC, conosciuto appunto come \"Ravens\" (corvi). Attualmente la squadra milita nella Welsh Principality Premiership e disputa le partite casalinghe al Brewery Field, stadio che deve affittare dai Celtic Crusaders, club di rugby a 13 posseduto da Leighton Samuel."}
{"id": "1359366", "revid": "339392", "url": "https://it.wikipedia.org/wiki?curid=1359366", "title": "Bridgend RFC", "text": ""}
{"id": "1359373", "revid": "287204", "url": "https://it.wikipedia.org/wiki?curid=1359373", "title": "Vela ai XV Giochi del Mediterraneo", "text": "Tutte le gare di vela ai XV Giochi del Mediterraneo sono state disputate presso il Club Velico di Almer\u00eda. Le competizioni si sono svolte nelle discipline del windsurf (solo maschile), 470 e laser.\nWindsurf.\nLe gare di windsurf si sono svolte solo in ambito maschile"}
{"id": "1359374", "revid": "74801", "url": "https://it.wikipedia.org/wiki?curid=1359374", "title": "Vico Mossa", "text": ""}
{"id": "1359375", "revid": "1005847", "url": "https://it.wikipedia.org/wiki?curid=1359375", "title": "Borjana Kri\u0161to", "text": "\u00c8 la prima donna a detenere tale titolo.\u00c8 tra i vicepresidenti della HDZ BiH."}
{"id": "1359377", "revid": "226458", "url": "https://it.wikipedia.org/wiki?curid=1359377", "title": "Auxotrofia", "text": "Il termine auxotrofia (dal greco \"auxanein\" = aumentare e \"troph\u00e9\" = nutrimento) indica l'impossibilit\u00e0 per un organismo di sintetizzare un particolare composto organico necessario per la propria crescita, che deve quindi essere assunto necessariamente dall'ambiente in aggiunta ai nutrienti energetici forniti dall'alimentazione. Molti esseri viventi, incluse piante eterotrofe ed animali, sono auxotrofi per una o pi\u00f9 sostanze, come ad esempio vitamine ed amminoacidi essenziali. L'auxotrofia \u00e8 l'opposto della prototrofia.\nUtilizzo in tecniche genetiche.\nNell'ambito della genetica e dell'ingegneria genetica si utilizzano in molte pratiche di laboratorio ceppi batterici o di lievito, o anche cellule eucariotiche superiori, modificati geneticamente in modo tale da essere resi auxotrofi, e quindi dipendenti per la crescita, per un aminoacido o per un nucleotide normalmente sintetizzato. L'incapacit\u00e0 del ceppo mutato di sopravvivere in un terreno privo del composto per cui \u00e8 stato reso auxotrofo viene utilizzata come marcatore genetico metabolico per visualizzare la riuscita di esperimenti di trasformazione delle cellule con geni esogeni. Nel plasmide, oltre al gene di interesse per la trasformazione, \u00e8 inserita una copia funzionante del gene mutato che determina l'auxotrofia nel ceppo; se il plasmide viene quindi inserito nella cellula, il prodotto del gene ripristiner\u00e0 il fenotipo prototrofo evidenziando la riuscita della trasformazione attraverso uno screening su un terreno selettivo privo del nutriente necessario per la crescita del ceppo auxotrofo. Sul terreno cresceranno esclusivamente le colonie batteriche che avranno acquisito il plasmide.\nCeppi batterici auxotrofi sono utilizzati anche per effettuare test di mutagenesi basati sul sistema della reversione, in cui si studia la capacit\u00e0 di un sospetto mutageno di provocare mutazioni genetiche che ripristinino la funzionalit\u00e0 del gene mutato nel ceppo ed il carattere prototrofo, come ad esempio il test di Ames.\nLa perdita della capacit\u00e0 di sintesi pu\u00f2 essere indotta introducendo una mutazione in uno o pi\u00f9 geni coinvolti nella biosintesi di enzimi facenti parte dalla via biosintetica della molecola (nucleotide o aminoacido) considerata, o per escissione completa del gene.\nNomenclatura.\nL'auxotrofia di un ceppo per una particolare sostanza si indica facendo seguire al nome del ceppo la sigla del gene mutato in corsivo ed in lettere minuscole, che indica la presenza di mutazioni in quel gene. Se il nome del gene \u00e8 preceduto dal simbolo \u0394 (delta), questo indica la delezione completa del gene. Il fenotipo auxotrofo per un aminoacido o per un nucleotide, indipendentemente dal gene mutato, si indica convenzionalmente con la sigla della molecola seguita da un segno meno; ad esempio un ceppo auxotrofo per la leucina si indicher\u00e0 come \"leu-\".\nEsempi di marker selettivi utilizzati in lievito sono i ceppi mutanti \"his3\", \"leu2\", \"trp1\" e \"ura3\"."}
{"id": "1359379", "revid": "287204", "url": "https://it.wikipedia.org/wiki?curid=1359379", "title": "Borjana Kristo", "text": ""}
{"id": "1359384", "revid": "767487", "url": "https://it.wikipedia.org/wiki?curid=1359384", "title": "Przes\u0142uchanie", "text": "Przes\u0142uchanie \u00e8 un film polacco del 1982, diretto da Ryszard Bugajski, ambientato nella Varsavia degli anni '50.\nA causa del suo contenuto che metteva in cattiva luce il regime comunista, il governo polacco band\u00ec il film dalla distribuzione per pi\u00f9 di sette anni, fino alla dissoluzione del blocco socialista nel 1989. Il regista Ryszard Bugajski (emigrato in Canada nel 1985) partecip\u00f2 attivamente ad una distribuzione clandestina di copie in VHS che permisero all'opera di venire conosciuta anche nel corso degli anni '80.\nPresentato in concorso al Festival di Cannes 1990, \u00e8 valso alla sua protagonista Krystyna Janda il premio per la migliore interpretazione femminile.\nTrama.\nTonia Dziwisz \u00e8 una cantante di cabaret che, innocente, viene arrestata, e rester\u00e0 in prigione per cinque anni."}
{"id": "1359385", "revid": "28406", "url": "https://it.wikipedia.org/wiki?curid=1359385", "title": "Corno d'oro", "text": ""}
{"id": "1359388", "revid": "599013", "url": "https://it.wikipedia.org/wiki?curid=1359388", "title": "Cattedrale di San Giovanni il Divino", "text": "La cattedrale di San Giovanni il Divino (in inglese Cathedral of Saint John the Divine, per esteso \"Cathedral Church of Saint John: The Great Divine in the City and Diocese of New York\", cio\u00e8 \"Cattedrale di San Giovanni: il grande divino nella citt\u00e0 e diocesi di New York\") \u00e8 la cattedrale episcopale di New York.\n\u00c8 situata in Amsterdam Avenue (presso la 112th \"street\"), nel quartiere di Morningside Heights, a Manhattan.\nSi tratta di una delle cattedrali pi\u00f9 famose del continente americano. Nonostante il fatto che sia tuttora incompiuta, lunga 180 m e alta 70 m, secondo diverse fonti sarebbe la pi\u00f9 grande chiesa protestante del mondo.\nStoria.\nI piani dell'edificio realizzati dagli architetti George Lewis Heins e John LaFarge prevedevano una costruzione eclettica ispirata all'architettura romanica e a quella bizantina (1892). La chiesa fu iniziata secondo questo concetto, il quale prevedeva una cupola che venne effettivamente costruita. Pi\u00f9 tardi, il progetto fu riveduto e continuato secondo lo stile neogotico (a partire dal 1911, dunque in un'epoca in cui il neogotico veniva considerato in Europa come anacronistico). I modelli provengono dalle cattedrali francesi del XIII secolo.\nLa sua costruzione \u00e8 continuata a singhiozzo: poco dopo la prima funzione religiosa che ebbe luogo in occasione dell'attacco di Pearl Harbor (1941) i lavori furono sospesi per ricominciare solo nel 1979 dietro iniziativa del vescovo Paul Moore. La continuazione \u00e8 stata sospesa alla fine degli anni novanta per mancanza di fondi, sicch\u00e9 non si sa se verr\u00e0 mai portata a termine."}
{"id": "1359394", "revid": "438678", "url": "https://it.wikipedia.org/wiki?curid=1359394", "title": "L'uomo di paglia", "text": "L'uomo di paglia \u00e8 un film italiano del 1958, diretto e interpretato da Pietro Germi, presentato in concorso all'11\u00ba Festival di Cannes.. Il titolo del film si rif\u00e0 a una poesia di Thomas Eliot:\nTrama.\nAndrea \u00e8 il padre di una famiglia che sta per vivere un dramma tipicamente borghese. Quarantenne operaio specializzato ogni giorno va al lavoro salutando cortesemente i vicini di casa che incontra sul pianerottolo. Pur abitando nello stesso palazzo, come accade negli \"alveari\" cittadini, Andrea non ha mai incontrato una giovane donna, Rita, che invece occasionalmente conosce quando la domenica va al mare a trovare la moglie e il figliolo. Si scambiano poche parole ma \u00e8 l'inizio di una passione incontenibile. Nonostante un'iniziale diffidenza in realt\u00e0 anche Rita \u00e8 attratta da quell'uomo in cui vede il suo stesso desiderio di un amore libero e totale a cui alla fine si abbandona. Ma Andrea \u00e8 un uomo a met\u00e0: ama sinceramente la giovane ma nello stesso tempo non \u00e8 capace di staccarsi definitivamente dai suoi affetti familiari sino a quando non decide di troncare la sua relazione. Il fuoco di paglia ha bruciato intensamente ma ora si \u00e8 spento del tutto. Ma Rita non pu\u00f2 vivere senza quell'uomo e per questo si uccide.\nAndrea si sente in colpa per il tradimento verso sua moglie alla quale per liberarsi confessa tutto. Luisa travolta dalla verit\u00e0 non pu\u00f2 accettarla e abbandona il marito portando con s\u00e9 il figlio.\nAndrea continua a vivere disperatamente e senza pace quando, la notte dell'ultimo dell'anno trova in casa la moglie con il figlio. Tutto sembra come prima: la moglie lo ha perdonato e la vita sembra tornare a scorrere su i soliti binari; ma non \u00e8 cos\u00ec: negli sguardi che Andrea e Luisa si scambiano rimarr\u00e0 la traccia indelebile di quel dramma che ha sconvolto la loro vita.\nLa critica della Sinistra.\nGermi non ebbe mai buoni rapporti con la critica cinematografica di sinistra che lo giudicava negativamente pi\u00f9 per le sue posizioni politiche che per l'effettivo valore estetico dei suoi film. Germi in particolare aveva osato, lui antifascista convinto, mettere in discussione lo stereotipo che la sinistra si era costruito della figura dell'operaio. Per questo motivo, per un lungo periodo sino alla fine degli anni ottanta Germi fu messo da parte dall'intellighenzia del partito comunista che non poteva accettare quello che Germi aveva intuito: la trasformazione sociale della classe operaia. La colpa del regista era quella, secondo Guido Aristarco, direttore di \"Cinema Nuovo\" scrivendo de \"Il ferroviere\", di avere dato al protagonista Marcocci una configurazione politica che \u00abappartiene a un populismo storicamente sorpassato\u00bb con idee risalenti \u00aball'epoca del movimento socialista esordiente [...] con i turatiani del primo dopoguerra...\u00bb.\nInsomma il \"vero\" operaio non pu\u00f2 essere un \"crumiro\" come il ferroviere di Germi.\nCritiche queste della sinistra che venivano sonoramente contraddette dal successo che la pellicola ebbe presso il pubblico popolare in Italia, e a Mosca e a Leningrado durante \"La settimana del film italiano\".\nLe stesse critiche, se non pi\u00f9 aspre, ritornarono in occasione della prima dell\"'Uomo di paglia\" dove addirittura il protagonista, un operaio, viveva un classico dramma borghese che non poteva appartenergli. Scriveva Umberto Barbaro: \u00abCari amici, a me questi operai di Germi che si comportano senza intelligenza e senza volont\u00e0, senza coscienza di classe e senza solidariet\u00e0 umana - metodici e abitudinari come piccoli borghesi - la cui socialit\u00e0 si esaurisce in partite di caccia domenicali o davanti ai tavoli delle osterie - che non hanno n\u00e9 brio n\u00e9 slanci, sempre musoni e disappetenti, persino nelle cose dell'amore, che ora fanno i crumiri e ora inguaiano qualche brava ragazza, spingendola al suicidio - e poi piangono lacrime di coccodrillo, con le mogli e dentro chiese e sacrestie - questi operai di celluloide, che, se fossero di carne ed ossa, voterebbero per i socialdemocratici e ne approverebbero le alleanze, fino all'estrema destra, non solo sembrano caricature calunniose ma mi urtano maledettamente i nervi\u00bb.\nAnche gli intellettuali di sinistra dissidenti da queste posizioni estreme, che non potevano non vedere l'arte cinematografica di Germi, ma non avevano per\u00f2 il coraggio di dirlo apertamente si mantenevano su una posizione di \"qui lo dico e qui lo nego\" come Glauco Viazzi che sosteneva che volesse dire ignorare la realt\u00e0 sociale non riconoscere che \u00aboperai siffatti esistono nella realt\u00e0 e in gran numero, e non solo tra quelli che poi votano dic\u00ec o socialdemocratico, ma anche tra quelli che danno il voto ai partiti di classe\u00bb ma insieme diceva che \"L'uomo di paglia\", valutato artisticamente, non meritasse che \u00abun cauto e moderato elogio\u00bb.\nAltri come Antonello Trombadori, direttore de \"Il Contemporaneo\", insieme al vice direttore Carlo Salinari e allo storico Paolo Spriano, scrivevano nel 1956 a Palmiro Togliatti una lettera destinata a rimanere privata con la quale chiedevano al segretario del partito di incontrarsi con Germi per non allontanare un uomo, e i \"mille come lui\", cos\u00ec importante per il movimento antifascista: \u00abVeniamo proprio in questi giorni dall'aver visto un film italiano assai bello e commovente, certamente popolare: \"Il ferroviere\", di Pietro Germi. \u00c8 un'opera di un socialdemocratico militante, eppure \u00e8 un film pervaso da ogni parte di sincero spirito socialista\u00bb.(cfr. Carlo Carotti, \"Pietro Germi il socialdemocratico\", 20 marzo 2007 Vedi articolo completo)"}
{"id": "1359396", "revid": "486946", "url": "https://it.wikipedia.org/wiki?curid=1359396", "title": "Nihonshoki", "text": ""}
{"id": "1359398", "revid": "49503", "url": "https://it.wikipedia.org/wiki?curid=1359398", "title": "Chomsky", "text": ""}
{"id": "1359399", "revid": "123062446", "url": "https://it.wikipedia.org/wiki?curid=1359399", "title": "Ralph Lauren", "text": "Biografia.\nRalph Lauren nasce nel Bronx nel 1939, da una famiglia di immigrati ebrei dalla Bielorussia. Nel 1967, crea la sua etichetta, Ralph Lauren Corporation, scegliendo un nome ispirato ad uno sport che incarna un mondo di eleganza discreta e stile classico: il polo. Nella prima collezione esordisce con una linea di cravatte che riscuotono un successo immediato, nonostante fossero state create in controcorrente, Lauren infatti le disegna larghe e fatte a mano usando materiali insoliti, ricchi e flamboyant. \nNel 1969 \u00e8 il primo ad aprire una boutique per uomo all'interno di Bloomingdale's a New York. Nel 1971 crea la prima linea donna con una collezione di camicie di taglio maschile, reinventando il look maschile classico per lo stile femminile. Con la linea donna nasce anche il logo del giocatore di polo, che oggi \u00e8 ovunque e contraddistingue lo stile Ralph Lauren. L'anno successivo Polo Ralph Lauren amplia la sua presenza cominciando ad occuparsi anche di accessori e calzature. Tra le creazioni del brand che pi\u00f9 hanno fatto parlare del brand c'\u00e8 l'abito da sposa di Priyanka Chopra, per il matrimonio con Nick Jonas. L'abito ha richiesto 1826 ore di lavorazione, completamente a mano e sotto l'abito in pizzo totalmente trasparente c'era una sottoveste ricamata con 2.380.000 paillettes in madreperla. \nPremi e riconoscimenti.\nNel 2014 \u00e8 stato premiato con la Medaglia James Smithson Bicentennial."}
{"id": "1359410", "revid": "198277", "url": "https://it.wikipedia.org/wiki?curid=1359410", "title": "Francesco Dall'Olio", "text": "Carriera.\nGiocatore.\nPalleggiatore, esordisce, sotto la guida di Franco Anderlini, nella prima squadra della , con la quale, tra il 1972 e il 1981, vince due scudetti (1973-74 e 1975-76), due Coppe Italia (1978-79 e 1979-80) e una Coppa delle Coppe. Veste successivamente le maglie del e della , vincendo con quest'ultima la Coppa Italia 1983-84, prima di fare ritorno a Modena nell'annata 1984-85.\nNelle due successive stagioni in giallobl\u00f9 vince altre altrettante Coppe Italia (1984-85 e 1986-86), uno scudetto (1985-86), una Coppa CEV (1985) e una Coppa delle Coppe. Nella stagione 1986-87 passa alla , prima di un'altra esperienza a Bologna e di un trasferimento alla di Spoleto.\nNel 1991 passa alla , nelle cui file vince altre due Coppe delle Coppe (1991 e 1992); dopo un nuovo ritorno a Bologna, dove ottenne la promozione in A1 nel 1992-93, termina la sua carriera riapprodando a Modena in coincidenza della fortunata stagione 1994-95, in cui vinse il quarto scudetto, la sesta Coppa Italia e la quinta Coppa delle Coppe della sua carriera.\nViene convocato in nazionale 254 volte tra il 1972 (esordendo il 7 giugno nella gara persa per 3-0 contro la Cecoslovacchia al Torneo di Sofia) e il 1987, disputando complessivamente 243 gare. In maglia azzurra colleziona la medaglia d'argento ai Giochi del Mediterraneo di Algeri (1975), il secondo posto ai Mondiali di Roma (1978) e la medaglia di bronzo alle Olimpiadi di Los Angeles (1984).\nAllenatore.\nInizia la sua carriera da allenatore all' nella stagione 1995-96, conclusa con la retrocessione in A2 della formazione pugliese. L'anno successivo ottiene per\u00f2 l'immediata promozione in massima serie alla guida della .\nNel campionato 1997-98, ingaggiato dalla , vince Coppa Italia, Coppa dei Campioni e Supercoppa italiana. Passa quindi, nel corso della stagione successiva, al in Serie A2 con cui, vincendo i \"play-off\", ottiene la seconda promozione in massima serie della sua carriera. Durante la Serie A1 1999-00 sostituisce Maurizio Menarini a Ferrara, restando sulla panchina della societ\u00e0 emiliana fino all'esonero a met\u00e0 dell'annata seguente. Analogo esito ha la sua terza esperienza in A2, alla di Asti nel campionato 2001-02.\nDalla stagione 2002-03 a quella 2004-05 \u00e8 allenatore del , per passare quindi al ; con quest'ultima vince la Top Teams Cup e raggiunge la finale-scudetto al termine della stagione 2006-07. Nel campionato 2007-08 allena il , dove viene esonerato in febbraio. Dal novembre 2008 fino alla fine della stagione 2008-09 sostituisce Renan Dal Zotto sulla panchina del . Inizia la Serie A2 2010-11 allenando la , ma dopo pochi mesi viene sollevato dall'incarico.\nDopo qualche anno di inattivit\u00e0, nel 2015 entra come assistente nello staff della nazionale femminile guidato da Marco Bonitta. Nel corso della stagione 2016-17 viene ingaggiato dalla di Reggio Emilia, in Serie A2, dove sostituisce il dimissionario James Costi."}
{"id": "1359412", "revid": "17454", "url": "https://it.wikipedia.org/wiki?curid=1359412", "title": "Wings of tomorrow", "text": ""}
{"id": "1359424", "revid": "1609015", "url": "https://it.wikipedia.org/wiki?curid=1359424", "title": "Fuga in Egitto (arte)", "text": "La fuga in Egitto \u00e8 un tema pittorico che ritrae la Sacra Famiglia \u00e8 in fuga verso l'Egitto per sfuggire alla strage degli Innocenti, episodio narrato all'interno del Vangelo secondo Matteo. Il \"Riposo durante la fuga in Egitto\" \u00e8 narrato nei Vangeli Apocrifi in cui la famiglia si riposa.\nAlcune opere pittoriche che ritraggono l'evento, in ordine cronologico:"}
{"id": "1359431", "revid": "1310927", "url": "https://it.wikipedia.org/wiki?curid=1359431", "title": "Liga Deportiva Alajuelense", "text": "La Liga Deportiva Alajuelense (conosciuta semplicemente come \"La Liga\") \u00e8 una societ\u00e0 calcistica costaricana. La sua sede \u00e8 l'Estadio Alejandro Morera Soto, i colori della squadra sono il rosso ed il nero.\nDalla fondazione della Liga Nacional de F\u00fatbol (oggi Unafut) nel 1921, la Liga Deportiva Alajuelense si \u00e8 consolidata attraverso gli anni come una delle squadre pi\u00f9 consistenti nella storia del calcio costaricano. Con un palmar\u00e8s di 29 campionati nazionali e 19 sottotitoli, il periodico La Naci\u00f3n dichiar\u00f2 la Liga come la miglior squadra del secolo anteriore.\nLa squadra rosso-nera \u00e8 stata fondata il 18 giugno 1919, e ha realizzando vari tour internazionali, giocando partite con squadre storiche, come il Boca Juniors ed il River Plate, oppure contro il Genoa nel 1950.\nLa storia della Alajuelense a livello nazionale conta 29 Campionati costaricani e 2 Champions League. In questo club sono passate giocatori importanti del calcio nazionale, come Salvador Soto Buroy, Juan Ulloa, Errol Daniels, Juan Jos\u00e9 G\u00e1mez, ed uno dei migliori calciatore della storia del calcio costaricano, il \"mago del bal\u00f3n\" (mago del pallone), Alejandro Morera Soto.\nIl calcio in Alajuela.\nPlaza Iglesias fu il centro del calcio nella citt\u00e0 di Alajuela negli albori del Secolo XX. Nel 1910 si form\u00f2 la prima squadra chiamata \"Elettra\" e la prima partita formale che si gioc\u00f2 in Alajuela fu in Plaza del Llano l'8 dicembre 1910.\nL'\"Elettra\" affront\u00f2 la squadra josefina \"Oriente\", con vittoria dell'\"Elettra\" ottenendo medaglie da parte di Don Ricardo Jim\u00e9nez Oreamuno.\nNel 1912 appare un'altra squadra, il Juan Rafael Mora.\nL'antecedente pi\u00f9 immediato all'apparizione della Liga Deportiva Alajuelense lo costitu\u00ec la squadra \"Once de Abril\" che si form\u00f2 l'11 aprile 1914. Sette giocatori di questa squadra darebbero vita, anni pi\u00f9 tardi all'istituzione \"liguista\".\nStoria.\nLa Liga Deportiva Alajuelense (L.D.A.) \u00e8 stata istituita il 18 giugno 1919, da sette militanti della squadra \"Once de Abril\".\nLa storia del calcio in Costa Rica non pu\u00f2 scriversi senza la partecipazione dell'Istituzione alajuelense, che ha l'appoggio e il sostegno di una buona fetta della popolazione del paese.\nL'Alajuelense fu parte delle 7 squadre che costituirono la Liga Nacional de F\u00fatbol nel 1921, con le squadre di La Libertad, Sociedad Gimn\u00e1stica Espa\u00f1ola, Club Sport Herediano, Club Sport Cartagin\u00e9s, Club Sport La Uni\u00f3n de Tres R\u00edos, e la Sociedad Gimn\u00e1stica Limonense.\nIl Club registra 24 Campionati Nazionali nei seguenti anni: 1928, 1939, 1941, 1945, 1949, 1950, 1958, 1959, 1960, 1966, 1970, 1971, 1980, 1983, 1984, 1991, 1992, 1996, 1997, 2000, 2001, 2002, 2003 e 2005.\nInoltre somma 17 Subcampeonatos Nazionali: 1930, 1938, 1944, 1952, 1957, 1962, 1965, 1967, 1969, 1972, 1985, 1986, 1989, 1994, 1995, 1998, 1999.\nIn ambito internazionale il Club ha imposto marche importanti come essere la prima squadra costaricana ad ottenere il titolo della CONCACAF Champions League (1986), essere il primo Club dell'America Centrale a competere nella Coppa Merconorte nel 2000, evento sotto l'egida della Confederaci\u00f3n Sudamericana de F\u00fatbol (CONMEBOL).\nNella decade degli anni novanta e nei principi del secolo XXI, la L.D.A si conferma come il club di calcio pi\u00f9 importante in Costa Rica, raggiunge il titolo nazionale in quattro opportunit\u00e0 (1991-1992-1996-1997) collocandosi sempre nell'\u00e9lite del calcio nazionale, inoltre guadagn\u00f2 il Torneo de Grandes de Centroam\u00e9rica nel 1995.\nDalla stagione 1999-2000 riesce le gesta di quattro Campionati Nazionali in forma consecutiva (1999-2000, 2000-2001, 2001-2002, 2002-2003).\nIn ambito internazionale riusc\u00ec in una partecipazione di successo che port\u00f2 nei titoli dell'Uni\u00f3n Centroamericana de F\u00fatbol (UNCAF 2002) e la Copa de Campeones de la Confederaci\u00f3n de F\u00fatbol (CONCACAF Champions' Cup 2004).\nLa L.D.A. ha fornito la squadra base della nazionale maggiore che si qualific\u00f2 al Mondiale 2002 in Corea e Giappone, apportando inoltre la base della Selezione U-23 che si qualific\u00f2 per i Giochi Olimpici di Atene 2004.\nEstadio Morera Soto.\nLa Catedral del f\u00fatbol de Costa Rica (La cattedrale del calcio della Costa Rica). Cos\u00ec \u00e8 chiamato lo stadio della Liga Deportiva Alajuelense che porta il nome di Alejandro Morera Soto, battezzato cos\u00ec nel 1961, come riconoscimento per la sua carriera sportiva.\nLo stadio, di propriet\u00e0 del Club, \u00e8 situato in Llano de Alajuela.\nIl Morera Soto non \u00e8 solo la casa della squadra Alajuelense, ma viene usato anche dalla nazionale della Costa Rica per le partite ufficiali e amichevoli.\nLe dimensioni del terreno di gioco sono di 105 metri di lunghezza e 74 metri di larghezza, e la capacit\u00e0 totale \u00e8 di 17895 spettatori."}
{"id": "1359433", "revid": "6392", "url": "https://it.wikipedia.org/wiki?curid=1359433", "title": "Computer forensics", "text": ""}
{"id": "1359434", "revid": "486946", "url": "https://it.wikipedia.org/wiki?curid=1359434", "title": "Cattedrale di St. John the Divine", "text": ""}
{"id": "1359436", "revid": "80339", "url": "https://it.wikipedia.org/wiki?curid=1359436", "title": "Anmoor", "text": ""}
{"id": "1359440", "revid": "80339", "url": "https://it.wikipedia.org/wiki?curid=1359440", "title": "Moder", "text": ""}
{"id": "1359441", "revid": "1543377", "url": "https://it.wikipedia.org/wiki?curid=1359441", "title": "Alan Weisman", "text": "Biografia.\nFamoso giornalista e scrittore statunitense, \u00e8 autore di articoli pubblicati su riviste come \"Harper's\", \"The New York Time Magazine\", \"The Atlantic Monthly\", \"Dyscover\" e \"NPR\", fra le altre. Forte contributore per il \"Los Angeles Time Magazine\". \u00c8 titolare di una cattedra presso l'Universit\u00e0 dell'Arizona e insegna giornalismo internazionale.\n\u00c8 autore dell'articolo \"Earth Without People\" (\"La Terra senza l'Uomo\" \u2013 \"Discover magazine\", febbraio 2005) che gli frutt\u00f2 il premio di \"Best American Science Writiting 2000 \u2013 2007\". Su quest'ultimo lavoro elabor\u00f2 il noto bestseller \"The World Without Us\" (\"Il mondo senza di noi\") pubblicato negli Stati Uniti il 10 luglio 2007 e in Italia nel febbraio 2008.\nNel 2013 ha ricevuto il Los Angeles Times Book Prize (Scienza e Tecnologia) per \"Countdown: Our Last, Best Hope for a Future on Earth?\" (\"Conto alla rovescia\") pubblicato in Italia nel 2014."}
{"id": "1359447", "revid": "729019", "url": "https://it.wikipedia.org/wiki?curid=1359447", "title": "Isola di Mull", "text": "L'isola di Mull (in lingua inglese anche \"Isle of Mull\", in gaelico scozzese: \"Muile\" pronunciata [mul\u0259]) \u00e8 la seconda isola pi\u00f9 grande delle Ebridi interne, al largo della costa occidentale della Scozia, appartenente all'area amministrativa di Argyll e Bute.\nCon una superficie di 875,35 chilometri quadrati Mull \u00e8 la quarta isola scozzese per dimensione e la quarta pi\u00f9 grande tra quelle che circondano la Gran Bretagna. Al censimento del 2001 la popolazione residente era di 2.667 abitanti. Gran parte della popolazione vive a Tobermory, l'unico burgh sull'isola fino al 1973, e capoluogo.\nIl porticciolo di Fionnphort, posto all'estremit\u00e0 occidentale dell'isola, \u00e8 la base di partenza di alcune piccole motonavi in direzione dell'isola di Staffa. La traversata dura circa 50 minuti, e sull'isola, disabitata, si possono ammirare le centinaia di colonne basaltiche che escono dai flutti del mare, e la famosa \"Grotta di Fingal\", in cui entra il mare, tutta costruita dalla natura con colonne e \"piastrelle\" esagonali, color grigio scuro. Questa grotta ispir\u00f2, al ventenne musicista tedesco Felix Mendelssohn in visita a Staffa, una famosissima \"ouverture\", con il titolo, appunto, \"La Grotta di Fingal\"."}
{"id": "1359449", "revid": "287204", "url": "https://it.wikipedia.org/wiki?curid=1359449", "title": "Rio Pardu", "text": "Il rio Pardu \u00e8 un torrente dell'Ogliastra, una subregione della Barbagia, nella Sardegna centro-orientale.\n\u00c8 un corso d'acqua a carattere torrentizio, che beneficia delle abbondanti piogge invernali, ma si prosciuga completamente durante la stagione secca.\nSorge nei pressi del monte Perd'Aira, in territorio comunale di Gairo, e subito si apre la strada in mezzo alle montagne, dove ha inciso una profondissima valle; il primo tratto del fiume \u00e8 noto col nome di \"Baccu Nieddu\", e si snoda in rettilineo in direzione SSE, incassato fra l'imponente monte Tricoli a sinistra e i tacchi dell'Ogliastra a destra, fra gli scisti e la foresta sempreverde di leccio, a tratti interrotta da recenti rimboschimenti.\nA partire dal ponte della statale 198, assume il nome di rio Pardu, che mantiene per i successivi 10\u00a0km, in territorio di Gairo prima, di Osini, Ulassai e Jerzu poi. Davanti a quest'ultimo paese, il fiume devia il suo corso verso ENE, in direzione del mare, uscendo cos\u00ec dalla profonda vallata e scorrendo in una pianura alluvionale, dove, ancora una volta, cambia nome, divenendo il fiume Pelau. Gli ultimi chilometri si estendono in comune di Cardedu, passando a breve distanza dal centro abitato e sfociando nella marina di Cardedu, sul mar Tirreno, in localit\u00e0 Museddu.\nNella Valle del Rio Pardu \u00e8 praticata l'agricoltura e la pastorizia, si produce da sempre il vino Cannonau di Sardegna Jerzu e l'olio d'oliva."}
{"id": "1359451", "revid": "486946", "url": "https://it.wikipedia.org/wiki?curid=1359451", "title": "St. John the Divine", "text": ""}
{"id": "1359458", "revid": "49981", "url": "https://it.wikipedia.org/wiki?curid=1359458", "title": "Claudio Acquaviva D'Aragona", "text": ""}
{"id": "1359465", "revid": "767487", "url": "https://it.wikipedia.org/wiki?curid=1359465", "title": "Scarface (rapper)", "text": "Egli \u00e8 stato artista solista dal 1991, diventando uno dei pi\u00f9 famosi rapper del sud e mantenendo legami coi The Geto Boys.\nCarriera.\nRegistrando col nome di Akshen inizi\u00f2 la sua carriera con la Rap-A-Lot Records, una casa discografica di Houston. Alla fine degli anni '80 entr\u00f2 nei The Geto Boys e pubblic\u00f2 \"We Can't Be Stopped\". Il cd ebbe ampio successo e assicur\u00f2 ai The Geto Boys una solida base di fans, nonostante i loro testi violenti che li tennero lontani dalle radio e da Mtv.\nAkshen cambi\u00f2 soprannome in Scarface (cambi\u00f2 anche il suo stile: da uno stile oratorio simile a quello di Kool G Rap a un normale stile con un tono pi\u00f9 oscuro) in onore del film \"Scarface\", in quanto si riconosceva in pi\u00f9 punti nel personaggio interpretato da Al Pacino caratterialmente. Pubblic\u00f2 il suo album solista d'esordio, \"Mr. Scarface Is Back\". L'album fu un successo e la popolarit\u00e0 di Scarface super\u00f2 ben presto quella degli altri membri dei Geto Boys. Scarface rimase nel gruppo mentre pubblicava una serie di album solisti che lo tenevano in alto nelle classifiche grazie alle sue vendite incoraggianti. L'11 marzo 1997 usc\u00ec l'album \"The Untouchable\", contenente il singolo \"Smile\" prodotto da Scarface, Mike Dean, Tone Capone e un'apparizione postuma di Tupac Shakur (il rapper era stato assassinato il 13 settembre 1996) con cui fece pure la traccia \"Homies and Thugs\" con Master P che fu un tributo stesso a Tupac. Il singolo fu un successo e balz\u00f2 al dodicesimo posto nella Billboard Hot 100. Nel 2000 usc\u00ec il suo album principale, \"The Last Of A Dying Breed\", che ricevette ampi consensi sia di vendite che di critiche e che gli fece guadagnare un Source Award come Scrittore di testi dell'Anno.\nNel 2002 usc\u00ec \"The Fix\" e ritorn\u00f2 coi The Geto Boys in studio per registrare un album insieme, \"The Foundation\". Scarface ha collaborato con altri artisti come Jay Z, Master P, Jadakiss, Chamillionaire, 2Pac, Faith Evans, Nas, Ice Cube, Dr. Dre, Lloyd Banks, Beanie Siegel, Young Jeezy, Too $hort, Bun B, Raekwon, Z-Ro e altri. Egli \u00e8 riconoscibile per la voce unica e a volte esagerata e per la tecnica di rappare. Egli contribu\u00ec anche con Big Gee ed Akon e con Ray Cash nel suo singolo d'esordio.\nIn un'intervista, Scarface disse che non avrebbe pi\u00f9 registrato materiale solista in quanto c'erano delle \"differenze creative\" con la Rap-A-Lot Records. L'ultimo suo album ufficiale, secondo lui, \u00e8 stato \"The Fix\" nel 2002 e tutto quello distribuito dopo non ha niente a che fare con lui. Non tenne per\u00f2 conto delle sue partecipazioni con altri artisti. Scarface sta attualmente organizzandosi per una produzione; ha recentemente prodotto tre canzoni per l'album degli UGK \"Underground Kingz\".\nScarface si \u00e8 convertito all'Islam."}
{"id": "1359471", "revid": "521302", "url": "https://it.wikipedia.org/wiki?curid=1359471", "title": "Nazionale di calcio della Serbia e Montenegro Under-21", "text": ""}
{"id": "1359474", "revid": "21880", "url": "https://it.wikipedia.org/wiki?curid=1359474", "title": "Tricholoma atrosquamosum", "text": "Tricholoma atrosquamosum (Chev.) Sacc. \u00e8 un Tricholoma del gruppo del \"Tricholoma terreum\".\n\u00c8 un fungo commestibile, che si distingue per il tipico profumo di pepe.\nDescrizione della specie.\nCappello.\n4\u20138\u00a0cm di diametro, convesso, poi pianeggiante, leggermente umbonato; decorato da fitte squamette bruno-nerastre su sfondo pi\u00f9 chiaro; margine involuto, per lo pi\u00f9 leggermente lanoso.\nLamelle.\nBianco sporco; fitte, abbastanza spesse, pi\u00f9 o meno seghettate, uncinate; con taglio talvolta punteggiato di nero.\nGambo.\n4-7 x 0,7-1,5\u00a0cm. Da bianco sporco a brunastro, talvolta pi\u00f9 chiaro alla base; decorato da fibrille; cilindrico o leggermente ingrossato alla base; cavo.\nSpore.\nEllittiche, bianche in massa, 5,5-8 x 3,5-5,4 \u00b5m.\nCarne.\nBiancastra, grigiastra sotto la cuticola, fragile.\nCommestibilit\u00e0.\nBuona.\nHabitat.\nIn autunno, sia sotto latifoglie (soprattutto faggi) che conifere.\nEtimologia.\nDal latino \"ater\" = scuro e \"squamosus\" = squamoso, per la decorazione del cappello.\nAnnotazioni.\nAppartiene al folto gruppo delle \"morette\", la cui specie tipo \u00e8 il \"Tricholoma terreum\".\nD'aspetto molto simile al \"Tricholoma squarrulosum\", se ne distingue facilmente per il tipico odore.\nAttenzione a non confonderlo col \"Tricholoma pardinum\", velenoso, molto pi\u00f9 massiccio e con leggero odore di farina."}
{"id": "1359484", "revid": "161374", "url": "https://it.wikipedia.org/wiki?curid=1359484", "title": "Carlo Farinelli", "text": ""}
{"id": "1359491", "revid": "486946", "url": "https://it.wikipedia.org/wiki?curid=1359491", "title": "Universit\u00e0 degli studi di Napoli", "text": ""}
{"id": "1359492", "revid": "486946", "url": "https://it.wikipedia.org/wiki?curid=1359492", "title": "Universit\u00e0 degli Studi di Napoli", "text": ""}
{"id": "1359499", "revid": "767487", "url": "https://it.wikipedia.org/wiki?curid=1359499", "title": "Curdled - Una commedia pulp", "text": "Curdled - Una commedia pulp (\"Curdled\") \u00e8 un film del 1996 diretto da Reb Braddock, con protagonisti Angela Jones e William Baldwin. Quentin Tarantino \u00e8 produttore esecutivo del film.\nIl film \u00e8 un remake dell'omonimo cortometraggio del 1991, diretto sempre da Braddock e interpretato da Jones.\nTrama.\nGabriella \u00e8 un'immigrata colombiana negli Stati Uniti che nutre un particolare interesse per le morti violente, forse anche perch\u00e9 da piccola ha assistito ad un omicidio davanti a casa. Tra TV e giornali inizia a raccogliere informazioni sulle morti e sugli assassinii, in particolare si interessa di un serial killer chiamato \"Blood Blue Killer\", il quale dopo varie coltellate usa decapitare le sue vittime. Per riuscire a scoprire qualcosa di pi\u00f9 sull'assassino, Gabriella cerca e trova lavoro in un'impresa di pulizie, proprio quelle che si occupano di ripulire le scene del crimine.\nProduzione.\nQuentin Tarantino vide per la prima volta il cortometraggio di Braddock nel 1992, durante il tour promozionale italiano de \"Le iene\"; rimastone colpito, decise di finanziare la realizzazione di un cortometraggio ispirato ad esso attraverso la propria casa di produzione, A Band Apart.\nNel film, durante lo spezzone di un programma sui criminali pi\u00f9 ricercati d'America, viene mostrata una foto d'archivio ritraente George Clooney e Tarantino, nei panni dei famigerati fratelli Seth e Richard Gecko di \"Dal tramonto all'alba\". Di quest'ultimo film ricompare anche il personaggio della reporter Kelly Hogue, interpretato sempre da Kelly Preston."}
{"id": "1359515", "revid": "339392", "url": "https://it.wikipedia.org/wiki?curid=1359515", "title": "Lista dei codici FIFA", "text": ""}
{"id": "1359523", "revid": "167145", "url": "https://it.wikipedia.org/wiki?curid=1359523", "title": "Neoavanguardie", "text": ""}
{"id": "1359524", "revid": "1543377", "url": "https://it.wikipedia.org/wiki?curid=1359524", "title": "Still Loving You (album)", "text": "Still Loving You \u00e8 una raccolta del gruppo hard rock tedesco Scorpions, pubblicata nel 1992.\nIl disco contiene le canzoni pi\u00f9 romantiche incise dalla band durante la seconda fase della loro carriera, quella sponsorizzata dalla casa discografica EMI ma in questo fa eccezione il brano \"Born to Touch Your Feelings\", ed un inedito, \"Living For Tomorrow\", registrato dal vivo."}
{"id": "1359526", "revid": "78273", "url": "https://it.wikipedia.org/wiki?curid=1359526", "title": "Amanitopsis fulva", "text": ""}
{"id": "1359535", "revid": "599013", "url": "https://it.wikipedia.org/wiki?curid=1359535", "title": "Sergio Parisse", "text": "Detiene il record di presenze con la nazionale italiana.\nBiografia.\nNato a La Plata da padre aquilano e madre cosentina residenti in Argentina (suo padre, Sergio Sr., gi\u00e0 rugbista presso , fu trasferito in Sudamerica dall'Italtel, suo datore di lavoro), Sergio Parisse inizi\u00f2 a giocare a rugby a 5 anni, muovendo i primissimi passi nella disciplina presso il club Universitario de La Plata.\nPer diritto di ascendenza familiare acquis\u00ec la cittadinanza italiana, e gi\u00e0 a 17 anni fece parte del giro delle selezioni giovanili della Federazione Italiana Rugby.\nNel 2002 esord\u00ec in nazionale (contro la ) e fu ingaggiato dal per il suo primo contratto da professionista.\nCon la squadra veneta Parisse si laure\u00f2 due volte campione d'Italia (nel 2003 e 2004) e vinse una Coppa Italia nel 2005.\nFu convocato dal C.T. della Nazionale John Kirwan per la in Australia, nella quale disput\u00f2 tutti e quattro gli incontri (tre da titolare) e, nel 2004, disput\u00f2 il primo dei suoi Sei Nazioni (a tutto il furono sei consecutivi).\nNel 2005 si trasfer\u00ec allo Stade fran\u00e7ais, club con il quale vinse il campionato nazionale nel 2007.\nIl contratto con il club parigino, inizialmente biennale, nel marzo 2007 fu prolungato fino al 2009.\nIn quello stesso anno il neo-C.T. Pierre Berbizier lo convoc\u00f2 per la VI Coppa del Mondo che si tenne proprio in Francia; Nick Mallett, subentrato a Pierre Berbizier, nomin\u00f2 nel 2008 Parisse capitano della Nazionale.\nA causa di un infortunio occorsogli nel corso dei \"test match\" autunnali del 2009 Parisse dovette saltare il Sei Nazioni 2010.\nFu, ancora, in campo nel corso della e, con il successivo C.T. della Nazionale Jacques Brunel, \u00e8 rimasto capitano della squadra.\nA fine 2011 prolung\u00f2 il suo impegno con lo Stade fran\u00e7ais fino a tutta la stagione 2015-16.\nIl 16 novembre 2013, in occasione di un \"test match\" a Cremona contro , Parisse, insieme con Mart\u00edn Castrogiovanni, raggiunse le cento presenze in Nazionale italiana.\nI due giocatori sono i terzi in ordine di tempo a raggiungere tale traguardo dopo Alessandro Troncon (durante la ) e Andrea Lo Cicero (ultimo incontro del Sei Nazioni 2013).\nVanta anche tre inviti da parte dei , il pi\u00f9 recente dei quali nel giugno 2013 a Hong Kong contro i British Lions.\nDisputando il \"test match\" del 22 novembre 2014 contro il ha superato Marco Bortolami ed \u00e8 diventato il rugbista italiano con pi\u00f9 presenze in Nazionale; a maggio 2015 vinse, da capitano dello , il suo secondo campionato francese, ricevendo anche il riconoscimento di miglior giocatore del torneo.\nTerminato il suo ultradecennale impegno con lo , lasciato libero dal club, Parisse si \u00e8 accordato con il dalla stagione sportiva 2019-20; ricevuta la convocazione per la sua quinta, e ultima, Coppa del Mondo, ha fissato il suo primato nazionale di presenze a 142, con 16 mete e un \"drop\" per un totale di 83 punti.\nAvendo World Rugby annullato il \"match\" contro la per rischio atmosferico, fu vanificata la possibilit\u00e0 di Parisse di chiudere a 143 incontri la carriera internazionale, sia di avere un'ultima presenza insieme agli altri giocatori italiani che in tale manifestazione concludevano la propria attivit\u00e0 in maglia azzurra.\nVita privata.\nParisse \u00e8 sposato dal 10 febbraio 2014 con Silvia Bragazzi, con cui ha due figli, Leonardo nato il 14 giugno 2017 a Parigi ed Emily nata il 14 novembre 2020 a Tolone .\nIn precedenza fu sposato dal 2010 al 2013 con l'ex Miss Francia Alexandra Rosenfeld, conosciuta nel 2006 e con la quale ha avuto una figlia nata nell'agosto 2010.\nTra le attivit\u00e0 extrarugbistiche ha doppiato il personaggio di Zangief nel film d'animazione Disney \"Ralph Spaccatutto\"."}
{"id": "1359539", "revid": "484362", "url": "https://it.wikipedia.org/wiki?curid=1359539", "title": "I'm So Hood", "text": "I'm So Hood \u00e8 il secondo singolo estratto dall'album di DJ Khaled \"We the Best\". La canzone \u00e8 prodotta dai The Runners ed \u00e8 realizzata con Trick Daddy, T-Pain, Rick Ross e Plies.\nIl video include le apparizioni di Trina, Busta Rhymes, Pitbull e Fat Joe. Il remix ufficiale \u00e8 con T-pain, Young Jeezy, Lil Wayne, Ludacris, Busta Rhymes, Big Boi degli OutKast, Fat Joe e Baby."}
{"id": "1359540", "revid": "198277", "url": "https://it.wikipedia.org/wiki?curid=1359540", "title": "Giuseppe Baccilieri", "text": "Caratteristiche tecniche.\nMezzala, era capace anche di giocare al centro dell'attacco, concludendo spesso l'azione.\nCarriera.\nGiocatore.\nGli inizi.\nNativo di San Pietro in Casale, in provincia di Bologna, inizi\u00f2 la sua carriera nella squadra del capoluogo, giocando 4 partite nel 1922-1923 e siglando una rete nella gara Bologna- 2-0 del 7 gennaio 1923. L'anno successivo pass\u00f2 alla Virtus Bologna, dove gioc\u00f2 21 gare siglando sette reti, passando alla Spal prima e al poi, sempre per una sola stagione.\nLe sue buone prestazioni gli valsero l'ingaggio da parte della neonata , con cui disput\u00f2 14 gare segnando due gol. Passato poi alla Ponziana nel 1927, nel 1928 arriv\u00f2 invece al Monfalcone dove rimase per due stagioni: in particolare nella seconda, disputata in seconda divisione, mise a segno quattordici reti in 33 gare.\nAl Legnano e al Cagliari.\nLa buona stagione disputata nella societ\u00e0 goriziana lo mise in luce, tanto da essere messo sotto contratto dal Legnano, che si apprestava a disputare la prima stagione in Serie A della sua storia. Il campionato si concluse con i lilla al 15\u00ba posto e retrocessi in Serie B, con Baccilieri autore di tre reti in 24 presenze: nelle due stagioni seguenti, sempre in seconda divisione, rimase titolare della formazione piemontese siglando 9 gol nel 1931-1932 e 6 reti nel 1932-1933, assommando in totale 78 gare con la maglia del Legnano.\nPass\u00f2 poi al Cagliari, sempre in Serie B: in due stagioni sigl\u00f2 nove reti in 42 gare, partendo sempre come titolare. Al termine della stagione 1934-1935, a causa della crisi e del fallimento della societ\u00e0 sarda, lasci\u00f2 la Sardegna. Quindi si accas\u00f2 all'Aquila, dove per\u00f2 non trov\u00f2 spazio, disputando solo tre gare.\nGiocatore-allenatore nelle serie minori.\nNella stagione 1936-1937 Baccilieri gioc\u00f2 nel Molfetta in Serie C. Dopo una sola annata si spost\u00f2 al Lanciano, pur avendo firmato per il Forlimpopoli, sempre in Serie C: perci\u00f2 in questa sua prima stagione con il club rossonero svolse esclusivamente il ruolo di allenatore, giocando solo in gare amichevoli. Si trasfer\u00ec quindi al Rimini, dove fu giocatore-allenatore e conquist\u00f2 la promozione in serie superiore grazie a un ripescaggio. Lo stesso risultato ottenne quando torn\u00f2 al Lanciano, stavolta anche come giocatore, nel 1939-40, quando la squadra si classific\u00f2 al secondo posto del campionato regionale, alle spalle della formazione riserve del Pescara che non concorreva alla promozione. Nel 1940 divent\u00f2 l'allenatore dell'Ortona, che port\u00f2 alla vittoria nel campionato di Prima Divisione, ottenendo cos\u00ec la terza promozione consecutiva in Serie C. Passato nell'anno successivo al , fu costretto dalle circostanze a scendere in campo nelle ultime giornate di campionato cos\u00ec come successo anche all'Ortona e cos\u00ec come succeder\u00e0 anche al Trani, dove disput\u00f2 le sue ultime cinque gare da professionista.\nAllenatore.\nAl termine della seconda guerra mondiale nel 1946-47 divenne nuovamente l'allenatore del Lanciano, e per la seconda volta vinse con i rossoneri il campionato regionale con la conseguente ammissione in Serie C. Torner\u00e0 di nuovo da allenatore a Lanciano negli anni 1950, sia alla guida della Virtus Lanciano sia di formazioni cittadine minori, e nel frattempo continuer\u00e0 a svolgere il ruolo di allenatore in Abruzzo in diverse formazioni della divisione regionale."}
{"id": "1359547", "revid": "124003916", "url": "https://it.wikipedia.org/wiki?curid=1359547", "title": "LA BIERE DU PECHEUR", "text": "LA BIERE DU PECHEUR \u00e8 un'opera di Tommaso Landolfi pubblicata nel 1953. Il titolo (in francese) dell'opera \u00e8 scritto volutamente tutto in maiuscolo, quasi fosse un'insegna, e dunque pu\u00f2 permettersi secondo le regole dell'ortografia francese di non portare accenti. \"Bi\u00e8re\" vuol dire sia \"birra\", sia \"feretro\" o \"bara\", mentre \"p\u00eacheur\" vuol dire \"pescatore\", ma se fosse \"p\u00e9cheur\" starebbe per \"peccatore\". Lo stesso autore nella breve premessa pone in evidenza la possibile ambigua interpretazione: \"La birra del pescatore\" o \"La bara del peccatore\" . L'opera, principalmente di natura diaristica, \u00e8 comunque composita, poich\u00e9 contiene vari inserti narrativi, alcune lettere che Landolfi dichiara di avere ricevuto e alcune parti dichiaratamente inventate, pur sotto forma di diario. Contiene inoltre diverse citazioni (da Balzac, Villiers de l'Isle-Adam e Gabriele D'Annunzio), allusioni parodiche (per esempio al Curzio Malaparte de \"La pelle\"), chiose metalinguistiche e aforismi di natura letteraria. Tutto ci\u00f2 legato a un'idea dichiarata di \"insufficienza\" della letteratura rispetto alla vita.\nL'atteggiamento di Landolfi nei confronti della scrittura diaristica \u00e8 ben evidenziato da una frase contenuta nelle pagine iniziali del libro, dove si pu\u00f2 cogliere un riferimento al punto di vista surrealista della scrittura automatica."}
{"id": "1359549", "revid": "1184093", "url": "https://it.wikipedia.org/wiki?curid=1359549", "title": "Draft WNBA", "text": "Il Draft WNBA \u00e8 il sistema di trattative per cui le societ\u00e0 che partecipano alla \"Women's National Basketball Association\", la massima divisione professionistica di pallacanestro negli Stati Uniti d'America, scelgono le nuove giocatrici, proveniente dalle squadre partecipanti alla \"National Collegiate Athletic Association\" o da campionati stranieri.\nStoria.\nIl \"Draft WNBA\" \u00e8 stato istituito nel 1997, lo stesso anno della creazione del campionato. \u00c8 stato un \"draft\" atipico, in quanto era diviso in tre parti. Il 22 gennaio sedici giocatrici furono assegnate alle otto squadre, senza un ordine prestabilito: quattordici provenivano dai principali \"college\" americani, Michele Timms dall'Australia e Elena Baranova dalla Russia.\nIl 27 febbraio le squadre parteciparono all\"'Elite Draft\": questa volta c'era un ordine di assegnamento. La prima scelta fu Dena Head per le Utah Starzz; tre giocatrici provenivano da campionati esteri (Janeth Arcain dal Brasile, Mikiko Hagiwara dal Giappone e Zheng Haixia dalla Cina). Il 28 aprile si pass\u00f2 al Draft vero e proprio, diviso in quattro turni. La prima scelta fu Tina Thompson per le Houston Comets.\nDal 1998 al 2000 il \"draft\" si semplific\u00f2: dopo un primo turno libero, chiamato \"Expansion Draft\", in cui le squadre cedevano le giocatrici fra di loro, si passava ai quattro turni del draft vero e proprio. Le prime scelte di questo triennio furono Margo Dydek, Chamique Holdsclaw e Ann Wauters. Al termine delle trattative 1998 e 1999, si ebbero degli \"Expansion Draft\" aggiuntivi.\nNel 2001 venne abolito l\"'Expansion Draft\": il 20 aprile si svolsero i quattro turni canonici e la prima scelta fu Lauren Jackson, ceduta dalla squadra australiana del Canberra Capitals alle Seattle Storm. Lo stesso giorno del 2002 Seattle scelse al primo turno Sue Bird dell'Universit\u00e0 del Connecticut: la formula era rimasta invariata.\nIl 24 aprile 2003 il \"WNBA Draft\" cambi\u00f2 ancora formula. A causa del fallimento di Miami Sol e Portland Fire, si rese necessario un \"Dispersal Draft\" che riassegn\u00f2 le giocatrici rimaste libere. Subito dopo si prosegu\u00ec con le scelte, questa volta divise su tre turni. Aprirono le Cleveland Rockers, che presero LaToya Thomas al primo turno.\nIl 6 gennaio 2004, a causa del fallimento di Cleveland, si effettu\u00f2 un altro \"Dispersal Draft\", seguito il 17 aprile dal normale \"draft\". Prima scelta per Phoenix Mercury fu Diana Taurasi. Il 16 aprile 2005 a Secaucus si svolse il primo \"Draft WNBA\" in diretta televisiva, sull'emittente \"ESPN2\". La prima scelta fu fatta dalle Charlotte Sting, che presero Janel McCarville.\nIl 16 novembre 2005 venne ripescato l\"'Expansion Draft\", a cui partecip\u00f2 solo la nuova squadra delle Chicago Sky. Il 5 aprile 2006 si svolse il regolare \"Draft WNBA\", a Boston: per la prima volta si teneva al di fuori del New Jersey. Trasmesso ancora in diretta televisiva, la prima scelta Seimone Augustus fu delle Minnesota Lynx.\nL'8 gennaio 2007 si svolse il \"Dispersal Draft\" per il fallimento di Charlotte, seguito il 4 aprile da quello tenutosi a Cleveland. La prima scelta sarebbe toccata alle San Antonio Silver Stars, ma con un cambio di regole fu assegnata a Phoenix, che gir\u00f2 la prima scelta Lindsey Harding a Minnesota.\nItaliane al draft.\nLa prima italiana scelta al \"Draft WNBA\" \u00e8 stata Catarina Pollini, ingaggiata dalle Houston Comets nel 1997. Solo nel 2006 le italiane tornano a farsi vedere nel campionato professionistico americano: si tratta di Laura Macchi e Francesca Zara, acquistate dalle Chicago Sky. Nel 2007 \u00e8 Kathrin Ress a passare nella WNBA, proveniente per\u00f2 dal College di Boston, ingaggiata dalle Minnesota Lynx."}
{"id": "1359559", "revid": "6923", "url": "https://it.wikipedia.org/wiki?curid=1359559", "title": "Petrarca Rugby", "text": "Il Petrarca Rugby \u00e8 un club italiano di rugby a 15 di Padova, sezione rugbistica della Fondazione Unione Sportiva Petrarca.\nFondato nel 1947, \u00e8 tra i pi\u00f9 titolati club rugbistici del Paese, avendo vinto 13 campionati nazionali (il pi\u00f9 recente nel 2018), che ne fanno la terza societ\u00e0 pi\u00f9 scudettata d'Italia dopo e , rispettivamente vincitori di 18 e 15 titoli.\nVanta anche la vittoria in due edizioni della Coppa Italia, la pi\u00f9 recente delle quali nel 2001.\nStoria.\nGli inizi.\nIl Petrarca Rugby fu fondato nel 1947 dagli allievi del Collegio Universitario Antonianum Pino Bonaiti, Lalo Santini e Gastone Munaron. Nello stilare lo statuto societario, stabilirono che il neonato club si poneva come scopo, \u00absenza fini di lucro, l'esercizio di attivit\u00e0 di avviamento allo sport, di formazione e preparazione di atleti anche sotto l'aspetto civile e morale\u00bb, oltre a quelle di preparazione e organizzazione dell'attivit\u00e0 rugbistica pi\u00f9 generale.\nLa squadra esord\u00ec in serie B il 5 novembre 1947 e prese il nome di Petrarca in occasione della prima amichevole contro il Rugby Rovigo, tuttora tra i suoi rivali nel derby d'Italia.\nNel marzo 1948 il Petrarca fu promosso nella massima divisione, dove debutt\u00f2 il 17 ottobre successivo con una sconfitta proprio contro Rovigo. Dopo alcuni anni conclusisi nelle posizioni di retroguardia, nella stagione 1954-55 il Petrarca si aggiudic\u00f2 il terzo posto finale alle spalle del Parma 1931 e della compagine rodigina.\nSempre militante in massima serie, il Petrarca divenne parte del cosiddetto \u201ctriangolo del rugby\u201d italiano, che si form\u00f2 in quegli anni e che vede le sue roccaforti a Treviso, Rovigo e Padova.\nNegli anni cinquanta vi fu il dominio iniziale di Rovigo e in seguito quello della compagine concittadina delle Fiamme Oro, il gruppo sportivo della Polizia di Stato.\nNei campionati successivi al 1955, la squadra termin\u00f2 spesso a met\u00e0 classifica, di rilievo un quarto posto nel 1961 con la guida tecnica di Mario Battaglini.\nLe vittorie degli anni settanta e ottanta.\nIl club conobbe il suo periodo migliore negli anni settanta e ottanta.\nNel 1968 la panchina fu affidata all'ex pilone petrarchino Memo Geremia, che debutt\u00f2 con un secondo posto alle spalle dell'Aquila.\nNel campionato 1969-70 giunse il primo di cinque scudetti consecutivi; quella serie, unita ai quattro consecutivi di un decennio pi\u00f9 tardi e ai due sparsi tra le due serie, costituisce la parte pi\u00f9 prestigiosa del palmar\u00e8s del club padovano.\nNel 1977, dopo un biennio in cui si erano laureati campioni il Brescia di Marco Bollesan (1975) e il Rovigo, allenato da Julien Saby e guidato in campo da Elio De Anna e Isidoro Quaglio, il Petrarca vinse uno scudetto ritenuto dagli esperti e dagli appassionati della disciplina come uno dei pi\u00f9 spettacolari della storia del rugby italiano. La squadra, affidata al nuovo allenatore-giocatore francese Guy Pardi\u00e8s, fu costretta a inseguire dall'inizio del torneo i campioni uscenti del Rovigo e al termine di una lunga rimonta li affianc\u00f2 in classifica all'ultima giornata, battendoli nello scontro diretto allo stadio Appiani.\nSi rese quindi necessario lo spareggio, disputato nell'allora nuovissimo stadio Friuli di Udine. Il Petrarca si aggiudic\u00f2 un incontro agonisticamente tesissimo per 10-9, grazie a una meta di Dino De Anna (fratello rivale di Elio, il rodigino) e due calci piazzati, uno di Boccaletto e l'altro di Lazzarini.\nL'incontro termin\u00f2 sotto un autentico diluvio che si abbatt\u00e9 sullo stadio e fu funestato dalla morte di un tifoso del Rovigo, colpito da un fulmine.\nNegli anni successivi il Petrarca si mantenne nelle prime posizioni in campionato e torn\u00f2 a fregiarsi del titolo nella stagione 1979-80, al termine di un lungo testa a testa ancora con il Rovigo. Dopo la vittoria in casa nello scontro diretto con i rivali alla 16\u00aa giornata, i padovani mantennero il comando della classifica concludendo con un solo punto di vantaggio. Nella stagione successiva arriv\u00f2 il secondo posto dietro l'Aquila, con sei punti di distacco. L'insuccesso nella stagione 1981-82, in cui la squadra dovette disputare la poule salvezza, fu parzialmente mitigato dalla conquista della prima Coppa Italia.\nLucio Boccaletto, in campo nelle file petrarchine fino al 1980, divenne allenatore della squadra nel 1982 e nel 1984 vinse lo scudetto, l'ottavo in quindici stagioni e il primo di una serie di quattro consecutivi: i successivi tre furono vinti sotto la guida dell'allenatore Vittorio Munari, all'epoca poco pi\u00f9 che trentenne. In campo vi erano giocatori del calibro di Giuseppe Artuso, Stefano Barba , Piergianni Farina, Marzio Innocenti e Fulvio Lorigiola (quest'ultimo fu in seguito per un periodo presidente del club), che rappresentarono poi l' alla .\nA innalzare il tasso tecnico della squadra, nel dicembre del 1984 fu ingaggiato da Munari il giocatore che si sarebbe rivelato il pi\u00f9 prestigioso nella storia del club, l'allora ventunenne David Campese, tre quarti ala australiano figlio di un emigrato veneto di Montecchio Precalcino e futuro campione del mondo con gli \"Wallabies\" nel 1991.\nAltro australiano di grande valore che vinse con il Petrarca il campionato 1986-87 fu David Knox, mediano di apertura rimasto tre stagioni a Padova.\nAnni novanta.\nDopo lo scudetto del 1987 inizi\u00f2 un periodo di declino, che culmin\u00f2 nel 1990 con la salvezza ottenuta dopo aver partecipato ai \"play-out\".\nIn seguito la squadra si riprese, pur senza riuscire a primeggiare in campionato come in passato.\nDi grande rilievo in questo periodo la costruzione di quello che sarebbe stato battezzato Centro Sportivo Memo Geremia alla Guizza, impianto all'avanguarda inaugurato nel 1989, che occupa una superficie di 10 ettari ed ospita un gran numero di strutture, tra cui quattro campi da rugby illuminati. Nel 1995 mor\u00ec Memo Geremia, allenatore dei primi scudetti e anima della societ\u00e0; era stato anche l'ispiratore della realizzazione del Centro Sportivo, poi intitolato alla sua memoria.\nIl club riaffid\u00f2 nel 1997 la panchina della prima squadra a Munari, e nelle due stagioni successive giunse alla finale-scudetto, perdendo entrambe le volte contro il Benetton Treviso.\nStagioni recenti.\nNel 2001 la squadra increment\u00f2 il palmar\u00e8s, aggiudicandosi la sua seconda Coppa Italia.\nCome nell'occasione precedente, il trofeo giunse in una stagione di campionato non soddisfacente, terminata nella poule salvezza. In entrambe le stagioni successive il Petrarca fu eliminato in semifinale dal Calvisano, e torn\u00f2 a disputare i \"play-off\" nella stagione 2006-07, dove riusc\u00ec a vincere la partita di andata ma fu eliminato per la differenza punti dal Benetton Treviso. Dominatori del rugby nazionale a partire dal campionato 1996-97, i trevigiani si aggiudicarono poi il titolo sconfiggendo il Viadana in finale.\nStesso risultato anche nel torneo 2007-08, eliminato in semifinale da Calvisano dopo due partite molto serrate. La squadra bresciana si sarebbe poi laureata campione sconfiggendo nettamente in finale il Benetton. Nello stesso anno il Petrarca perse la finale di Coppa contro il Parma. Nel campionato 2009-10 si vide ancora negata la finale dal Treviso, che si aggiudic\u00f2 nettamente le partite di semifinale.\nA 24 anni di distanza dal suo ultimo scudetto, nella stagione 2010-11 il Petrarca si laure\u00f2 campione d'Italia per la dodicesima volta, battendo 18-14 in finale il Rovigo che giocava sul proprio campo, il Battaglini. La conquista del tricolore fu favorita dall'assenza di Benetton Treviso e Viadana, finaliste nei play-off della stagione precedente e ammesse a partecipare alla Celtic League. Nei tre campionati successivi, il Petrarca termin\u00f2 la stagione regolare al quinto posto, restando fuori dai play-off dopo un serrato testa a testa con Rovigo e Mogliano nelle prime due occasioni, e con Mogliano e Viadana nel campionato 2013-14. I padovani tornarono a disputare i play-off nel campionato 2015-16 e in quello 2016-17, venendo sconfitti rispettivamente in entrambi gli incontri di semifinale dal Calvisano e dal Rovigo. A vent\u2019anni di distanza dall\u2019ultima volta, il Petrarca torna a concludere al primo posto la regular season nel campionato 2017-18, vincendo lo scudetto dopo aver battuto in semifinale le Fiamme Oro Roma ed in finale i campioni uscenti del Calvisano. Nel Campionato 2017-18 dopo una travolgente stagione, sotto la guida del Coach Andrea Marcato, torna a vincere il campionato italiano, conquistando il 13\u00b0 scudetto.\nColori e simboli.\nLa sezione rugby della Gruppo Sportivo Petrarca mosse i primi passi nel \"Collegio Antonianum\" gestito dai gesuiti e precisamente nei prestigiosi impianti sportivi della societ\u00e0, a ridosso di Prato della Valle. Fu automatica la scelta del colore societario del nero e dello stemma.\nStrutture.\nStadio.\nAll'interno degli impianti sportivi della Fondazione sorgeva lo Stadio Tre Pini, oggi demolito, dove il Petrarca giocava le partite di casa. Nel 1981 venne inaugurato lo Stadio Plebiscito.\nCentro di allenamento.\nNel 1982 iniziarono i lavori per la costruzione del Centro Sportivo che venne inaugurato nel 1989. Successivamente venne dedicato alla figura storica della societ\u00e0 Memo Geremia.\nSettore giovanile.\nIl Petrarca Rugby S.r.l. e il Petrarca Rugby Junior comprendono oltre 400 ragazzi che indossano ogni domenica la maglia nera del Petrarca nei vari campionati di categoria (Under 7, 9, 11, 13, 15, 17, 19, Cadetti e Prima Squadra) per un totale di 15 squadre. Oltre ai trofei vinti dalla Prima Squadra nel corso della storia del club, sono state diverse le annate del settore giovanile che si sono distinte negli anni aggiudicandosi i titoli di Campione d'Italia di categoria. Di questi ricordiamo: 7 campionati Under 18, di cui l'ultimo nella stagione 2016-17, 5 campionati Under 19, 2 campionati Under 20 e 2 campionati Under 21. Nel febbraio 2018 viene varato il progetto \"Accademia del Petrarca Rugby\", fortemente voluto dal direttore generale Giuseppe Artuso, finalizzato a valorizzare e ad arricchire l'esperienza dei giocatori e dei tecnici delle giovanili, per i quali sono previsti allenamenti supplementari con la partecipazione di atleti della prima squadra.\nSezione femminile.\nNegli anni 90, fu creata la squadra \"Perle Nere\", che fu la sezione femminile del Petrarca Rugby. Dopo il suo scioglimento, nel maggio del 2017, viene creata una nuova sezione femminile, attiva dalla stagione 2017-18 nel rugby a 7.\nGiocatori di rilievo.\nDi seguito elencati i giocatori di rilievo internazionale che hanno vestito la maglia del club padovano:"}
{"id": "1359563", "revid": "287204", "url": "https://it.wikipedia.org/wiki?curid=1359563", "title": "Rugby Rovigo Delta", "text": "La Rugby Rovigo Delta S.S.D. ar.l. \u00e8 un club italiano di rugby a 15 con sede a Rovigo.\nFondata nel 1935, \u00e8 tra le societ\u00e0 italiane pi\u00f9 vittoriose, avendo conquistato 13 scudetti nazionali (il primo nel 1951 e il pi\u00f9 recente nel 2021), che ne fanno la terza squadra pi\u00f9 titolata d'Italia dopo l'Amatori Milano (18) e il Benetton Treviso (15). Inoltre, con il Petrarca Padova, Rovigo vanta il primato di non essere mai retrocessa dalla massima divisione; rispetto a esso, tuttavia, milita ininterrottamente in tutti i campionati italiani di prima divisione del secondo dopoguerra, essendo presente in serie A, A1, Super 10, Eccellenza e TOP12 dal 1945, vantando cos\u00ec la pi\u00f9 lunga permanenza nella massima divisione italiana.\nNel suo palmar\u00e8s figura inoltre la vittoria di una Coppa Italia.\nNel 1986 il club \u00e8 stato insignito dal CONI della Stella d'oro al merito sportivo.\nStoria.\nLa squadra viene fondata nel 1935, quando lo studente di medicina Davide Lanzoni porta da Padova il primo pallone ovale. La passione scoppia subito, ma inevitabilmente i primi tempi sono caratterizzati pi\u00f9 dalla speranza e dalla buona volont\u00e0 che da altro.\nLa squadra si iscrive al campionato 35-36 della GIL, in pratica il campionato giovanile, perfetto per rodare i meccanismi di gioco. Tra i \"pionieri\" troviamo gi\u00e0 quello che diventer\u00e0 uno dei pi\u00f9 grandi rugbisti italiani, Mario \"Maci\" Battaglini. In questa stessa stagione agonistica nella partita contro il Bologna (persa per 10-6), il Rovigo indossa per la prima volta i colori rossobl\u00f9, che non abbandoner\u00e0 pi\u00f9. La leggenda vuole che la scelta del rosso e del blu siano dovuti pi\u00f9 alla necessit\u00e0 che alla libera scelta: Lanzoni trascorreva le vacanze estive a Cesenatico, citt\u00e0 frequentata anche dal grosso dei giocatori del Calcio, e i pochi mezzi della squadra rodigina avrebbero indotto Lanzoni a chiedere un piccolo aiuto alla forte societ\u00e0 calcistica felsinea. Cos\u00ec, le maglie di seconda mano del Bologna sarebbero diventate le prime della Rugby Rovigo.\nNel '37-'38 cominciano ad arrivare i primi risultati, con la conquista delle semifinali (dopo sedici vittorie consecutive), sempre nel campionato GIL.\nL'anno successivo giunge il primo trofeo. Alle semifinali nazionali GIL il Rovigo incontra il Torino (avversario fatale l'anno precedente) e lo sconfigge 12-11. La finale, giocata a Forl\u00ec il 21 aprile, vede affrontarsi il Milano e il Rovigo, che si impone per 14-0.\nPur non disputando un campionato regolare, i rossobl\u00f9 cominciano a girare l'Italia e a incontrare gli squadroni dell'epoca: \u00e8 il periodo in cui Rovigo si fa un nome e conquista i meriti per partecipare alla nuova Serie A.\nLa prima partita \u00e8 nel 1940 contro l'Amatori Rugby Milano, e finisce con la vittoria per 26-0 del Rovigo, che per\u00f2 nel girone di ritorno deve ritirarsi dal campionato. Si riprende dopo la guerra nel 1945-46. Nel 1949 Rovigo sfiora il suo primo scudetto, perdendo la finale contro il Rugby Roma.\nIl Rovigo, dalla stagione 1950-51, vince quattro scudetti consecutivi: i primi tre con Mario Battaglini, reduce dall'esperienza francese, il quarto con Aldo Milani in panchina, attraverso la finale vinta 6-3 contro il Treviso, che schiera Battaglini dopo il suo addio al Rovigo in quella stagione.\nNegli anni \u201860, il Rovigo vive un altro periodo felice: con Giordano Campice in panchina e trascinato da Romano Bettarello, arrivano tre scudetti consecutivi dal 1962 al 1964.\nDopo una serie di stagioni poco brillanti, nel 1974 il Rovigo affida la panchina al francese Julien Saby, gi\u00e0 allenatore della nazionale italiana. Il Rovigo ritorna ai vertici delle classifiche e vince lo scudetto nel 1976: \u00e8 la squadra di Naud\u00e9, E. De Anna, Quaglio, Thomas, Rossi e Salvan. L'anno successivo i rossobl\u00f9 terminano al primo posto con il Petrarca, perdendo poi lo spareggio.\nNel 1977 arriva il tecnico gallese Carwyn James, gi\u00e0 allenatore di Llanelli e dei British and Irish Lions. Il Rovigo vince il campionato 1978/79 con un giovane mediano di apertura, Stefano Bettarello, che sar\u00e0 in seguito pi\u00f9 volte Barbarians.\nI primi anni ottanta sono contraddistinti da prestazioni e risultati altalenanti; nel 1986 il Rovigo viene affidato al tecnico Nelie Smith, gi\u00e0 allenatore della nazionale sudafricana. Con gli innesti di Naas Botha e Gert Smal in un organico gi\u00e0 provvisto di Tito Lupini e di giovani prodotti del vivaio, come Brunello, Bordon e Ravanelli, nella stagione 1987/88 il Rovigo conquista la stella del decimo scudetto in una combattutissima finale contro il Treviso, vinta a Roma per 9-7. Il successo si ripete due anni dopo, sempre in finale con il Treviso.\nRovigo continua a rimanere ai vertici del campionato anche nei primi anni '90, arrivando ancora alla finale scudetto nel 1992 (sempre contro Treviso), perdendola. L'anno dopo si ferma ai quarti di finale, che segnano l'addio di Tito Lupini e Naas Botha a Rovigo. \nRovigo vive ancora un buon momento sul finire degli anni '90, raggiungendo la semifinale dei playoff nel 1998.\nNella stagione 2008/2009, il Rovigo del capitano Tommaso Reato, guidato dal tecnico Massimo Brunello, riesce a classificarsi al quarto posto, ottenendo cos\u00ec la qualificazione alle semifinali dei playoff dopo 11 anni di attesa, ma viene eliminato dal Viadana perdendo entrambe le gare (19-23 al Battaglini e 15-11 allo Zaffanella). Nella stagione successiva, sotto la guida di Umberto Casellato, i rossobl\u00f9 raggiungono il secondo posto nella regular season, ma sono ancora eliminati dal Viadana in semifinale.\nLa stagione 2010/2011 vede il ritorno a Rovigo in veste di capo-allenatore dell'ex-mediano di mischia sudafricano e rossobl\u00f9 Polla Roux, proveniente dal Petrarca Padova. Vi sono profondi rinnovamenti anche nel resto dello staff tecnico e dirigenziale. La societ\u00e0 cambia ragione sociale e nome, prendendo l'attuale denominazione di Rugby Rovigo Delta. La squadra mantiene la propria ossatura e domina la regular season, chiusa al primo posto. Nelle semifinali playoff si impone sui Crociati Parma, ma nella finalissima in casa (tutto esaurito, quasi 7000 spettatori) deve arrendersi al Petrarca per 14-18, dopo aver condotto nel primo tempo anche per 14-3.\nNelle due stagioni successive il rovigi continua ad avere alla guida Polla Roux. Nel campionato 2011/2012 riesce a raggiungere i playoff all'ultima giornata di regular season, pareggiando sul campo del Petrarca per 16-16 al termine di una gara palpitante, ma cede poi il passo in semifinale al Calvisano, che guadagna il lasciapassare per la finale scudetto.\nNella stagione 2012/2013 il XV rodigino deve fronteggiare moltissimi infortuni e chiude il campionato al sesto posto, mancando i playoff per la prima volta in 5 stagioni.\nIl campionato 2013/2014 \u00e8 contraddistinto da un profondo rinnovamento tecnico. Da Prato arriva la coppia di allenatori formata da Andrea De Rossi e Filippo Frati, che portano con s\u00e9 numerosi giocatori dalla compagine toscana. Sono ben 19 i nuovi arrivi in rossobl\u00f9, compreso quello eclatante di Mirco Bergamasco. Il girone di andata di regular season \u00e8 dominato dal Rovigo, che chiude imbattuto con 40 punti, frutto di 9 vittorie e 1 pareggio. La prima sconfitta stagionale giunge nel febbraio 2014, in corrispondenza della finale casalinga del Trofeo Eccellenza per opera delle Fiamme Oro, che negli ultimi 7' di gioco rimontano da 25-9 fino al 25-26 finale.\nLa stagione 2015/2016 viene fortemente marchiata da un passaggio di testimone a met\u00e0 campionato da parte di Filippo Frati, che cede il posto all'All Blacks Joe McDonnell. La squadra si compatta e raggiunge la finale conquistando, dopo 26 anni di attesa, il Campionato Italiano d'Eccellenza.\nNella stagione 2016/2017 McDonnell viene affiancato dal connazionale Jason Wright quale allenatore dei trequarti e, dopo una regular season altalenante, al termine della quale i rossobl\u00f9 si classificano terzi, Rovigo si aggiudica l'accesso alla finale di campionato grazie a due ottime prestazioni nei playoff contro il Petrarca Padova. Sul campo del Calvisano, per\u00f2, i Bersaglieri non riescono a bissare il successo della stagione precedente perdendo 29-43.\nTifoseria.\nIl primo movimento di tifoseria semiorganizzata a Rovigo fu il \"Club Bersaglieri San Sisto\", nato nel 1972, seguito dal \"Club Aldo Milani\" (1975), dagli \"Eagles\" e, successivamente, dalla storica \"Giovent\u00f9 Rossobl\u00f9\".\nCon il passare del tempo gli entusiasmi andarono spegnendosi: la squadra non riusciva pi\u00f9 ad ottenere gli importanti risultati degli anni precedenti e i vari club di tifosi, come il sostegno e il calore della citt\u00e0, iniziarono a svanire, finch\u00e9 i loro striscion sparirono del tutto dallo stadio.\nIn una delle sere che precedevano il derby con il Petrarca del 23 aprile 2005, un gruppo di tifosi rodigini si ritrov\u00f2 a rievocare i momenti in cui l'intera citt\u00e0 era stretta attorno alla squadra di rugby. I ricordi, le foto e le sensazioni provate da questi ragazzi fecero s\u00ec che in loro si accendesse l'ardore e la volont\u00e0 di fare qualcosa di concreto per poter rivivere di nuovo quei momenti che mancavano a tutti e di l\u00ec a poco diedero vita al \"Rugby Club Posse Rossobl\u00f9\".\nIl sogno di rivedere la citt\u00e0 bardata di rosso-blu continua e a testimoniarlo sono i molti tifosi che seguono da vicino le attivit\u00e0 del club. Inoltre, in occasione del sisma dell'aprile 2009, il club, insieme a tutta la citt\u00e0 di Rovigo, si \u00e8 reso protagonista anche nell'aiutare le popolazioni dell'Aquila, organizzando numerose iniziative di sostegno e sensibilizzazione e dando vita a sentimenti di stima e vicinanza tra le Posse Rossobl\u00f9 e le Brigate Neroverdi aquilane, istituendo un vero e proprio gemellaggio.\nIl club si \u00e8 inoltre mobilitato per seguire la squadra in ambito europeo, come per le trasferte a Tolone nel 2009, Guernica nel 2013 e Grenoble nel 2015.\nPalmar\u00e8s.\nCompetizioni giovanili.\nLa sezione giovanile della Rugby Rovigo Delta \u00e8 una delle pi\u00f9 vittoriose della sua categoria a livello nazionale, potendo vantare 10 titoli di campione d'Italia. Il primo successo fu quello Under-19 della stagione 1969-70, seguito dai quelli dei bienni: 1974-75, 1984-85, 1985-86, 1986-87, 1988-89 e 1989-90; poi, i titoli Under-20 1998-99 e Under-21 2003-04, fino al pi\u00f9 recente Under-18 del 2015-16.\nMonti Rugby Rovigo Junior.\nIl settore giovanile a livello di minirugby e junior, fino ai 15 anni d'et\u00e0, viene curato dall'associazione collegata attualmente denominata ASD Monti Rugby Rovigo Junior e nata a met\u00e0 degli anni duemiladieci per fusione della Monti Rugby Rovigo e della Rugby Rovigo Junior.\nLa Lotario Monti nacque come polisportiva caratterizzata dai colori bianco-azzurri che negli anni si specializz\u00f2 nel settore del minirugby, affiliandosi nel 1972 alla FIR.\nLa Rugby Rovigo Junior, ben pi\u00f9 recente e branca della societ\u00e0 seniores, era l'associazione che si occupava del settore giovanile intermedio fino all'Under-16 tra la Monti e la Rugby Rovigo Delta.\nNel suo palmar\u00e8s figurano numerosi trofei nazionali fra cui i seguenti titoli Under-15: 1975, 1981, 1982, 1983 e 1991. Inoltre, ha vinto per 12 volte il Trofeo Topolino di minirugby nelle varie categorie.\nStagioni.\nLe rose campioni d\u2019Italia.\nSerie A 1950-51:\nR. Bettarello 22, Santopadre 22, V. Borsetto 21, Favaretto 21, Stievano 20, Milani 20, M. Battaglini 20, Malosti 20, G. Cecchetto 19, Guandalini 19, Turcato 19, Ferrari 19, Gabanella 17, Spagna 17, Campice 15, Sartori 13, Costantini 10, Vicariotto 7, Lunardo 5, Ponzetti 2, M. Baratella 1, Brazzo 1.\nSerie A 1951-52:\nR. Bettarello 16, Santopadre 17, V. Borsetto 17, Favaretto 17, Stievano 18, Milani 18, M. Battaglini 14, Malosti 15, G. Cecchetto 18, Guandalini 17, Turcato 16, Ferrari 16, Spagna 11, Zanardi 9, Vicariotto 9, Capitanio 8, Laurenti, 8, Gabanella 7, Sartori 6, Lunardo 2, M. Baratella 2, Bobisse 2.\nSerie A 1952-53:\nStievano 19, Ferrari 18, Sartori 17, Malosti 17, Laurenti 17, R. Bettarello 16, Milani 16, M. Turcato 16, M. Battaglini 15, Vicariotto 15, M. Baratella 15, Guandalini 14, G. Cecchetto 12, V. Borsetto 12, G. Navarrini 10, Fiocco 10, Giu. Zuin 9, Bobisse 8, Camuffo 7, Santopadre 5, Zanardi 5, F. Battaglini 5, Sallustri 4, Scipioni 4, Capitanio 2.\nSerie A 1953-54:\nCasagrande 19, Camuffo 18, G. Cecchetto 18, Malosti 18, Turcato 17, Santopadre 17, V. Borsetto17, Stievano 16, R. Bettarello 15, M. Baratella 15, Guandalini 15, Giu. Zuin 14, Sartori 13, Zanardi 12, A. Milani 12, Vicariotto 10, Raisi 8, Laurenti 8, G. Navarrini 7, Fiocco 6, Bobisse 6, Viola 3, Merli 1.\nEccellenza 1961-62:\nGuandalini 22, S. Biscuola 22, Vallini 22, Bassan 21, G. Navarrini 21, L. Biscuola 21, Busson 20, Raisi 20, Bellinazzo 19, R. Bettarello 18, V. Bordon 14, Viscardini 13, Vecchi 12, Merlin 11, G. Zuin 10, M. Baratella 8, Lazzarini 8, Veronese 8, Nicoli 7, R. Sartori 6, F. Olivieri 6, Cesellato 5, Fogagnolo 5, F. Laurenti 3, Comisso 3, F. Navarrini 2, L. Rizzi 1, Modena 1.\nEccellenza 1962-63:\nS. Biscuola 22, Bellinazzo 22, G. Raisi 22, R. Bettarello 21, V. Bordon 20, Vallini 20, Busson 20, O. Bettarello 19, L. Biscuola 19, Guandalini 18, Bassan 18, G. Navarrini 17, Merlin 14, G. Zuin 14, Nicoli 13, Vanzan 12, Vecchi 11, F. Olivieri 10, Comisso 9, Veronese 2, Casellato 2, R. Sartori 2, F. Navarrini 1, Lu. Equisetto 1.\nEccellenza 1963-64:\nF. Olivieri 22, Vallini 22, R. Bettarello 21, Vecchi 21, L. Biscuola 21, Bellinazzo 21, G. Raisi 19, Busson 18, V. Bordon 17, Nicoli 17, Vanzan 17, Guandalini 16, Merlin 16, Viscardini 16, O. Bettarello 15, G. Navarrini 14, Casellato 13, S. Biscuola 11, Bassan 7, Veronese 2, G. Zuin 1, Broglio 1, F. Navarrini 1.\nSerie A 1975-76:\nBallani 11, G. Barion 12, Borgato 18, G. Checchinato 1, Dal Martello 5, D. De Anna 7, E. De Anna 20, Degan 5, Favaretto 2, E. Ferracin 2, P. Ferracin 17, Fortunati 1, Frezzato 17, Menon 1, Naud\u00e9 17, Passarotto 20, Piasentin 2, I. Quaglio 22, N. Rossi 21, Roversi 15, Salvan 16, Thomas 8, Toffoli 14, A. Visentin 22, Zamana 7, A. Zanella 22, N. Zanella 21, P. Zanella 14, Wiese 17.\nSerie A 1978-79:\nBerto 1, S. Bettarello 18, L. Borsetto 21, O. Borsetto 1, Coetzer 25, E. De Anna 25, Favaretto 23, E. Ferracin 12, P. Ferracin 20, Frezzato 3, Masiero 24, Naud\u00e9 24, Osti 17, Pa. Reale 1, N. Rossi 25, Roversi 1, Salvan 4, Smanio 11, Toffoli 11, Veronese 5, Vicariotto 1, A. Visentin 21, G. Visentin 17, O. Visentin 7, Zamana 7, A. Zanella 26, N. Zanella 24, P. Zanella 11, L. Zuin 24.\nSerie A1 1987-88:\nBrunello 28, Osti 27, M. Visentin 27, Pi. Reale 26, Lupini 25, Alb. Moscardi 25, S. Bordon 24, De Stefani 22, M. Quaglio 21, Smal 21, Botha 20, Prearo 18, F. Brizzante 17, G. Visentin 16, Baccilieri 16, L. Zuin 15, Ravanelli 15, Capitozzo 13, Bombonato 12, G. Baratella 11, Venturi 10, Biscaro 8, Grimaldi 7, Frigato 6, Sturaro 5, Oliva 4, M. Moscardi 2, Lucchin 2, Zarbo 1, Ferrarese 1, Cellini 1.\nSerie A1 1989-90:\nBaccilieri 10, G. Baratella 15, Barbierato 1, D. Barion 5, Bombonato 22, S. Bordon 21, Botha 24, F. Brizzante 20, P. Brizzante 1, Brunello 21, Capitozzo 18, C. Checchinato 25, David 1, Davin 12, De Stefani 22, Favaron 1, Frigato 12, Lucchin 1, Lupini 25, Alb. Moscardi 17, Ale. Moscardi 9, L. Olivieri 8, Osti 22, Prearo 3, M. Quaglio 19, Ravanelli 18, Pi. Reale 25, Smal 19, Suriani 1, Venturi 25, M. Visentin 23.\nEccellenza 2015-16:\nMenon 21, Parker 21, Basson 20, E. Lubian 20, Rodr\u00edguez 20, van Niekerk 20, Bernini 19, Chillon 19, Bordonaro 18, McCann 18, N. Quaglio 18, Tenga 18, Ferro 17, M. Frati 17, Majstorovi\u0107 17, Balboni 16, Boggiani 16, Momberg 16, Silva 14, Ruffolo 13, Atalifo 12, Zanini 12, Bronzini 11, E. Lucchin 9, Maran 9, Pepoli 9, Mantelli 7, L. Lubian 6, Riedo 4, Silvestri 4, P. Pavanello 3, Grassotti 2, Agbasse 1, Pavarin 1.\nTOP10 2020-2021:\nCioffi 21, Ferro 20, Lubian 20, Leccioli 19, Ruggeri 19, Sironi 19, Swanepoel 19, Antl 18, Cadorini 18, Uncini 18, Brandolini 17, Menniti-Ippolito 17, Nicotera 17, Bacchetti 16, Citton 16, Greeff 16, Moscardi 16, Vian 15, Canali 14, Cozzi 13, Mtyanda 12, Trussardi 12, Modena 11, Pomaro 10, Rossi 10, Borin 8, Lugato 8, Visentin 8, Mantovani 7, Momberg 7, Coronel 6, Steolo 6, Barion 5, Mastandrea 5, Bordin 1, Vecchini 1\nGiocatori di rilievo.\nDi seguito elencati i giocatori pi\u00f9 rappresentativi e di maggiore rilievo internazionale che hanno indossato la storica maglia del club rosso-blu. La nazionalit\u00e0 indicata \u00e8 quella secondo le regole World Rugby, non necessariamente coincidente con la cittadinanza amministrativa."}
{"id": "1359564", "revid": "1632387", "url": "https://it.wikipedia.org/wiki?curid=1359564", "title": "Best of Rockers 'n' Ballads", "text": "Best of Rockers 'n' Ballads \u00e8 un album raccolta della band tedesca Scorpions.\nL'album, pubblicato alla fine del 1989 dopo le trionfanti esibizioni al Monsters of Rock e al Moscow Music Peace Festival, ottenne un enorme successo di vendite, insperato per una semplice raccolta, tale da vincere un disco d'oro (il settimo per gli Scorpions) negli Stati Uniti. Il disco racchiude i migliori successi della band pubblicati con la casa discografica EMI, da \"Lovedrive\" del 1979 fino a \"Savage Amusement\" del 1988, e si distingue dalla marea di compilation, pubblicate a partire da quel periodo, per la presenza di due brani inediti: \"I Can't Explain\", cover dei The Who, e \"Hey You\", incisa nel 1980 e non inserita poi nell'album \"Animal Magnetism\"."}
{"id": "1359570", "revid": "2373", "url": "https://it.wikipedia.org/wiki?curid=1359570", "title": "Gelata", "text": ""}
{"id": "1359582", "revid": "1573940", "url": "https://it.wikipedia.org/wiki?curid=1359582", "title": "Alison Sydor", "text": "Carriera.\nInizi\u00f2 a praticare il ciclismo all'et\u00e0 di 20 anni e in seguito si laure\u00f2 alla Victoria University."}
{"id": "1359584", "revid": "11248777", "url": "https://it.wikipedia.org/wiki?curid=1359584", "title": "Patente di corsa", "text": ""}
{"id": "1359587", "revid": "120083615", "url": "https://it.wikipedia.org/wiki?curid=1359587", "title": "Pedemonte (Alagna Valsesia)", "text": "Pedemonte (\"Z'Kantmud\" in walser) \u00e8 una frazione del comune di Alagna Valsesia, situata a 1246 m s.l.m. ai piedi del monte Tagliaferro.\nStoria.\nLa frazione Pedemonte sorge nel luogo dove nel medioevo si trovava l'antica stazione di fondovalle per lo sfruttamento dei sovrastanti alpeggi di Mud.\nNei secoli XI e XII, in tutto il territorio dell'alta Valsesia, si ebbe un notevole sviluppo dell'allevamento di bestiame, soprattutto dei bovini: le mandrie, che svernavano nelle zone collinari o di alta pianura, venivano condotte in primavera verso i pascoli negli alpeggi di alta quota, per poi compiere il tragitto inverso in autunno. Durante questi spostamenti stagionali (transumanza) le mandrie sostavano per qualche tempo in aree di pascolo poste a quota intermedia (maggenghi), che si trovavano ai piedi degli alpeggi estivi e che in Valsesia venivano chiamati appunto \"Piedi d'alpeggio\". Pedemonte era il piede d'alpeggio dell'alpe Mud, da qui il nome come compare negli antichi documenti: \"Apud Mot\", \"Pede Motis\" o \"P\u00e8 de Moyt\".\nL'alpe di Mud appartenne fino al 1138 al capitolo canonicale della basilica di San Giulio sul lago d'Orta; in quell'anno fu ceduta in cambio di altri beni fondiari al priorato cluniacense di San Pietro di Castelletto Cervo. In quell'epoca per\u00f2 Pedemonte era soltanto un maggengo abitato per pochi mesi dell'anno; fu soltanto alla fine del XIII secolo con l'arrivo dei walser, provenienti dalle vicine colonie di Macugnaga e Gressoney, che divenne un insediamento permanente, abitato tutto l'anno.\nMuseo Walser - \"Walsermuseum\".\nIl Museo Walser \u00e8 allestito in un'antica casa costruita nel 1628, dall'inconfondibile struttura in pietra e legno caratteristica dell'architettura walser alagnese.\nInaugurato nel 1976, il museo ricostruisce al suo interno, attraverso arredi, attrezzi di lavoro, costumi, collocati nei diversi ambienti della casa, la vita quotidiana di una comunit\u00e0 walser del passato.\nCollegamenti esterni.\nMuseo Walser - Walsermuseum"}
{"id": "1359588", "revid": "122483433", "url": "https://it.wikipedia.org/wiki?curid=1359588", "title": "Jaguar XJR-8", "text": "La Jaguar XJR-8 \u00e8 una vettura da competizione schierata dalla casa britannica tramite il team \"TWR\" di Tom Walkinshaw, nel Campionato Mondiale Sport Prototipi 1987.\nTecnica.\nCostruita dalla Jaguar secondo i regolamenti della categoria Gruppo C, questa vettura \u00e8 una diretta evoluzione della \"Jaguar XJR-6\", impiegata nel campionato 1986, di cui eredita il telaio, le principali innovazioni riguardano alcune modifiche alle sospensioni che sono state riviste ed una nuova evoluzione di motore. &lt;br&gt;La vettura \u00e8 mossa da un motore V12 aspirato di 6.995 cm\u00b3, l'angolo tra le bancate \u00e8 di 60\u00b0, il monoblocco \u00e8 realizzato in ghisa mentre le testate sono in alluminio, \u00e8 dotato di 2 valvole per cilindro, \u00e8 in grado di sviluppare 730 CV (537 kW) a 7.000 giri/min, la coppia motrice prodotta \u00e8 di 820 Nm ad un regime di 5.250 giri/min, questo propulsore \u00e8 una evoluzione in chiave agonistica del classico V12 Jaguar montato sulla Jaguar XJS.&lt;br&gt;Il telaio di questo prototipo \u00e8 una monoscocca in alluminio a nido d'ape, il peso totale \u00e8 di circa 900 kg, il cambio meccanico \u00e8 a 5 rapporti.\nContesto.\nLa Jaguar XJR-8 \u00e8 la vettura che ha segnato una svolta nel Campionato Mondiale Sport Prototipi degli anni ottanta, Jaguar \u00e8 stato il primo costruttore a riuscire a contrastare efficacemente la Porsche, per diverse stagioni dominatrice della categoria con la 956 prima e poi con la 962.&lt;br&gt; Soprattutto Jaguar equipaggiando i suoi prototipi con un motore V12 aspirato di grossa cubatura, adott\u00f2 una scelta in controtendenza rispetto alle pi\u00f9 performanti Gruppo C, ma riusc\u00ec a battere il 6 cilindri boxer Porsche, divenuto da tempo il punto di riferimento della categoria per potenza, consumi e affidabilit\u00e0.\nRisultati sportivi.\nLa Jaguar XJR-8 vince 8 delle 10 prove del Campionato Mondiale Sport Prototipi, al termine del quale la Jaguar si laurea campione del mondo costruttori, mentre uno dei suoi piloti, il brasiliano Raul Boesel vince il titolo piloti.&lt;br&gt;\nL'unica sconfitta di rilievo \u00e8 quella subita alla 24 Ore di Le Mans, per opera delle Porsche 962, la XJR-8 si piazza al quinto posto finale.&lt;br&gt;\nNella stagione successiva questo prototipo viene sostituito da una sua stretta evoluzione, la Jaguar XJR-9."}
{"id": "1359590", "revid": "2163589", "url": "https://it.wikipedia.org/wiki?curid=1359590", "title": "Tano Cimarosa", "text": "Biografia.\nFratello dei meno conosciuti attori Michele e Giovanni, dalla natia Sicilia si sposta a Roma, dove nei primi anni cinquanta del XX secolo inizia la carriera di attore, impersonando quasi sempre lo stereotipo del siciliano medio, istintivo e sanguigno, dai ruoli comici a quelli drammatici. La prima sua caratterizzazione di rilievo \u00e8 quella del mafioso Zecchinetta ne \"Il giorno della civetta\" diretto nel 1968 da Damiano Damiani.\nIn seguito compare accanto ad Alberto Sordi nel ruolo del padre di una numerosa famiglia ne \"Il medico della mutua\" (1968), nel ruolo di un emigrato in \"Bello, onesto, emigrato Australia sposerebbe compaesana illibata\" (1971) e infine nel ruolo di una guardia carceraria in \"Detenuto in attesa di giudizio\" (1972). Magistrale \u00e8 la sua apparizione in \"Pane e cioccolata\" (1974) di Franco Brusati, nel tragicomico ruolo dell'emigrato Gigi.\nLa regia.\nNegli anni settanta tenta anche la carriera registica, realizzando tre film: il thriller-erotico \"Il vizio ha le calze nere\" (1975), il poliziottesco \"No alla violenza\" (1977) e \"Uomini di parola\" (1981), quest'ultimo film sul mondo della mafia girato nella provincia messinese. Successivamente \u00e8 stata una presenza costante in alcuni film di Giuseppe Tornatore, \"Nuovo Cinema Paradiso\" (1988), \"L'uomo delle stelle\" (1994), \"Una pura formalit\u00e0\" (1995). Negli ultimi anni \u00e8 apparso anche in alcuni sceneggiati Rai e Mediaset, tra i quali ricordiamo \"Don Matteo\" nel ruolo di zio Carmelo, parente del maresciallo Cecchini (Nino Frassica).\nLa morte.\nMalato da tempo, e ricoverato in una struttura sanitaria del Lazio, espresse il desiderio di morire a Messina, sua citt\u00e0 natale. Cimarosa mor\u00ec in una casa di riposo comunale il 24 maggio 2008, all'et\u00e0 di 86 anni. Al termine del funerale, che si tenne il 26 maggio nella Chiesa del Carmine di Messina e al quale presero parte Massimo Mollica e Nino Frassica, come molte altre la bara rimase per lungo tempo presso il deposito del Cimitero monumentale di Messina in attesa di sepoltura.\nLa tumulazione avvenne nel marzo 2010 presso il Famedio, la zona riservata agli uomini illustri. Tuttavia, la tomba continu\u00f2 a versare in uno stato di abbandono e priva di lapide. Solamente nel marzo 2017, per interessamento del nipote Salvatore Arimatea e grazie a una donazione, la tomba dell'attore ha ricevuto una lapide decorosa, che riporta il seguente epitaffio: \"\u00abStrapp\u00f2 sorrisi all\u2019inopia del dopoguerra e a quanti vennero dopo\u00bb\"."}
{"id": "1359595", "revid": "767487", "url": "https://it.wikipedia.org/wiki?curid=1359595", "title": "Crown of Thorns", "text": "I Crown of Thorns sono un gruppo musicale heavy metal/hardcore punk formato nel 1993.\nStoria.\nI Crown of Thorns si formarono agli albori degli anni '90 grazie a Jean Beauvoir che reclut\u00f2 Tony Thompson degli Chic e The Powerstation, Micki Free degli Shalamar e il bassista sessionist Michael Paige; i Crown of Thorns vennero poi messi sotto contratto dall'etichetta Interscope che per accaparrarseli offr\u00ec loro ben un milione di dollari.\nIl vocalist Jean Beauvoir era un membro originale dei The Plasmatics. Da l\u00ec si \u00e8 poi unito alla band di Little Steven prima come bassista e poi come chitarrista e co-produttore. Dopo due album e tre tour mondiali di grande successo decise di lasciare la band ed intraprendere la carriera solista. Come solista, diede alle stampe \u201cDrums Along The Mohawk\u201d da cui venne estratto il singolo \"Feel The Heat\" ed and\u00f2 in tour con gli Eurythmics e Tina Turner. Egli ha anche trovato il tempo di scrivere canzoni con artisti come Kiss, The Ramones, Lionel Ritchie, John Waite, Deborah Harry e molti altri. Con la band Voodoo X, ha registrato l'album \"Volume 1 - The Awakening\" per la Columbia, che \u00e8 ancora oggi considerato uno dei migliori album di rock melodico dalla maggior parte della stampa rock e dagli appassionati.\nPer l'album di debutto, i Crown of Thorns si avvalsero dell'aiuto di Paul Stanley dei Kiss, Jim Vallance (Bryan Adams / Aerosmith) e Beau Hill (Europe / Winger). Il destino per\u00f2 si accan\u00ec contro la band, e a causa dei problemi dell'Interscope, l'album venne ritardato per oltre un anno. L'album arriv\u00f2 finalmente nei negozi a met\u00e0 aprile 1994 con un buon riscontro da parte della critica e rimanendo in classifica per sei settimane.\nLa band torn\u00f2 in Gran Bretagna durante il periodo estivo, dove ebbe anche modo di esibirsi al Marquis club di Londra. In questa occasione, Tony Thompson venne sostituito a tempo pieno da Hawk Lopez. Il 1995 diede inoltre ai Crown of Thorns l'opportunit\u00e0 di suonare per tre mesi in tutta Europa facendo da spalla a gruppi come Bon Jovi e Van Halen.\nTornarono poi di nuovo in studio per la realizzazione del nuovo album intitolato \"Breakthrough\", pubblicato all'inizio del 1996. La band intraprese poi una tourn\u00e9e che la port\u00f2 ad esibirsi soprattutto in Germania. Terminata la tourn\u00e9e, la band si dedic\u00f2 alla stesura del nuovo album \"Lost Cathedral\". All'album collabor\u00f2 \"Little Steven\" Van Zandt mentre Max Norman, gi\u00e0 collaboratore di Ozzy Osbourne e Megadeth, si dedic\u00f2 al mixaggio. La critica ha definito questo album uno dei migliori della band.\nNel nuovo millennio la band mantenne alto il livello qualitativo dei propri lavori in studio, facendo uscire prodotti come \"Destiny Unknown\" nel 2000 e di \"Karma\" nel 2002, che le permisero di finire nuovamente sotto i riflettori del mercato, soprattutto in Europa.\nNegli ultimi anni, Beauvoir ha proseguito l'attivit\u00e0 come Amministratore Delegato e Direttore Generale di Renegade Nation - una societ\u00e0 fondata da Little Steven Van Zandt. Nel frattempo, ha continuato a scrivere nuove canzoni per i Crown of Thorns stipulando un contratto con Frontiers Records (Journey, Toto, Survivor, Styx) nel 2008, per la pianificazione del rilascio europeo di un nuovo album dal titolo \"Faith\".\nBeauvoir ha collaborato in questa occasione con Bob Clearmountain (Bryan Adams, The Rolling Stones, Bon Jovi, Bruce Springsteen e la E \u2013 Street Band) nelle sessioni di registrazione e con Mark Plati (David Bowie) per il mix. \u201cFaith\" \u00e8 un album che riporta la band ad un suono affine all'album di debutto e a \"Lost Cathedral\"."}
{"id": "1359597", "revid": "729019", "url": "https://it.wikipedia.org/wiki?curid=1359597", "title": "Santiago Dellap\u00e8", "text": "Biografia.\nNato e cresciuto in Argentina ma di ascendenze italiane, Dellap\u00e8 giunse in Italia nel 2000 ingaggiato dall'Aquila, club nel quale rimase una stagione soltanto.\nTrasferitosi nel 2001 al Viadana, vinse subito il campionato e, nel corso della sua permanenza in tale club, ricevette anche la convocazione per la Nazionale italiana; esord\u00ec il 2 febbraio 2002 contro la in quell'edizione del Sei Nazioni.\nNel 2002, dopo lo scudetto vinto con il Viadana, pass\u00f2 al Benetton Treviso, con cui si laure\u00f2 campione d'Italia per due anni consecutivi, nel 2003 e 2004; il C.T. della Nazionale John Kirwan inser\u00ec Dellap\u00e8 tra i convocati alla in Australia.\nDopo tre scudetti consecutivi in Italia Dellap\u00e8 firm\u00f2 un ingaggio con i francesi dell'Agen, poi, dopo ulteriori due stagioni, nel 2006 si trasfer\u00ec al Biarritz.\nIl - nel frattempo subentrato - C.T. della Nazionale Pierre Berbizier convoc\u00f2 Dellap\u00e8 per la in Francia.\nAnche il nuovo C.T. Nick Mallett mantenne Dellap\u00e8 nella rosa della Nazionale: questi infatti prese parte a due gare del Sei Nazioni 2008 e al \"tour\" estivo in Sudafrica e Argentina.\nNell'estate 2008 Dellap\u00e8 si trasfer\u00ec nel Tolone; a circa met\u00e0 stagione pass\u00f2 al Racing M\u00e9tro 92, compagine parigina all'epoca in Pro D2 e successivamente promossa nel Top 14.\nDopo il Sei Nazioni 2011 Dellap\u00e8 annunci\u00f2 il suo ritiro internazionale, dopo 64 incontri per l'."}
{"id": "1359603", "revid": "1442080", "url": "https://it.wikipedia.org/wiki?curid=1359603", "title": "Mart\u00edn Castrogiovanni", "text": "Soprannominato \"Castro\", insieme a Sergio Parisse \u00e8 stato il terzo giocatore a raggiungere le cento presenze nella nazionale italiana, preceduto soltanto da Alessandro Troncon e Andrea Lo Cicero.\nBiografia.\nCarriera sportiva.\nNato in Argentina da famiglia di origine italiana di Enna (citt\u00e0 un tempo chiamata proprio Castrogiovanni), Castrogiovanni crebbe come pilone nella sezione rugbistica del Club Atl\u00e9tico Estudiantes di Paran\u00e1.\nGiunse in Italia nel 2001, a 20 anni, per il suo primo ingaggio professionistico, nelle file del Calvisano. Con il club lombardo Castrogiovanni disput\u00f2 cinque stagioni, vincendo una volta il titolo di campione d'Italia e un'altra giungendo in finale ma perdendola; vinse inoltre una Coppa Italia.\nGrazie ai suoi avi italiani, e non avendo mai rappresentato a livello seniores l'Argentina, Mart\u00edn Castrogiovanni fu subito disponibile per la Nazionale, nella quale esord\u00ec nel 2002 in un \"test\" contro gli \"All Blacks\" ad Hamilton. Nel 2003 prese parte al suo primo Sei Nazioni, disputando tutte le edizioni tenutesi a tutto il 2013, e fece successivamente parte dei convocati dal CT John Kirwan per la in Australia.\nNel 2006 si trasfer\u00ec in Inghilterra, in Premiership nelle file del Leicester, con cui, alla fine della prima stagione, si aggiudic\u00f2 il titolo nazionale e venne nominato \"miglior giocatore dell'anno\" (primo pilone insignito di questo riconoscimento). Anche il nuovo tecnico Pierre Berbizier lo inser\u00ec in pianta stabile nella rosa e lo convoc\u00f2 per la in Francia. Sotto la conduzione tecnica del successivo CT Nick Mallett, nel corso del Sei Nazioni 2008 and\u00f2 a meta nei primi quattro dei cinque incontri del torneo, contro , , e .\nNel 2009 vinse il suo secondo titolo inglese con Leicester, ripetuto nel 2010. Prese parte alla , la sua terza consecutiva, e il nuovo CT Jacques Brunel, il quarto da cui fu utilizzato in Nazionale, conferm\u00f2 Castrogiovanni nel Sei Nazioni 2012 e in quello del 2013.\nA giugno 2013, dopo avere vinto il suo quarto titolo di campione d'Inghilterra, Castrogiovanni lasci\u00f2 Leicester per trasferirsi al Tolone. Il 16 novembre 2013, in occasione di un \"test match\" a Cremona contro , Castrogiovanni, insieme con Sergio Parisse, ha raggiunto le cento presenze in Nazionale italiana.\nCastrogiovanni vanta anche un invito nei Barbarians per un incontro internazionale disputatosi il 1\u00ba giugno 2013 a Hong Kong quale \"match\" di apertura del \"tour\" dei British Lions diretti in Australia.\nNel 2013, come riconoscimento per la sua carriera nel massimo campionato inglese, Castrogiovanni \u00e8 stato introdotto nella Premiership Rugby Hall of Fame (inaugurata nello stesso anno); \u00e8 l'unico giocatore italiano ad aver ottenuto tale riconoscimento. Ha vinto la Top14 al suo primo anno a Tolone e con lo stesso club nella stagione 2013-14 e 2014-15 si \u00e8 aggiudicato la Heineken Cup. Nella stagione 2015-16 ha militato nel Racing M\u00e9tro 92.\nUomo-chiave della prima linea italiana cos\u00ec come lo \u00e8 stato dei Tigers, \u00e8 dotato di un buon senso della meta e contro il Giappone, nel 2004, ha messo a segno tre marcature nello stesso test-match, mentre nel 2008 \u00e8 stato il miglior metaman della Nazionale nel 6 Nazioni con tre mete. Storica la sua meta che ha portato l'Italia alla vittoria contro la Francia vicecampione del mondo nella prima giornata del Sei Nazioni 2013.\nDurante il Mondiale 2015 in Inghilterra \u00e8 stato operato per l\u2019asportazione di un neurinoma al plesso lombare. Dopo poco pi\u00f9 di due mesi dall\u2019operazione \u00e8 tornato di nuovo in campo. Nel 2016 ha annunciato il suo ritiro, disputando la sua ultima partita con il Club Atl\u00e9tico Estudiantes di Paran\u00e0, la squadra con cui aveva iniziato a giocare a rugby.\nSostiene, tra gli altri, l'Ospedale Pediatrico Meyer, Telethon, Amref, le associazioni Olivia, La casa di Andrea, La Tartaruga.\nDal 2014 organizza la \"Castro Rugby Academy\", camp estivo per ragazze e ragazzi dagli 8 ai 17 anni.\nCarriera televisiva.\nNel 2012 ha condotto con Tessa Gelisio la serie di documentari culto de \"Lo spettacolo della natura\" in prima serata su Rete 4.\nNel 2016 conduce insieme al combattente di MMA Alessio Sakara \"Il pi\u00f9 forte\" su DMAX del gruppo Discovery. Nel 2017 partecipa al talent show \"Ballando con le stelle\", la cui prima puntata \u00e8 andata in onda su Rai 1 la sera del 25 febbraio.\nDal 30 settembre 2017 conduce insieme a Bel\u00e9n Rodr\u00edguez e Alessio Sakara il programma \"T\u00fa s\u00ed que vales\" su Canale 5.\nA inizio 2018 \u00e8 stato il primo protagonista di \"Campi di battaglia\" su Alpha, il programma che racconta al grande pubblico la vita e la carriera di sei personaggi dello sport direttamente dalla loro voce.\nNel 2019 partecipa in qualit\u00e0 di ballerino ad \"Amici Celebrities\", venendo eliminato nel corso della prima puntata."}
{"id": "1359604", "revid": "101768", "url": "https://it.wikipedia.org/wiki?curid=1359604", "title": "Lucca comics", "text": ""}
{"id": "1359610", "revid": "110157", "url": "https://it.wikipedia.org/wiki?curid=1359610", "title": "National Gallery of Art", "text": "La National Gallery of Art si trova lungo la Constitution Avenue a Washington negli Stati Uniti; si tratta di uno dei musei d'arte pi\u00f9 vasti ed importanti del mondo, che copre, con le sue collezioni ricche di capolavori, quasi settecento anni di storia dell'arte, spaziando dall'arte europea a quella del Nuovo Mondo. La pinacoteca in particolare \u00e8 la pi\u00f9 vasta e completa degli Stati Uniti ed arriva, partendo dall'arte bizantina, fino al XX secolo.\nLa National Gallery of Art si form\u00f2 essenzialmente grazie alle cospicue donazioni di privati, tra cui spiccano quelle di quattro grandi collezionisti americani: Andrew W. Mellon, Samuel H. Kress, Peter Arrell Brown Widener e Chester Dale. A queste hanno fatto poi seguito, nel tempo, altre donazioni e acquisti.\nStoria.\nLa Galleria venne istituita nel 1937 per decreto del Congresso degli Stati Uniti, a seguito dell'importante donazione di dipinti del Quattro e Cinquecento italiano e fiammingo, del Seicento olandese e fiammingo e del Settecento inglese, nonch\u00e9 di sculture rinascimentali da parte del bancario Andrew W. Mellon, americano di origini irlandesi, gi\u00e0 segretario del Tesoro e ambasciatore a Londra. Nell'atto di donazione era specificamente richiesto l'impegno per la realizzazione di una grandioso edificio capace di ospitare la collezione e che il governo statunitense si facesse in seguito carico della prestigiosa istituzione. Inoltre nessuna opera doveva essere aggiunta alla collezione \"se non dello stesso livello qualitativo\" di quelle donate da lui.\nIl primo nucleo di opere donate da Mellon, centoventuno dipinti e ventuno sculture, venne ceduto assieme ai fondi per la costruzione dell'edificio museale, da edificare in un terreno scelto appositamente sul Mall, tra il monumento a George Washington e il Campidoglio. Mellon segu\u00ec personalmente i lavori fino al 1935 e scelse come architetto John Russell Pope, che progett\u00f2 un ampio edificio in stile neoclassico. L'edificio venne completato nel 1941 quando Mellon era gi\u00e0 deceduto.\nLa collezione Mellon.\nL'idea di una Galleria nazionale americana, sul modello di quella londinese, era maturara a Mellon verso il 1927. Gi\u00e0 importante compratore sul mercato dell'arte antica, amico di altri collezionisti come Henry Clay Frick, da quell'anno Mellon inizi\u00f2 a selezionare gli acquisti cercando di costituire un \"corpus\" di dipinti che potesse rappresentare il meglio dell'arte europea dal medioevo al XVIII secolo. Con la grande crisi del 1929 matur\u00f2 ancora di pi\u00f9 in lui una sorta di \"missione\" e aiutato da assistenti-consulenti come Knoedler e Joseph Duveen inizi\u00f2 ad acquistare capolavori su tutte le piazze del mondo, compresa la Russia.\nIl \"grande colpo\" avvenne tra il 1930 e il 1931, quando riusc\u00ec ad acquistare, in gran segreto, una serie di capolavori dell'Ermitage, messi in vendita da Stalin, pare per acquistare trattori. Per sei milioni e cinquecentomila dollari Mellow acquist\u00f2, tramite Knoedler, una serie incredibile di capolavori, da alcuni definita come il pi\u00f9 grande cambio di propriet\u00e0 nella storia del collezionismo artistico dai tempi di Napoleone I. Tra questi c'erano il \"San Giorgio e il drago\" e la \"Madonna d'Alba\" di Raffaello, il \"Ritrovamento di Mos\u00e8\" di Veronese, l'\"Annunciazione\" di Jan van Eyck, l'\"Adorazione dei Magi\" di Botticelli, oltre a alcuni dipinti di Tiziano, quattro van Dyck, cinque Rembrandt.\nLa sua collezione aveva anche un nucleo di arte americana, rappresentata dall'intera collezione di ritratti gi\u00e0 posseduti da Thomas B. Clarke.\nL'attivit\u00e0 del padre continu\u00f2 per mano della figlia Ailsa Mellon Bruce e del Mellon Fund, che nel 1961, in occasione del ventennale del museo in cui fu organizzata l'esposizione \"Art Treasures of America\" dedicata alle nuove donazioni, mise a disposizione il capolavoro di Fragonard, \"Fanciulla che legge\", il \"Vaso di fiori\" di Jan Davidsz de Heem e la \"Famiglia dell'artista\" di John Singleton Copley.\nLa collezione Kress.\nNel 1939 il grande collezionista americano Samuel H. Kress segu\u00ec con entusiasmo l'esempio di Mellon, dopo aver abbandonato l'idea di realizzare un proprio museo dedicato al Rinascimento italiano, facendo dono alla nuova istituzione della sua straordinaria collezione. Kress, che era il ricchissimo proprietario di una catena commerciale, possedeva esclusivamente opere di scuola italiana, influenzato dall'amicizia e la collaborazione con lo storico dell'arte Bernard Berenson e con il mercante d'arte Alessandro Contini Bonacossi.\nKress era un collezionista attento e meticoloso, interessato anche a opere poco seguite dal mercato, come quelle del Seicento e del Settecento, che vennero rivalutate dalla critica solo dopo la Seconda guerra mondiale. La sua raccolta, che non si spinse mai oltre l'Ottocento, comprendeva sia capolavori di grandi artisti, sia testimonianze d'eccellenza delle scuole minori, nell'ottica di documentare ampiamente l'evoluzione dell'arte nei pi\u00f9 svariati aspetti, legati a pi\u00f9 scuole e pi\u00f9 epoche. A differenza delle classiche \"antologie di capolavori\", che erano alla base dell'impostazione di ogni collezione privata, Kress cre\u00f2 qualcosa che potesse avere anche scopi didattici, nell'illustrare lo svolgimento della storia dell'arte italiana.\nCon la crisi del 1929 raccolse numerose opere da collezioni private americane salvandole dalla dispersione: da queste operazioni ottenne, tra l'altro, la \"Madonna col Bambino\" di Giotto.\nTra le opere pi\u00f9 interessanti delle sue collezioni, confluite poi in quelle del museo, ci sono il \"San Francesco riceve le stigmate\" e il \"San Giovanni Battista nel deserto\" di Domenico Veneziano, l\"'Adorazione dei pastori\" di Giorgione, due tavole dalla predella della \"Maest\u00e0 del Duomo di Siena\" di Duccio di Buoninsegna o le opere del ferrarese Ercole de' Roberti.\nL'accrescimento delle sue collezioni and\u00f2 ben oltre la prima donazione e nel periodo tra il 1939 e il 1945 allarg\u00f2 gli orizzonti e le tematiche artistiche delle sue raccolte, acquistando opere oltre il Rinascimento italiano, quali esempi del Settecento veneto, dei fiamminghi (tra cui un vivace ritratto di van Dyck) e alcuni francesi. In seguito l'interesse verso le scuole straniere si amplific\u00f2 e con l'ultima delle sue quattro donazioni, quella del 1961, dot\u00f2 il museo di capolavori come la \"Maddalena\" di Bernardino Luini, il \"Portello e Canale del Brenta\" di Canaletto, il \"Ritratto di Agrippina e Germanico\" e il \"Ritratto di Brigida Spinola Doria\" di Rubens.\nLa collezione Kress \u00e8 ospitata oggi in trentaquattro sale del museo.\nLa collezione Widener.\nPeter Arrell Brown Widener, originario di Filadelfia, era un importante magnate delle ferrovie con la passione per il collezionismo artistico fin dalla fine del XIX secolo. Si interess\u00f2 soprattutto di Rinascimento italiano (con capolavori come la \"Piccola Madonna Cowper\" di Raffaello), di arte fiamminga dal Quattro al Seicento (pregevole il \"Ritratto della marchesa Elena Grimadi Cattaneo\" di van Dyck) e del Settecento inglese.\nDopo la sua morte, avvenuta nel 1915, la sua collezione fu continuata dal figlio Joseph Early Widener, che si appassion\u00f2 di artisti ancora trascurati dalla critica, come El Greco, e di autori moderni come Manet (\"Torero morto\"), Renoir, Degas, Sargent e Whistler.\nLe opere della collezione Widener pervennero al museo subito dopo la fondazione e nel 1942 vennero predisposte le sale destinate ad accoglierle. Per esplicita richiesta del donatore la collezione, composta di novantanove dipinti, quarantuno sculture e numerosissimi pezzi di arti \"minori\", doveva restare unita, per cui fu collocata interamente al pian terreno.\nAltre donazioni.\nIl museo \u00e8 inoltre sponsorizzato da una serie di fondazioni private che regolarmente acquistano nuove opere, curano restauri ed effettuano donazioni di fondi e opere. Tra queste spiccano la Fondazione Coe (donatrice di opere di Thomas Gainsborough, Michiel van Mierevelt e Beechey) e la Fondazione Fuller (donatrice di opere di William Turner, Canaletto e Joshua Reynolds).\nInoltre fu di straordinaria importanza la collezione di arti grafiche di Lessing J. Rosenwald, con circa ventiduemila fogli di disegni, stampe e acquerelli.\nSede.\nLa collezione della National Gallery of Art ha sede in due edifici che si ergono al centro del Mall. Un corridoio sotterraneo, comprendente vari servizi, li collega l'uno all'altro. Il pi\u00f9 antico dei due, inaugurato nel 1941, \u00e8 stato progettato da John Russell Pope ed ha l'aspetto di un grande complesso neoclassico, imponente ma elegante, nel suo rivestimento in marmo rosa del Tennessee. Il secondo, inaugurato nel 1978, \u00e8 opera dell'architetto cinese I. M. Pei: denominato \"East Wing\", ospita le collezioni di opere novecentesche pi\u00f9 moderne. Si tratta di un edificio dall'aspetto poligonale con una base a trapezio, dalle ardite forme che lo fanno assomigliare a un'enorme scultura moderna.\nLa possibilit\u00e0 di disporre di un edificio appositamente creato permise di attuare criteri museologici moderni e ben ponderati, senza le problematiche di dover adattare uno spazio gi\u00e0 esistente comuni a molte collezioni antiche europee. Il criterio base dell'esposizione \u00e8 legato ai canoni estetici tipicamente giapponesi, in cui l'opera d'arte \u00e8 vista innanzitutto come fonte di piacere estetico, piuttosto che come documento storico. Per questo ogni opera \u00e8 esposta in modo da ottimizzarne la contemplazione, senza elementi di distrazione esterni. Ciascun oggetto artistico si trova dislocato in uno spazio doppio tra opera e opera rispetto ai canoni normali dei musei, in modo da accentuarne l'isolamento, e i rivestimenti delle pareti, spesso lignei, sono studiati in modo da evidenziare il risalto di ciascun manufatto."}
{"id": "1359612", "revid": "57259", "url": "https://it.wikipedia.org/wiki?curid=1359612", "title": "National Gallery (Washington)", "text": ""}
{"id": "1359614", "revid": "767487", "url": "https://it.wikipedia.org/wiki?curid=1359614", "title": "Urban Legend", "text": "Urban Legend \u00e8 un film del 1998 diretto da Jamie Blanks.\nIl film, nato dopo il successo di pellicole come \"Scream\" e \"So cosa hai fatto\", prende spunto da alcune famose leggende metropolitane.\nDopo questo film sono stati realizzati alcuni sequel, come \"Urban Legend - Final Cut\", uscito nei cinema nel 2000, \"Urban Legend 3\", uscito solo per il mercato home video, e nel 2007 \"Ghosts of Goldfield, \"inedito in Italia.\nTrama.\nUna ragazza, Michelle, sta viaggiando in macchina durante una nottata piovosa quando, notando che la benzina sta per finire, decide di fermarsi ad una stazione di servizio per fare rifornimento. Tuttavia, il benzinaio l\u00ec presente, dopo aver gettato un occhio all'auto, comincia a comportarsi in modo strano e, pur essendo balbuziente, prova a spiegarle qualcosa. La ragazza non capisce e il benzinaio con una scusa la invita dentro un ufficio della stazione e chiude la porta a chiave. Michelle \u00e8 impaurita e, credendo che il benzinaio voglia farle del male, lo ferisce e scappa. L'uomo, ripresosi, mentre la ragazza fugge via, urla disperatamente che c\u2019\u00e8 qualcuno nascosto sul sedile posteriore della sua auto. La ragazza, mentre sta guidando ancora scossa dall'accaduto, viene uccisa a colpi d\u2019ascia da uno strano individuo con il giubbotto da eschimese.\nPendleton College, New England. La tranquillit\u00e0 del campus viene interrotta dall'omicidio di Michelle, che suscita subito l\u2019interesse del giovane studente di giornalismo Paul. La sera successiva due ragazzi, Natalie e Damon, appartati in un bosco, vengono aggrediti da una persona che indossa un giubbotto da eschimese. A seguito di una lotta Damon, che era uscito dall\u2019auto, viene sopraffatto ed impiccato vicino all'auto. Natalie, sconvolta, fugge, dopo essere riuscita a seminare il maniaco. Tuttavia, quando ritorna con Reese, la guardia giurata del Campus, non c'\u00e8 traccia n\u00e9 della macchina n\u00e9 di Damon. La ragazza ipotizza un macabro scherzo di Damon, non nuovo a questo tipo di burle ma secondo alcuni amici, quali la sua migliore amica Brenda, Parker e Sasha, giovane studentessa radiofonica, il ragazzo sarebbe partito per il week end in montagna e per questo motivo non rintracciabile. Nel frattempo, lo stesso giorno, Tosh, compagna di stanza di Natalie, viene uccisa dallo stesso pazzo dopo aver messaggiato con lui in una chat anonima e tra l\u2019altro con Natalie presente: la ragazza infatti, appena entrata in stanza, non accende la luce visto che a Tosh dava fastidio essere vista avere dei rapporti sessuali. La mattina seguente, Natalie rinviene il cadavere dell\u2019amica insieme a una scritta sul muro che recita \"Sei contenta di non aver acceso la luce stanotte?\".\nNatalie inizia a mettere in collegamento alla sua vicenda e alla morte della studentessa altri avvenimenti; il principale \u00e8 la storia di un massacro avvenuto 25 anni prima nel college, avvenimento bollato come leggenda metropolitana ma oggetto di una prossima festa universitaria.\nL'unico sopravvissuto nel frattempo \u00e8 diventato insegnante: si tratta del professor Wexler. Il giorno dopo Natalie e Paul, indagando nel suo ufficio, scoprono una stanzina con strani oggetti, tra i quali un'ascia. Al momento di uscire vengono sorpresi proprio da Wexler che li porta dal preside. Il dirigente scolastico ricorda a Natalie di stare attenta con la legge, in quanto per una vecchia vicenda legata alla morte di un ragazzo, lei e Michelle sono sottoposte al regime della condizionale, di conseguenza la studentessa rischia la carcerazione in caso di recidiva.\nIl professor Wexler non \u00e8 l'unico sospettato da Natalie. Anche il bidello della scuola rientra nel novero, essendo uno dei pochi che si ricordi del massacro. Inoltre \u00e8 un tipo strano e si trova sempre vicino ai luoghi dove sono stati ritrovati i cadaveri. I morti intanto continuano ad aumentare: Sasha, una conduttrice radiofonica, amica di Natalie, viene uccisa e la guardia di sicurezza del campus trova un lago di sangue nella stanza di Wexler. Natalie, la sua amica Brenda e Paul scappano dal Campus. Si fermano per chiamare aiuto in una stazione di servizio e mentre Paul telefona le ragazze aprendo il bagagliaio dell'auto trovano il cadavere di Wexler.\nImpaurite corrono verso la campagna, inseguite da Paul, Brenda rimane indietro ma Natalie trova una macchina e si fa dare un passaggio. \u00c8 il bidello della scuola che la invita a indossare il suo giubbotto, identico a quello del killer, per ripararsi dal freddo.\nNatalie sospetta fortemente del collaboratore scolastico, quando spunta dalla direzione opposta una macchina con a bordo il presunto omicida che riesce a scaraventare fuori strada la macchina con i due, uccidendo il bidello nell'impatto.\nNatalie, scappa dall'auto e torna al campus. Si ferma ad una colonnina SOS per chiamare le guardie del campus, ma non ottiene risposta. Sentite le grida della sua amica Brenda entra in un'ala abbandonata dell'universit\u00e0 e la trova sdraiata a braccia e gambe allargate sul divano. Quando si avvicina per vedere se sta bene, Brenda la colpisce facendola svenire.\nTutti i cadaveri sono messi in bella mostra nella stanzetta, compreso quello del bidello, del professore di folklore, del Preside e di Damon, come delle foto ricordo.\nBrenda ha fatto tutto questo per vendetta: il ragazzo ucciso nell'incidente causato tempo prima da Michelle con la macchina di Natalie, era infatti il suo fidanzato. Il piano di vendetta della ragazza prevedeva la ricaduta della responsabilit\u00e0 sul professore di folklore, grande conoscitore di leggende metropolitane, materia che stava appunto insegnando in quel periodo. Brenda lega l'amica ad un letto e minaccia di estirparle gli organi dal corpo, quando ad un certo punto arriva la guardia giurata con una pistola. Brenda riesce ad accoltellarla, facendola cadere in terra e disarmandola.\nA questo punto arriva Paul che finge di voler fare uno scoop su tutti gli omicidi, promettendo in cambio delle rivelazioni il silenzio sul nome del killer. Brenda non si fida e sta per sparargli, ma viene colpita dalla guardia giurata. Natalie approfitta della confusione e impossessatasi della pistola di Brenda le spara, facendola cadere fuori dalla finestra.\nNatalie e Paul salgono in aiuto e corrono a chiedere aiuto, ma dal sedile posteriore spunta Brenda con un'ascia e tenta di colpirli. Paul allora frena di colpo facendola sbalzare fuori dal parabrezza e precipitare in un fiume in piena. I due ragazzi, ormai salvi, guardano il corpo della donna galleggiare nell'acqua.\nTempo dopo gli avvenimenti narrati, un gruppo di studenti all'interno dello stesso campus si ritrova per parlare dell'accaduto; alcuni ci credono, altri no, reputando il tutto una delle tante leggende urbane in circolazione. Tuttavia uno dei presenti interviene affermando di conoscere la versione reale: si tratta nient'altro che di Brenda."}
{"id": "1359623", "revid": "1372005", "url": "https://it.wikipedia.org/wiki?curid=1359623", "title": "Max Schur", "text": "Dopo essersi laureato in medicina e chirurgia all'Universit\u00e0 di Vienna, si specializz\u00f2 in medicina interna e si dedic\u00f2 alla professione medica presso il Policlinico di Vienna. Appassionatosi alla psicoanalisi in seguito alla partecipazione alle conferenze introduttive di Freud e dopo aver intrapreso un'analisi personale, nel 1928 divenne il medico personale di Sigmund Freud, che segu\u00ec a Londra nel 1938.\nL'anno seguente, dopo la morte di Freud (che fu lui a facilitare, su richiesta di Freud stesso, tramite iniezioni di morfina), si trasfer\u00ec a New York, lavorando come medico e praticando come analista.\nAl 1957 risalgono le prime pubblicazioni dei suoi scritti dedicati alla psicoanalisi. In particolare, la sua riflessione scientifica si focalizz\u00f2 sui temi della psicosomatica ad orientamento psicodinamico. La sua biografia dedicata a Freud fu pubblicata postuma nel 1972.\nSchur fece parte della Societ\u00e0 Psicoanalitica di Vienna a partire dal 1932."}
{"id": "1359624", "revid": "123028061", "url": "https://it.wikipedia.org/wiki?curid=1359624", "title": "Tibor Fischer", "text": "Biografia.\nI suoi genitori, giocatori di pallacanestro professionisti, lasciarono Budapest dopo la repressione russa seguita alla Rivoluzione ungherese del 1956.\nCresciuto a Londra, dove risiede, ha studiato latino e francese al Peterhouse College di Cambridge e in seguito ha lavorato come giornalista.\nIl suo esordio letterario, nel 1992, con \"Sotto il culo della rana\" (il titolo deriva da un modo di dire ungherese, \"essere sotto il culo di una rana in fondo ad una miniera\", che significa \"aver toccato il fondo\"), ispirato alle vicende dei suoi genitori, \u00e8 stato salutato da un meritato successo critico in Gran Bretagna: ha vinto il Betty Trask Award ed \u00e8 stato nominato per il Booker Prize (vinto da Roddy Doyle con \"Paddy Clarke ah ah ah!\"). \nNel 1993 Fischer ha l'onore di essere selezionato dalla rivista letteraria \"Granta\" fra i venti migliori giovani scrittori britannici (insieme, fra gli altri, a Kazuo Ishiguro e Hanif Kureishi).\nCon le sue opere successive, di minor fortuna, ha confermato il suo peculiare umorismo e il gusto per il grottesco e il paradossale.\nNel 2003 ha partecipato al Festivaletteratura di Mantova."}
{"id": "1359627", "revid": "54193", "url": "https://it.wikipedia.org/wiki?curid=1359627", "title": "Web marketing", "text": ""}
