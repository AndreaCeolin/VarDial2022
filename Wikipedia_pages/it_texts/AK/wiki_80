{"id": "1370951", "revid": "628767", "url": "https://it.wikipedia.org/wiki?curid=1370951", "title": "Tempio di Marte Ultore", "text": "Il tempio di Marte Ultore \u00e8 un antico tempio romano, che faceva da chiusura scenografica al lato di fondo del foro di Augusto a Roma. Era dedicato al dio romano Marte \"vendicatore\", \"Mars Ultor\", al quale Augusto aveva promesso in voto un tempio prima della vittoria nella battaglia di Filippi.\nLa costruzione venne probabilmente iniziata, insieme a quella del foro, solo dopo che Augusto si fu di fatto assicurato il potere, negli anni tra il 30 e il 27 a.C., e il tempio venne solennemente inaugurato quarant'anni dopo la promessa nel 2 a.C.\nStoria.\nAntichit\u00e0.\nL'idea della consacrazione di un tempio a Marte Vendicatore si deve ad Ottaviano Augusto il quale, prima di diventare imperatore, avrebbe fatto un voto al dio romano della guerra durante la Battaglia di Filippi del 42 a.C., nella quale furono sconfitti gli uccisori di Cesare, Bruto e Cassio, vendicandone la morte. Cos\u00ec, infatti, riportano due cronisti del passato, Svetonio e Ovidio. Il primo scrive:Il secondo riporta invece le parole che Ottaviano avrebbe pronunciato prima della Battaglia, supplicando Marte di concedergli la vittoria per vendicare il padre adottivo Giulio Cesare:\nSecondo Svetonio, inoltre, gi\u00e0 Cesare, prima di Ottaviano, avrebbe promesso al dio Marte un tempio in cambio della vittoria nella Battaglia di Farsalo, che lo vide combattere contro il suo rivale Pompeo. Tuttavia, mentre egli fece effettivamente erigere un tempio a Venere (anch'essa invocata in quell'occasione) nel proprio foro, quello promesso a Marte rimase in stato di progetto, probabilmente perch\u00e9 Cesare prefer\u00ec adempiere alla promessa dopo le future campagne contro i Parti. La sua morte, ad opera di una congiura, pose fine sia alle ambizioni del generale, sia al suo progetto urbanistico. Dopo di lui, Ottaviano ribad\u00ec la promessa fatta a Marte, assumendo il voto del padre adottivo, che tra l'altro fu formulato in circostanze simili, ovvero durante la Guerra Civile. Tuttavia, mentre Cesare aveva progettato di costruire il tempio nel Campo di Marte, fuori dalle mura del pomerium, in ossequio alla tradizione che vietava di introdurre armi nella zona sacra della citt\u00e0, Ottaviano lo fece erigere al suo interno.\nI lavori di costruzione furono lunghi, e il tempio (e il relativo Foro di Augusto) furono inaugurati il 2 a.C., ovvero quarant'anni dopo il voto iniziale, sebbene a quella data l'edificio non fosse ancora completato. Augusto prender\u00e0 in seguito parte alla cerimonia pubblica di consacrazione del tempio, manifestando dunque il coinvolgimento del primo imperatore romano nel progetto. La costruzione fu molto probabilmente rallentata dal conflitto contro Marco Antonio, tuttavia gli storici credono che lo stesso Augusto abbia ordinato di rallentare i lavori in modo da consacrare il tempio a principato gi\u00e0 instaurato, cos\u00ec da legare il monumento alla riforma augustea e non al nefasto ricordo del cesaricidio e della seguente guerra civile. In quei quarant'anni, tuttavia, Augusto non far\u00e0 mistero delle proprie ambizioni, ad esempio mettendo in circolazione monete commemorative della restituzione delle insegne legionarie perdute a Carre, sul cui retro era rappresentato il tempio rotondo di Marte sul Campidoglio accompagnato dalla scritta \"MART VLTO\". Secondo Cassio Dione, sarebbe invece proprio nel 19 a.C. che Ottaviano inaugur\u00f2 il tempio, nello stesso anno in cui le insegne legionarie perdute da Crasso nella sconfitta di Carre tornarono in mano romana, celebrando dunque tale evento come una vittoria militare:\nAlla fine del 54 d.C, il Senato decise di erigere una statua di Nerone all'interno del tempio per celebrare le vittorie di Corbulone in Armenia. Un restauro fu inoltre effettuato sotto Adriano, ma pare si fosse limitata alla sostituzione di alcuni capitelli del portico vicino.\nResti.\nAd oggi, i resti sono visibili grazie ai lavori di scavo e restauro portati a termine tra il 1930 e il 1932 da Corrado Ricci in occasione della costruzione di Via dei Fori Imperiali. Essi includono buona parte del podio, 3 colonne corinzie e un pilastro addossato al muro retrostante la struttura. Tali colonne sostengono tutt'oggi una parte di architrave, di cui \u00e8 ancora possibile osservare la decorazione originaria.\nDescrizione.\n, con la differenza anche della scalinata centrale al posto delle due gradinate laterali. La somiglianza \u00e8 individuata in particolare nella presenza di un'abside sul fondo della cella. Il tempio si trovava alla sommit\u00e0 di un alto podio (alto circa 3,55 m) e dominava la piazza del foro, definito \"angustum\" (angusto, di limitata ampiezza) . Queste, infatti, ricordano come i collaboratori di Augusto ebbero difficolt\u00e0 ad espropriare tutti i terreni necessari.\nSi trattava di un tempio periptero \"sine postico\" (con colonne che circondano la cella su tre lati, ma non sul lato di fondo), di ordine corinzio, ottastilo (con otto colonne sulla fronte). Nell'epistilio trovava posto l'iscrizione dedicatoria. I colonnati laterali, anch'essi di otto colonne, terminavano contro l'alto muro di recinzione del complesso, al quale il tempio si addossava, con una lesena. Oltre ad alcuni elementi rialzati in seguito agli scavi, sono rimaste in piedi sul fianco meridionale tre colonne e il pilastro terminale, con l'adiacente tratto del muro della cella. Ciascuna colonna \u00e8 alta circa 15 metri.\nI colonnati e le pareti esterne della cella erano realizzati in marmo lunense, ed anche il podio era rivestito di marmo. L'ordine architettonico del tempio ha rappresentato un modello in seguito divenuto canonico, all'origine dell'evoluzione della decorazione architettonica romana. Il podio era costituito da fondazioni in opera cementizia e in blocchi di tufo sotto i muri e in tufo e travertino sotto i colonnati; le fondazioni erano rivestite da blocchi di marmo bianco lunense. Vi si accedeva per mezzo di una scalinata frontale di 17 gradini in marmo, su fondazioni in cementizio, interrotta al centro da un altare; due fontane ne decoravano le estremit\u00e0.\nLa cella.\nLa cella aveva le pareti interne decorate da uno o pi\u00f9 probabilmente da due ordini di colonne (probabilmente sette per lato), staccate dalla parete, rispecchiate sul muro da altrettante lesene. I fusti erano in marmo colorato e i capitelli, dei quali ci \u00e8 pervenuto un esemplare intero di lesena, oggi esposto nel Museo dei Fori Imperiali, erano decorati da figure di Pegasi (cavalli alati).\nLa pavimentazione presentava un disegno a grande modulo con lastre in marmo africano e pavonazzetto, di cui resta qualche tratto\nSul fondo la cella terminava con un'abside, staccata mediante un'intercapedine dal muro di fondo, occupata da un ulteriore piccolo podio per le statue di culto, preceduto da una scalinata rivestita in lastre di alabastro. Su un podio lungo circa 9 metri erano ospitate probabilmente tre statue: di Marte, di Venere e del Divus Iulius o, forse, sulla base di fonti storiografiche, del Genio di Nerone; nel Museo di Algeri esiste un rilievo (noto anche tramite altre copie) che d\u00e0 un'idea delle statue: Marte \u00e8 barbato, con le armi e appoggiato sulla lancia (una copia di questa statua \u00e8 al Museo Capitolino); Venere \u00e8 coperta dal chitone e accompagnata da Eros, che porge la spada a Marte.\nIl frontone.\nLa raffigurazione che occupa il frontone \u00e8 nota dalla raffigurazione sull'\"Ara Pietatis Augustae\" di Claudio. Ospitava (da sinistra): la personificazione del Palatino semisdraiata, Romolo seduto che seguiva con lo sguardo il volo degli uccelli (come un augure), Venere con Eros, Marte con la lancia (al centro), la Fortuna, la dea Roma e la personificazione del fiume Tevere.\nIl tempio custodiva una sorta di sancta sanctorum, il \"penetrale\", dove erano conservate la spada di Giulio Cesare e le insegne perdute da Crasso durante la guerra contro i Parti e poi restituite ad Ottaviano Augusto dal re partico in segno di sottomissione. Probabilmente questa funzione era svolta dall'abside stessa."}
{"id": "1370955", "revid": "838137", "url": "https://it.wikipedia.org/wiki?curid=1370955", "title": "Nuoto per disabili ai XV Giochi del Mediterraneo", "text": "Le gare di nuoto per disabili ai XV Giochi del Mediterraneo si sono svolte presso il centro sportivo \"Las Almadrabillas\".\nSi sono svolte gare nei 100\u00a0m maschili e femminili, entrambi in categoria S/10."}
{"id": "1370960", "revid": "438678", "url": "https://it.wikipedia.org/wiki?curid=1370960", "title": "Insetti pronubi", "text": "Si definiscono insetti pr\u00f2nubi quegli insetti che trasportano il polline da un fiore all'altro permettendo l'impollinazione e la conseguente formazione del frutto.\nSono molti gli insetti in grado di svolgere questo compito, tra cui i pi\u00f9 importanti sono sicuramente le api.\nCaratteri morfologici.\nIn generale, gli insetti pronubi hanno caratteri morfologici adatti alla loro specializzazione: i pi\u00f9 comuni sono il corpo rivestito fittamente da setole e l'apparato boccale succhiante o lambente-succhiante. Il primo carattere fa s\u00ec che il polline resti imbrigliato fra le setole e possa essere cos\u00ec trasportato di fiore in fiore; il secondo \u00e8 un adattamento alla dieta di questi insetti, basata su liquidi zuccherini, rappresentati in particolare dal nettare dei fiori.\nAlcuni insetti presentano delle specializzazioni pi\u00f9 marcate. Ad esempio, negli Apoidei, le tibie delle zampe posteriori sono dilatate ed hanno una concavit\u00e0 esterna, detta \"cestella\", in cui si accumula il polline raccolto e trattenuto in una masserella globosa da setole disposte lungo il bordo della cestella. Un altro organo presente negli Apoidei \u00e8 la \"spazzola\", una formazione di robuste setole sui tarsi posteriori, che l'insetto usa per spazzolare il corpo e raccogliere il polline.\nPrincipali insetti pronubi.\nGli insetti pronubi fanno capo in generale alle seguenti categorie sistematiche:\nRelazioni specie-specifiche.\nLa relazione tra insetti pronubi e piante pu\u00f2 raggiungere livelli sorprendenti di specializzazione.\nRelazioni strettamente specie-specifiche sono state descritte, per esempio, tra le differenti specie di \"Ficus\": ogni specie ha un imenottero impollinatore specifico (appartenente alla famiglia delle Agaonidae) e viceversa ogni imenottero deposita le sue uova solo nel frutto di una distinta specie di \"Ficus\". A causa di questa rigida specificit\u00e0 il trapianto di una specie al di fuori del suo areale naturale genera, in assenza dello specifico imenottero impollinatore, esemplari sterili.\nAnaloga specificit\u00e0 esiste tra molte specie di orchidee e i loro insetti pronubi (vedi p.es. \"Ophrys speculum\" e \"Dasyscolia ciliata\").\nEcologia.\nIn generale, il rapporto ecologico tra pronubi e piante \u00e8 mutualistico: in genere gli insetti ottengono nutrimento mediante il nettare.\nAlcune orchidee non nettarifere imitano invece la forma delle femmine dei pronubi, che tentano invano l'accoppiamento e si caricano cos\u00ec di polline.\nGli insetti pronubi rivestono un ruolo cruciale in frutticoltura e orticoltura: infatti senza la loro attivit\u00e0 non si avrebbero produzioni di mele, pere, pesche, ciliegie, susine, albicocche, mandorle, fragole, etc.\nIl rapporto fra insetti pronubi e piante \u00e8 studiato anche da un punto di vista ecologico come indicatore biologico nel monitoraggio ambientale\nUno studio del 2013 della School of Biological Sciences della Universit\u00e0 di Bristol suggerisce che i fiori siano in grado di segnalare la disponibilit\u00e0 di nettare al loro interno modulando il loro campo elettrico. I fiori hanno infatti una debole carica elettrica negativa, al contrario degli insetti impollinatori che hanno una carica positiva. Per studiare le interazioni tra questi campi elettrici, i ricercatori hanno posto dei fiori di \"Petunia\", all'interno di una stanza in cui volavano liberi dei bombi (\"Bombus terrestris\"). Applicando degli elettrodi sui gambi dei fiori, hanno cos\u00ec scoperto che quando un insetto si posa su di essi, consumando il nettare presente, il loro campo elettrico viene modificato. In questo modo, gli insetti potrebbero selezionare i fiori su cui vale la pena posarsi.\nLotta biologica.\nGli insetti pronubi possono essere utilizzati per il trasporto di microrganismi (funghi, batteri e virus) utili a combattere alcune tra le avversit\u00e0 delle piante coltivate.\nIn Italia, sono stati condotti studi sull'utilizzo di \"Apis mellifera\" e di \"Bombus terrestris\" per il trasporto di \"Trichoderma harzianum\" nella lotta alla \"muffa grigia\" della fragola."}
{"id": "1370962", "revid": "599013", "url": "https://it.wikipedia.org/wiki?curid=1370962", "title": "Daniel Komen", "text": "Campione mondiale dei 5000 metri piani ad Atene 1997, \u00e8 l'attuale detentore dei record mondiali dei 3000 metri piani outdoor e indoor.\nBiografia.\nNato nel Distretto Marakwet, in Kenya, \u00e8 diventato un famoso mezzofondista. Ha stabilito il record mondiale dei 5000 metri piani a Bruxelles il 22 agosto 1997 con 12'39\"74.\nDetiene attualmente i record mondiali dei 3000 metri piani outdoor (7'20\"67 stabilito a Rieti il 1\u00ba settembre 1996) e indoor (7'24\"90 stabilito a Budapest il 6 febbraio 1998). Ha vinto i campionati mondiali sui 5000 m piani ad Atene il 10 agosto 1997."}
{"id": "1370965", "revid": "1903211", "url": "https://it.wikipedia.org/wiki?curid=1370965", "title": "All-Winners Squad", "text": "All-Winners Squad \u00e8 un gruppo di personaggi dei fumetti creato da Bill Finger (testi) e Syd Shores (disegni), pubblicato dalla Timely Comics (poi divenuta Marvel Comics). \u00c8 apparso la prima volta in \"All Winners Comics (prima serie)\" n. 19 (autunno (settembre) 1946).\nStoria del gruppo.\nAlla fine della guerra, il gruppo degli Invasori era costituito da William Naslund e Fred Davis, che avevano ereditato rispettivamente i ruoli di Capitan America e Bucky (dopo che gli originali erano stati dati per morti), la Torcia Umana e Toro, Namor, Miss America e la Trottola. Essendo cessato il pericolo nazista, gli eroi tornarono in patria, dove decisero unirsi alla Legione della Libert\u00e0 per formare un'unica squadra, e divennero quindi la All-Winners Squad, denominata cos\u00ec a causa della vittoria nel conflitto bellico. In una delle prime avventure il gruppo si trov\u00f2 ad affrontare l'androide Adam II, che intendeva uccidere J.F. Kennedy per poterlo sostituire con una copia - robot del suo esercito. La All-Winners Squad riusc\u00ec a distruggere Adam II e a salvare Kennedy, ma William Naslund fu ucciso; fu allora che Jeff Mace (Patriota) fu scelto per diventare il terzo Capitan America e unirsi alla squadra. Poco dopo la All-Winners Squad riusc\u00ec a salvare il mondo dai diabolici piani di Madame Death e Future Man, un viaggiatore del tempo proveniente dall'anno 1.000.000 d.C., che intendeva sterminare l'umanit\u00e0 per poter poi trasferire tutta la sua gente dal futuro. Successivamente anche Blonde Phantom entr\u00f2 a fare parte della All-Winners Squad. Il gruppo continu\u00f2 a combattere il crimine fino alla fine degli anni quaranta, fino al suo scioglimento, dovuto alla morte o al ritiro di tutti i suoi componenti."}
{"id": "1370966", "revid": "709565", "url": "https://it.wikipedia.org/wiki?curid=1370966", "title": "Warpath (Marvel Comics)", "text": "Warpath, il cui vero nome \u00e8 James \"Jimmy\" Proudstar, \u00e8 un personaggio dei fumetti creato da Chris Claremont (testi) e Sal Buscema (disegni), pubblicato dalla Marvel Comics. Apparso per la prima volta sulle pagine della serie \"New Mutants\" (prima serie) n. 16 (giugno 1984), \u00e8 uno dei pochi personaggi fumettistici ad essere un nativo americano appartenente alla trib\u00f9 degli Apache. Incolpati, inizialmente, gli X-Men per la morte del fratello maggiore, si un\u00ec ai Satiri di Emma Frost per ottenere vendetta. In seguito, riconsider\u00f2 le sue vedute e si un\u00ec al gruppo mutante X-Force. Tempo dopo, milit\u00f2 anche nelle file della X-Corporation di Mumbai.\nBiografia del personaggio.\nOrigini.\nJames Proudstar nacque nella riserva Apache di Camp Verde, Arizona. Suo fratello maggiore John, fu uno dei membri della del gruppo mutante col nome in codice di \"Thunderbird\", che purtroppo per\u00ec durante una delle loro prime missioni. Adirato con gli X-Men e deciso a prendersi la sua vendetta, James rap\u00ec Banshee e costrinse il resto del gruppo a tornare alla Cheyenne Mountain, dove John mor\u00ec. Tuttavia, quando giunse il momento di uccidere Charles Xavier e portare a compimento la propria vendetta, scopr\u00ec di non poterlo fare, almeno non a sangue freddo. Resisi conto del suo buon cuore, gli venne offerto un posto all'interno dei Nuovi Mutanti, che rifiut\u00f2 per entrar a far parte dei Satiri guidati da Emma Frost.\nX-Force.\nMesi pi\u00f9 tardi, James si rese conto che la \"Massachusetts Academy\" di Emma, non era posto per lui e decise di ritornare alla riserva nella quale era vissuto con la sua famiglia, quando Cable gli propose di entrare nei Nuovi Mutanti, gruppo che stava riformando come X-Force. Rifiutata l'offerta, James torn\u00f2 alla riserva, solo per scoprire che la sua intera trib\u00f9 era stata massacrata durante la sua assenza. Credendo che a perpetrare tale strage fossero stati i Satiri per punirlo di averli abbandonati, si un\u00ec ad \"X-Force\" reclamando vendetta. Assunto il nome-in-codice di \"Warpath\", fu membro del team fino al suo scioglimento, divenendo via via pi\u00f9 calmo e controllato e sviluppando una forte attrazione per la compagna di squadra Siryn, che per\u00f2, malgrado l'attrazione provata per lui decise di non rovinare la loro amicizia.\nRivelazioni.\nOttenuto un colloquio privato con Emma, la donna gli giur\u00f2 che n\u00e9 lei, n\u00e9 i Satiri, ebbero alcun ruolo nella morte della trib\u00f9. In seguito, Warpath incontr\u00f2 la mutante Risque, con la quale inizi\u00f2 una relazione, con grande disappunto e gelosia di Siryn. Sfortunatamente, dopo un iniziale idillio, Risque svel\u00f2 di essere una tirapiedi del misterioso Sledge, che la forz\u00f2 a drogare Warpath per portarlo a suo cospetto. L'uomo fece capire a Jimmy che uno dei membri della trib\u00f9 era ancora in vita e sapeva la verit\u00e0 celata dietro al massacro che lo ossessionava, in cambio pretendeva il soccorso di un suo vecchio collega d'affari scomparso in un'altra dimensione. Dopo varie avventure, Warpath riusc\u00ec nella propria impresa e Sledge gli forn\u00ec il nome di Michael Whitecloud, unico sopravvissuto. Incontratisi, Whitecloud gli disse che il mutante Stryfe, era il mandante della strage. Scoperto il ruolo giocato da Risque in tutta l'operazione, Jimmy tronc\u00f2 la relazione. Di ritorno in X-Force, incontr\u00f2 parecchi cambiamenti, a partire del nuovo comandante, l'agente dell'intelligence britannica Pete Wisdom, che aiut\u00f2 James a gestire il suo nuovo potere di levitazione. Tempo dopo, l'intera X-Force fu creduta morta a seguito dell'esplosione di una bomba.\nRipresosi, Warpath decise di unirsi alla X-Corporation, agenzia di aiuto internazionale per mutanti, con sede a Mumbai, India. Assieme a Feral, Sole Ardente e Thornn svolse missioni di supporto per gli altri team di X-Men e di aiuto per la popolazione mutante.\nAscesa e caduta dell'Impero Shi'ar.\nDopo gli eventi di \"House of M\" e la decimazione, Warpath fu uno dei pochi mutanti a mantenere i propri poteri. A seguito della chiusura delle varie X-Corporation in giro per il mondo, fu costretto a risiedere all'interno del perimetro dello \"Xavier Institute\", condizione non piacevole per uno che come lui \u00e8 nato in una riserva \u00e8 che vede cos\u00ec nuovamente limitata la propria libert\u00e0. In questo periodo, entr\u00f2 per la prima volta e su richiesta del Professor X, nel gruppo di X-Men, fra i quali Marvel Girl, Nightcrawler, Havok, Darwin e Polaris, che partirono alla volta dello spazio Shi'ar per fermare la minaccia costituita da Vulcan. Durante il viaggio, ebbe pi\u00f9 di un'occasione per mostrare le sue incredibili capacit\u00e0 in combattimento, tuttavia nello scontro finale con Vulcan, venne atterrato e costretto assieme a Nightcrawler, Darwin e all'aliena Hepzibah a ritornare sulla Terra.\nIn World War Hulk, Warpath \u00e8 uno degli X-Men che in seguito alla chiamata delle Naiadi di Stepford accorre in aiuto del Professor X durante l'attacco del Gigante di Giada.\nMessiah Complex.\nAssoldato da Wolverine per far parte della nuova X-Force composta dai pi\u00f9 esperti cacciatori e killer mutanti, Warpath viene inviato in missione con lo scopo di rintracciare e catturare Cable e la piccola messia mutante. A seguito dello scontro con i Reavers e Lady Deathstrike, rimane sconvolto dalla morte dell'amico Calibano a cui giura vendetta.\nX-Force revival.\nScelto come uno dei nuovi membri fondatori di X-Force, Warpath ha subito mostrato una leggera avversione a tutto il sangue che avrebbero dovuto versare per portare a termine le loro missioni. Partecipato al primo scontro coi Purificatori, Jimmy aiut\u00f2 a recuperare Wolfsbane assistendola durante la sua guarigione e combatt\u00e9 contro Warren, quando, dopo che Rahne gli strapp\u00f2 le ali, cominci\u00f2 a trasformarsi in Arcangelo. Insieme ad X-Force, partecip\u00f2 allo scontro finale fra Bastion e Riseman e fu essenziale nel salvataggio di X-23, utilizzata come fonte di sopravvivenza da Eli Bard.\nPoteri e abilit\u00e0.\nLa mutazione di Warpath consiste nello sviluppo di sensi, forza, velocit\u00e0, agilit\u00e0, riflessi e resistenza, oltre alla capacit\u00e0 di volare. Quest'ultima, venne scoperta da Pete Wisdom, che analizz\u00f2 la sua mutazione dopo il depotenziamento e ripotenziamento dei mutanti su scala globale operato dall'Alto Evoluzionario. I suoi supersensi oltre che una vista da falco gli consentono un'ottima visione notturna.\nTralasciando la sua mutazione, Warpath \u00e8 un eccellente combattente corpo-a-corpo essendo stato allenato da Cable in persona. Nelle sue pi\u00f9 recenti avventure lo si \u00e8 visto spesso maneggiare un paio di coltelli composti di vibranio, donatigli dalla regina del Wakanda, Tempesta.\nAltri media.\nCinema.\nWarpath appare in \"X-Men - Giorni di un futuro passato\" (2014) di Bryan Singer, interpretato dall'attore statunitense Booboo Stewart.\nTelevisione.\nWarpath appare nell'episodio \"Slave Island\" della serie animata \"Insuperabili X-Men\" degli anni novanta, e in qualche episodio di \"Wolverine e gli X-Men\".\nCuriosit\u00e0.\nNell'arco degli anni, ben tre personaggi hanno utilizzato il nome di battaglia \"Thunderbird\":"}
{"id": "1370972", "revid": "767487", "url": "https://it.wikipedia.org/wiki?curid=1370972", "title": "Ferrari 212 Export", "text": "La 212 Export fu un'autovettura Ferrari presentata nel 1951 al salone di Ginevra in sostituzione della 195 S. Questo modello, come si evince dal nome, voleva puntare a presentare la casa di Maranello verso i nuovi mercati esteri.\nIl contesto.\nFu il primo modello della casa non completamente progettato dall'ingegnere Gioachino Colombo, dal momento che egli stesso aveva nel gennaio del 1951 abbandonato la Ferrari per contrasti interni con Aurelio Lampredi. Tuttavia, l'incessante lavoro sul 12 cilindri a V progettato da Colombo continu\u00f2 aumentando l'alesaggio e arrivando a una cilindrata totale di 2562,51 cm\u00b3 (unitaria di poco pi\u00f9 di 213, da qui il nome \"212\"), con una potenza di 150 Cv a 6500 giri.\nOltre alle novit\u00e0 riguardanti il motore, ci furono anche molte innovazioni nel telaio, derivato dalla 166 MM, come i telai sperimentali denominati \"Tuboscocca\".\nSu questa granturismo ad alte prestazioni si cimentarono nel corso degli anni numerosi carrozzieri, da Vignale alla Touring, con le consuete berlinette e cabriolet, sino a Motto e Fontana, con interpretazioni al limite della stravaganza. La carrozzeria Fontana di Padova realizz\u00f2 per i fratelli Marzotto, su progetto di Franco Reggiani, due particolari vetture Ferrari, una barchetta conosciuta come \"Carretto Siciliano\", con la quale la Scuderia Marzotto partecip\u00f2 al Giro di Sicilia del 1951 aggiudicandosi il secondo posto, ed una seconda vettura, una berlinetta estremamente aerodinamica, realizzata su telaio Ferrari 212 Export, denominata \"Ferrari Uovo\" per la griglia anteriore del radiatore di forma ovale, che partecip\u00f2 a due edizioni della Millemiglia nel 1952 e nel 1953.\nIl conte Marzotto afferm\u00f2 al riguardo della stravaganza delle vetture da lui commissionate alla carrozzeria Fontana: \"Quelle macchine erano forse brutte, ma erano molto pi\u00f9 leggere e veloci delle altre Ferrari. Quando il Commendatore vide per la prima volta la uovo, sbianc\u00f2 in volto, muto, come se un malefico sortilegio avesse snaturato una sua creatura\". Tuttavia la forma mai vista prima gli diede ragione, consentendogli di rimanere in testa alla Mille Miglia, fino al ritiro. Nel 1952 l'Uovo riapparve alla Mille Miglia con Guido Mancini - Adriano Ercolani, senza riuscire a classificarsi."}
{"id": "1370974", "revid": "767487", "url": "https://it.wikipedia.org/wiki?curid=1370974", "title": "Great Balls of Fire! - Vampate di fuoco", "text": "Great Balls of Fire! - Vampate di fuoco (\"Great Balls of Fire!\") \u00e8 un film del 1989 diretto dal regista Jim McBride, ispirato alla vita e alla musica di Jerry Lee Lewis.\nTrama.\nNel 1956 dalla lontana Ferriday nella Louisiana, il giovane e baldanzoso pianista Jerry Lee Lewis si trasferisce a Memphis nel Tennessee, presso la famiglia di suo cugino J. W. Brown, un musicista anche lui, per tentare un'audizione con il manager Sam Phillips, fondatore della Sun Records ed ex impresario di Elvis Presley. Immediatamente scritturato, Lewis ottiene un successo clamoroso con le sue canzoni, che freneticamente suona al pianoforte con un vocalismo martellante, esaltando il pubblico giovanile, ma disgustando i benpensanti ed un altro cugino, Jimmy Swaggart, ora celebre ed esaltato predicatore, che lo esorta inutilmente ad abbandonare questo tipo di \"musica di Satana\" impregnata di doppi sensi ed accompagnata da osceni movimenti delle anche.\nFrattanto Jerry Lee si innamora, riamato, di Myra Gale, figlia adolescente di J. W. Brown, che ha solo 13 anni; ne rispetta la purezza e la sposa di nascosto dei genitori di lei, che sono contrari sia per la giovanissima et\u00e0 della figlia, sia per il fatto che Lewis ha gi\u00e0 alle spalle due matrimoni falliti. Scoperte le nozze, i genitori della sposa, dopo le prime furie, debbono rassegnarsi, e cos\u00ec, riappacificati, tutti insieme partono per una tourn\u00e9e in Gran Bretagna. Ma gli inglesi restano indignati per quel matrimonio con una adolescente e la stampa monta un grosso scandalo, riuscendo a far rompere il contratto di Jerry Lee e a farlo cacciare dal paese. Anche negli Stati Uniti scoppia lo scandalo, e il ritorno in patria \u00e8 per Lewis l'inizio di un periodo disastroso, con calata paurosa nelle classifiche e nelle vendite dei dischi.\nPur amandosi sinceramente, i due coniugi finiscono col litigare, ma infine la nascita di un figlio sembra aggiustare tutto. Jerry Lee torna ad avere successo, e al cugino predicatore, che lo esortava ancora a lasciare la sua musica, risponde che se deve andare all'inferno, vuole andarci suonando il pianoforte.\nColonna sonora.\nLa colonna sonora ufficiale \u00e8 stata pubblicata su etichetta Polydor e comprende i seguenti brani:\nNel film si ascoltano altri brani, non inclusi nella colonna sonora: \"Teddy Bear\" (Elvis Presley), \"I'm Throwing Rice at the Girl That I Love\" (Jerry Lee Lewis), \"Raunchy\" (Bill Justis), \"Honey Don't\" (Carl Perkins), \"Rudolph the Red Nosed Reindeer\" (due versioni, Gene Autry e Joe Nettles), \"Lover\" (Les Paul &amp; Mary Ford), \"As You Desire Me\" (William Doggett), \"Beat Guitar\" (The Wailers), \"Patricia\" (P\u00e9rez Prado), \"Happy Organ\" (Dave 'Baby' Cortez), \"Singing &amp; Swingin' For Me\" (Boyd's Cowboy Ramblers), \"Last Night\" (The Mar-Keys)."}
{"id": "1370980", "revid": "536103", "url": "https://it.wikipedia.org/wiki?curid=1370980", "title": "Fiumi della Svizzera", "text": "Lista dei Fiumi della Svizzera:\nI fiumi ed i loro affluenti.\nLa Svizzera \u00e8 drenata in quattro direzioni: \nAlcuni fiumi (ad esempio il Danubio) non scorrono in Svizzera, tuttavia sono nominati perch\u00e9 hanno degli affluenti svizzeri. Sono scritti in corsivo."}
{"id": "1370983", "revid": "125718135", "url": "https://it.wikipedia.org/wiki?curid=1370983", "title": "Cella solare", "text": "Una cella solare o cella fotovoltaica \u00e8 un dispositivo elettrico/elettronico a stato solido (semiconduttore) che converte l'energia della luce solare incidente in elettricit\u00e0 tramite l'effetto fotovoltaico. Si tratta di una tipologia di cellula fotoelettrica, le cui caratteristiche elettriche, cio\u00e8 corrente, tensione e resistenza, possono variare quando \u00e8 esposta alla luce. Rappresenta l'elemento costitutivo dei moduli fotovoltaici, anche noti come pannelli solari.\nMateriale e dimensioni.\nLa versione pi\u00f9 diffusa di cella fotovoltaica \u00e8 quella in materiale cristallino ed \u00e8 costituita da una lamina di materiale semiconduttore, il pi\u00f9 diffuso dei quali \u00e8 il silicio, che si presenta in genere di colore nero o blu e con dimensioni variabili da 4 a 6 pollici.\nTensione e corrente.\nUna cella solare \u00e8 di fatto un generatore di corrente tramite effetto fotovoltaico che trasduce in elettricit\u00e0 l'energia solare incidente. Un buon modello matematico per l'analisi del suo funzionamento \u00e8 l'equazione del diodo ideale di Shockley. Partendo dal circuito equivalente mostrato di fianco si ha che la corrente che scorre sul carico vale:\ndove:\nLa maggior parte delle celle solari in commercio producono una tensione di circa 0,6 V e vengono messe in serie per ottenere tensioni pi\u00f9 alte. La pratica di classificare i prodotti in commercio in 12, 18 o 24 V non deriva dalla tensione al suo punto di massima efficienza, ma dalla possibilit\u00e0 di collegarvi una batteria ricaricabile con analoga tensione nominale.\nSe le celle del pannello sono collegate in serie, come si fa normalmente per ottenere una tensione in uscita pi\u00f9 alta, non si ha il controllo delle singole celle, perch\u00e9 la corrente \u00e8 uguale per tutte. La cella in ombra viene quindi attraversata da una corrente pi\u00f9 forte di quella che genererebbe da sola e fa da strozzatura per l'intero sistema scaldandosi e potenzialmente danneggiandosi, oltre a disperdere energia. Ne deriva l'importanza che il pannello sia illuminato senza celle in zone d'ombra, ovvero che le celle abbiano esposizione solare simile. Tuttavia tanto pi\u00f9 \u00e8 grande il pannello, tanto pi\u00f9 \u00e8 probabile e ampia la differenza di esposizione e di corrente che la singola cella \u00e8 in grado di produrre, a meno dell'utilizzo di inseguitori solari.\nProduzione.\nAlcune importanti aziende di produzione sono la tedesca \"Bosch Solar Energy AG\", la spagnola \"BP Solar\", la statunitense \"Greenshine New Energy\" e la cinese \"China Sunergy\".\nUtilizzi.\nOltre all'utilizzo gi\u00e0 citato, che \u00e8 quello relativo alla produzione di pannelli solari, piccoli esemplari di celle fotovoltaiche in materiale amorfo sono in grado di alimentare dispositivi elettronici quali calcolatrici, orologi e altri. Analogamente al modulo, il rendimento della cella fotovoltaica \u00e8 il rapporto tra l'energia elettrica prodotta dalla cella e l'energia della radiazione solare che investe la sua superficie. Valori tipici per gli esemplari in silicio multicristallino comunemente disponibili sul mercato si attestano attorno al 18%. L'efficienza del modulo \u00e8 sempre minore, come discusso di seguito."}
{"id": "1370992", "revid": "125793899", "url": "https://it.wikipedia.org/wiki?curid=1370992", "title": "Massimiliano Lotti", "text": "Carriera.\nLotti \u00e8 soprattutto conosciuto per essere la voce italiana di Larvell Jones nella serie animata di \"Scuola di polizia\", e del maestro Jiraiya nelle serie di \"Naruto\". \u00c8 anche la voce di Wolverine in \"Insuperabili X-Men\" e dell'attore Dirk Galuba nella soap opera \"Tempesta d'amore\". Ha inoltre doppiato occasionalmente attori come Jeff Bridges, Samuel L. Jackson e Forest Whitaker."}
{"id": "1370993", "revid": "2110845", "url": "https://it.wikipedia.org/wiki?curid=1370993", "title": "Mario Camus", "text": "Biografia.\nStudi\u00f2 diritto e successivamente frequent\u00f2 la \"Escuela Oficial de Cine\". Camus appartiene alla generazione del \"Nuevo Cine Espa\u00f1ol\", della quale fanno parte, tra gli altri, Carlos Saura, Basilio Mart\u00edn Patino, Jos\u00e9 Luis Borau, Julio Diamante, Miguel Picazo e Manuel Summers.\n\u00c8 riconosciuta la sua abilit\u00e0 nell'adattamento cinematografico di testi letterari, come si pu\u00f2 vedere dalle pellicole basate su opere di Calder\u00f3n de la Barca e Lope de Vega (\"La leggenda dell'alcalde di Zalamea\", 1972), Ignacio Aldecoa (\"Young S\u00e1nchez\", 1964, \"Con el viento solano\", 1967 e \"Los p\u00e1jaros de Baden-Baden\", 1975), P\u00e9rez Gald\u00f3s (la serie televisiva \"Fortunata e Giacinta\"), Camilo J. Cela (\"L'alveare\", 1982), Miguel Delibes (\"I santi innocenti\", 1984), Garc\u00eda Lorca (\"La casa di Bernarda Alba\", 1987).\nDedicatosi negli anni sessanta a un cinema pi\u00f9 commerciale al servizio del cantante Raphael e di Sara Montiel e a opere di vario genere, come il film western \"La collera del vento\" (1970) o le storie di amore combattuto \"Grazie amore mio\" (1968) e \"Il mio primo uomo\" (1975), realizza le sue opere pi\u00f9 personali negli anni novanta, con l'analisi del terrorismo dell'ETA presente in \"Sombras en una batalla\" (1993) e \"La playa de los galgos\" (2002) e con le pellicole contro il capitalismo \"Dopo il sogno\" (1992), \"Adosados\" (1996) e \"Il colore delle nuvole\" (1997). \nHa scritto il libro di racconti \"Un fuego oculto\" (Madrid, 2003)."}
{"id": "1371001", "revid": "123726787", "url": "https://it.wikipedia.org/wiki?curid=1371001", "title": "La storia continua... la tavola rotonda", "text": "La storia continua... La tavola rotonda \u00e8 il terzo album del cantautore Povia, pubblicato nel 2007. \nContiene dieci pezzi inediti, commentati nel libretto allegato al CD da personaggi appartenenti al mondo della musica e dello spettacolo (Claudio Baglioni, Red Ronnie, Luca Carboni, Claudia Koll, Paola Cortellesi, Paolo Bonolis, Mario Luzzatto Fegiz, Mogol, Angela Terzani).\nTracce.\nTesti e musiche di Povia, eccetto dove indicato."}
{"id": "1371005", "revid": "297031", "url": "https://it.wikipedia.org/wiki?curid=1371005", "title": "Classe Jo\u00e3o Coutinho", "text": "La classe Jo\u00e3o Coutinho \u00e8 un tipo di corvette di scorta oceanica in servizio nella marina militare portoghese. \nDescrizione e storia.\nQueste navi furono progettate per operare nelle acque dei territori di oltremare portoghesi e vista la necessit\u00e0 dei portoghesi di averle presto a disposizione in conseguenza della guerra coloniale in cui i portoghesi erano impegnati, si dovette ricorrere per la loro costruzione ai cantieri tedeschi e spagnoli e queste navi furono messe in servizio tra il 1970 e il 1971.\nDal 1970 al 1975, queste navi furono utilizzate per la funzione per la quale erano state progettate, impegnate in missioni di appoggio nelle acque dell'Angola, della Guinea portoghese, Mozambico e Capo Verde. Con l'indipendenza dei territori di oltremare queste corvette vennero utilizzate per missioni di vigilanza, ricerca in mare e missioni di salvataggio nelle acque territoriali portoghesi.\nData la validit\u00e0 del progetto alla classe Jo\u00e3o Coutinho si sono ispirate varie altre classi di corvette di altre marine, quali le portoghesi Baptista de Andrade (successive alle Jo\u00e3o Coutinho), le spagnole Descubierta (in servizio anche nelle marine del Marocco e dell'Egitto), le argentine Espora (MEKO) e le francesi d'Estienne d'Orves (in servizio anche nelle marine dell'Argentina e della Turchia)."}
{"id": "1371006", "revid": "339392", "url": "https://it.wikipedia.org/wiki?curid=1371006", "title": "Corsica Express Two", "text": ""}
{"id": "1371007", "revid": "729019", "url": "https://it.wikipedia.org/wiki?curid=1371007", "title": "Basil L. Plumley", "text": "Si distinse durante la Battaglia di Ia Drang (1965) in cui era inquadrato col grado di Sergente Maggiore nel 7\u00ba Reggimento Cavalleria dell'Aria statunitense.\nPlumley \u00e8 un veterano della Seconda guerra mondiale avendo preso parte ad alcune delle campagne pi\u00f9 importanti del teatro di guerra europeo come la conquista della Sicilia (Sbarco in Sicilia), lo sbarco a Salerno (Sbarco a Salerno), lo Sbarco in Normandia (Operazione Overlord) e l'operazione Market Garden; Guerra di Corea e Vietnam. Ha effettuato quattro lanci in zone di combattimento con l'82\u00aa Divisione Aviotrasportata pi\u00f9 un quinto in Corea con il 187\u00ba Reggimento Aviotrasportato.\nSi \u00e8 congedato dal servizio col grado di Sergente Maggiore Comandante. Nel film \"We Were Soldiers\" Plumley \u00e8 interpretato da Sam Elliott."}
{"id": "1371008", "revid": "1543377", "url": "https://it.wikipedia.org/wiki?curid=1371008", "title": "Giorgio Stracquadanio", "text": "Biografia.\nFiglio di un dirigente della Montedison, \u00e8 stato giornalista pubblicista, nonch\u00e9 editorialista del quotidiano \"Il Tempo\" e di \"Libero\". Ha redatto e curato numerosi volumi politici di destra, pubblicati da \"Libero\", tra cui \"Tutte le balle su Berlusconi\", \"I peccati di Prodi\", \"Perch\u00e9 la sinistra non ha vinto\", \"Un bel s\u00ec per mandare a casa Prodi\", \"Le mani rosse sull'Italia\", \"I primi cento giorni di Prodi\". Nel 2009 fonda il quotidiano online \"Il Predellino\".\nNegli anni ottanta, Stracquadanio era attivista del Partito Radicale di Marco Pannella e portaborse di Tiziana Maiolo, allora assessore comunale antiproibizionista. Nel 1993 \u00e8 stato candidato come consigliere comunale a Milano per la lista di Tiziana Maiolo; la lista non entr\u00f2 in Consiglio. Nel 1996 Stracquadanio si candida alla Camera dei deputati col Polo delle Libert\u00e0 nel collegio di Gallarate, senza essere eletto. Viene eletto nell'aprile 2006 al Senato nelle liste di Forza Italia.\nPur continuando a partecipare ai lavori politici di Forza Italia e restando esponente effettivo del partito, dopo un mese aderisce al gruppo parlamentare Democrazia Cristiana per le Autonomie per garantire il raggiungimento del quorum minimo di costituzione. Ha ricoperto al Senato le cariche di segretario della Commissione Bilancio, membro della Giunta per le Elezioni e del Comitato Parlamentare per i Procedimenti d'Accusa. Nel 2006 \u00e8 stato eletto membro del Consiglio Generale del Partito Radicale Transnazionale, con la qualifica di \"parlamentare supplente\", per il quale era gi\u00e0 stato attivista negli anni ottanta.\nTra le sue azioni politiche la denuncia a carico dei vertici dell'UCOII (Unione Comunit\u00e0 Islamiche Italiane) alla Procura della Repubblica di Roma per aver posto sullo stesso piano le stragi naziste con le azioni militari israeliane in Libano. La denuncia ha portato a indagare gli esponenti dell'associazione da parte della Procura e della DIGOS per incitazione alla violenza razziale. Era fra i deputati contrari alla proposta di dimezzare lo stipendio e le indennit\u00e0 dei parlamentari.\nAlle elezioni politiche del 13 e 14 aprile 2008, risultato tra i non eletti alla Camera dei deputati nella circoscrizione Lombardia 1 (province di Milano e Monza), \u00e8 successivamente subentrato alla deputata Cristiana Muscardini che aveva optato per un seggio al Parlamento europeo. \u00c8 stato consigliere politico del ministro Mariastella Gelmini. \u00c8 stato co-firmatario del disegno di legge per il distacco di sette comuni dell'alta Val Marecchia dalla regione Marche per la loro aggregazione all'Emilia-Romagna.\nIl 3 novembre 2011, l'onorevole Stracquadanio, nonostante fosse generalmente considerato un \"falco berlusconiano\" per la sua fedelt\u00e0 al premier Berlusconi e la totale condivisione del suo agire politico e personale, firma insieme alla deputata PdL Isabella Bertolini e ad altri quattro deputati gi\u00e0 ex PdL Roberto Antonione, Giustina Destro, Fabio Gava e Giancarlo Pittelli una lettera in cui invitano il premier Berlusconi ad agire da \"uomo di Stato e formare un nuovo Governo\". L'11 novembre 2011, dopo un incontro privato con il premier Berlusconi, vota il nuovo Rendiconto 2011 dopo la bocciatura della prima versione, a differenza degli altri firmatari del testo che in polemica non prendono parte al voto, fatta esclusione per la Bertolini.\nIl 14 luglio 2012 in una intervista al Corriere della Sera commentando la ricandidatura di Berlusconi alle politiche del 2013 Stracquadanio defin\u00ec l'ex premier \"al tramonto\" ritenendo il PdL \"un partito che non esiste\": seguirono l'abbandono del gruppo parlamentare e l'adesione al Gruppo misto. Stracquadanio si avvicin\u00f2 allora al movimento dell'economista Oscar Giannino \"Fermare il declino\" riconoscendosi nella sua politica economica liberista, a suo dire assente nella linea del Gabinetto Berlusconi a causa dello statalismo dell'ex Ministro dell'economia e delle finanze Tremonti, considerato uno dei motivi principali dell'allontanamento dall'allora maggioranza.\nIl 22 novembre 2012 - insieme al presidente della Commissione Ecomafie onorevole Gaetano Pecorella, alla vicecapogruppo del PdL alla Camera Isabella Bertolini, al vicepresidente della Commissione Ambiente della Camera ed ex Sottosegretario all'Ambiente Roberto Tortoli e all'ex presidente del Comitato per la legislazione Franco Stradella - partecipa alla fondazione di Italia Libera, nuovo soggetto politico che guarda alle formazioni Italia Futura di Luca Cordero di Montezemolo e Andrea Riccardi e al progetto della Lista per l'Italia di Pier Ferdinando Casini e Gianfranco Fini per continuare l'esperienza politica del Governo Monti.\nNel 2012 la componente si federa alla Camera con la componente \"Liberali per l'Italia-PLI\" composta tutta da deputati ex PdL tra cui Roberto Antonione, Giustina Destro, Fabio Gava, Luciano Mario Sardelli e Angelo Santori che avevano lasciato il partito nel 2011 facendo cadere il Governo Berlusconi IV per aprire la strada al Governo Monti dando vita alla componente unitaria \"Italia Libera-Liberali per l'Italia-Partito Liberale Italiano\" di cui Antonione \u00e8 eletto capogruppo e Vicepresidente del Gruppo misto.. Nel dicembre 2012 aderisce ufficialmente all'Agenda Monti per l'Italia, il nuovo movimento politico di Mario Monti.\nMuore a Milano il 31 gennaio 2014 all'et\u00e0 di 54 anni per un tumore al polmone.\nControversie.\nL'onorevole Stracquadanio \u00e8 stato anche noto per alcune prese di posizione che hanno generato controversie e polemiche;come quella del 9 febbraio 2012, durante la trasmissione \"Punto e a capo\" su ClassTV, quando afferm\u00f2 che \"chi guadagna 500 euro al mese \u00e8 uno sfigato\" e che secondo lui \"non esistono persone che guadagnano 500 euro al mese in Italia, al massimo si pu\u00f2 parlare di poche centinaia di migliaia di persone\" perch\u00e9 \"altrimenti i marciapiedi italiani sarebbero pieni di morti di fame\".\nStracquadanio ebbe inoltre accesi scontri polemici, tra gli altri, con l'allora vicedirettore dell'Unit\u00e0, Gianni Barbacetto, Marco Lillo e Antonella Mascali de \"Il Fatto Quotidiano\", Milena Gabanelli, il presidente del CdA della Rai, Paolo Garimberti e Luigi Amicone, direttore di \"Tempi\", periodico di Comunione e Liberazione, e in seguito anche con Gianluigi Paragone, giornalista Rai.\nIl 20 novembre 2009 rilasci\u00f2 un'intervista a \"Il Fatto Quotidiano\" in cui si dichiarava a favore delle leggi ad personam, contrario alla reintroduzione del voto di preferenza e all'espressione del dissenso all'interno del Popolo delle Libert\u00e0. Ha inoltre dichiarato che l'editto bulgaro avrebbe dovuto contenere pi\u00f9 nomi, e che Augusto Minzolini avrebbe dovuto rendere esplicita la linea editoriale del TG1 a favore del governo Berlusconi IV. Nell'estate 2010 ha adombrato l'uso contro Gianfranco Fini il \"trattamento Boffo\", ossia l'attacco politico-giornalistico a colpi di dossier, di cui \u00e8 stato oggetto il direttore di \"Avvenire\" Dino Boffo nel 2009.\nDichiar\u00f2 inoltre in Senato che L'Aquila \"era una citt\u00e0 che stava morendo, indipendentemente dal terremoto e il terremoto ne ha certificato la morte civile\". Il sindaco dell'Aquila Massimo Cialente sporse querela contro di lui. Ha inoltre negato la presenza di una crisi industriale nel caso della Vynils. A seguito della denuncia di Angela Napoli sulla prostituzione di alcune colleghe politiche in cambio di cariche pubbliche, si \u00e8 dichiarato a favore dell'uso della prostituzione per fare carriera nella politica italiana.\nAccese discussioni ha anche suscitato un emendamento dell'onorevole Stracquadanio al decreto sicurezza, diretto a semplificare gli adempimenti relativi alla creazione di un conto corrente dedicato, finalizzato al pagamento delle retribuzioni del personale delle aziende appaltatrici di lavori pubblici; tale proposta di modifica, successivamente ritirata, secondo alcuni gruppi politici d'opposizione (Donatella Ferranti del Partito Democratico) avrebbe reso non rintracciabili le buste paga dei dipendenti delle aziende di appalti pubblici, cos\u00ec favorendo il lavoro nero.\nNel 2015, dopo la sua morte, il suo nome \u00e8 comparso nella \"Lista Falciani\" in quanto cliente della filiale di Ginevra della HSBC e cointestatario di un conto da 10,7 milioni di dollari."}
{"id": "1371012", "revid": "33689", "url": "https://it.wikipedia.org/wiki?curid=1371012", "title": "SWAT 4", "text": "SWAT 4 \u00e8 un videogioco di genere sparatutto in prima persona tattico pubblicato da Sierra nel 2005 per Windows, e rappresenta il quarto episodio della serie \"SWAT\". \u00c8 un'alternativa della saga rappresentata dai videogiochi di \"Rainbow Six\".\nLa storia \u00e8 analoga a quella dei predecessori: il giocatore comanda due squadre di due agenti ciascuna, con il compito di arrestare i terroristi e mettere in salvo i civili. Il gioco non segue una storia principale, e ogni missione che dovremo affrontare \u00e8 a s\u00e9 stante e indipendente dalle altre. Ovvio che non completare una missione vuol dire non proseguire con il gioco.\nIn seguito \u00e8 uscita anche un'espansione denominata \"\", comprendente nuove missioni ed equipaggiamenti oltre a migliorie nel campo delle partite in modalit\u00e0 multiplayer.\nModalit\u00e0 di gioco.\nSi va da semplici arresti in abitazioni private a veri e propri blitz in banche, edifici pubblici, ristoranti, ospedali e altri edifici simili. Le missioni sono semplici ma via via che si prosegue, diventano sempre pi\u00f9 difficili e di ardua gestione. L'imperativo categorico all'interno del gioco \u00e8: sparare il meno possibile. Si spara solo se il nemico punta l'arma addosso contro di noi o contro un civile. Infatti sparare senza intimare la resa vuol dire perdere punti, essenziali a raggiungere lo standard richiesto e proseguire con la propria carriera. Questa \u00e8 una delle principali caratteristiche che differenziano SWAT 4 dalla saga di Rainbow Six, e da un certo punto di vista rende il gioco di Sierra molto pi\u00f9 difficile da portar avanti. \nIl controllo delle squadre viene effettuato con il mouse, e puntando ad esempio il cursore (il mirino della propria arma in questo caso) su una porta, potr\u00e0 essere dato l'ordine ad una squadra di sfondarla, usando le granate disponibili, guardarci sotto con uno specchio speciale (l'optiwand), aprirla e entrare controllando all'interno, posizionarci una carica di esplosivo ecc.\nOvviamente sar\u00e0 necessario anche ammanettare i civili o i sospetti fermati, mettendo le manette con la pressione di un tasto della tastiera (di default H).\nTutto il gioco si controlla con il mouse per la visuale e l'arma, la tastiera per il movimento e alcune funzioni particolari. \u00c8 fondamentale procedere con attenzione durante le azioni, coordinare in maniera saggia i due team (che inizialmente sembrano sufficienti, ma nelle ultime missioni non lo saranno), essere attenti in prossimit\u00e0 di porte, armadi, muri, perch\u00e9 nelle immediate vicinanze o dietro di loro potrebbero trovarsi dei nemici; questi poi saranno inclini o meno ad arrendersi, soprattutto con l'avanzare delle missioni, pi\u00f9 queste saranno difficili e pi\u00f9 i nemici opporranno resistenza.\nI salvataggi non sono possibili durante le missioni, ma vengono effettuati automaticamente al loro completamento; questo aspetto del gioco pu\u00f2 risultare un po' frustrante, perch\u00e9 nel caso di eccessive perdite tra i nostri uomini durante la missione, sar\u00e0 possibile solo ricominciare tutto da capo.\nLe armi.\nLe armi a disposizione sono varie, e ogni membro del team (5 compreso il PG) ha con s\u00e9 un'arma primaria (che va dalle mitragliette MP5 ai fucili a pompa Benelli) e un'arma secondaria, la pistola.\nOltre a questo si pu\u00f2 scegliere un rifornimento di granate abbaglianti, granate stordenti, attrezzi per scassinare la serratura delle porte ecc.\nOvviamente la scelta delle granate dev'essere anche attuata in relazione alla presenza o meno di civili all'interno di determinati locali o stanze. Una granata pungiglione, ad esempio, pu\u00f2 essere fatale se lanciata contro un ostaggio disarmato. Una granata abbagliante invece potr\u00e0 essere utile per stordire il nemico per potergli intimare la resa senza correre rischi inutili."}
{"id": "1371016", "revid": "1969723", "url": "https://it.wikipedia.org/wiki?curid=1371016", "title": "Giorgio di Trebisonda", "text": " Gioc\u00f2 un ruolo importante nella diffusione della lingua greca in Italia e nella traduzione diretta dei classici greci. In filosofia contribu\u00ec in modo incisivo, anche se non ortodosso, al dibattito tra platonismo e aristotelismo. Acuto, brillante, colto, grande oratore ma \"la folle sua presunzione lo trasse ad abusare spietatamente di questi insigni doni della fortuna cos\u00ec, che non di rado fu ridotto all'infelicit\u00e0, all'inopia, all'esilio\".\nInfanzia.\nGiorgio di Trebisonda (o da Trebisonda), sebbene nato a Candia (citt\u00e0 dell'isola di Creta), proveniva da una famiglia originaria dell'impero di Trebisonda: per questo pot\u00e9 darsi il patronimico latino di \"Trapezunzio\" (cio\u00e8 \"da Trebisonda\"). Lo fece non perch\u00e9 fosse attaccato alla terra di provenienza della sua famiglia quanto perch\u00e9, quando part\u00ec per l'Italia, non voleva che si sapesse che era di Creta in quanto, grazie alla fama di Epimenide, era stereotipo comune che i cretesi fossero bugiardi.\nIl periodo nella repubblica di Venezia.\nNel 1419, all'et\u00e0 di ventiquattro anni, and\u00f2 a Venezia, come copista, su invito del mecenate Francesco Barbaro che gli fece avere anche la cittadinanza veneziana e lo avvi\u00f2 allo studio del latino prima presso Guarino Veronese e poi presso Vittorino da Feltre.\nCominci\u00f2, nel 1420, a dare lezioni private di greco e filosofia a Vicenza, poi nel 1422 torn\u00f2 a Venezia, dove rimase fino al 1425 sempre continuando con le lezioni private. L'anno successivo Giorgio si spost\u00f2 nuovamente a Vicenza, perch\u00e9 gli era stato assegnato un posto come maestro pubblico, stipendiato dalla repubblica di Venezia. Ma entrato in contrasto, per gelosia, con Guarino Veronese, che conosceva meglio il greco di quanto lui conoscesse il latino, nel 1427 fu costretto ad abbandonare il lavoro e a trasferirsi a Roma dove, nel 1430, apr\u00ec una scuola d'eloquenza. Il successo delle sue lezioni fu tale che accorrevano per parteciparvi non solo da tutta l'Italia ma anche dalla Francia, dalla Germania, dalla Spagna.\nAl servizio del Papa e la parentesi bizantina.\nNel 1427, per la fama acquisita e su segnalazione dei suoi amici veneziani, papa Eugenio IV decise di assumerlo nella curia papale, quindi nel 1434 fu costretto a seguire il pontefice nel suo esilio fiorentino. Come membro della segreteria papale partecip\u00f2 al Concilio Ecumenico sia nella sede di Ferrara che in quella di Firenze, dove ebbe modo di incontrare la nobilt\u00e0 bizantina di massimo rango, tra cui lo stesso basileus dei romei, Giovanni VIII Paleologo, nonch\u00e9 gli accompagnatori dell'imperatore Giorgio Scolario (futuro Patriarca di Costantinopoli, sotto il nome di Gennadio II), Demetrio Paleologo (fratello dell'imperatore) e soprattutto Bessarione e Giorgio Gemisto Pletone.\nA Firenze, Trapezunzio fece anche vita accademica e per un anno riusc\u00ec pure ad insegnare eloquenza nello Studio fiorentino. Poi per\u00f2, nel 1443 dovette fare ritorno a Roma, sempre al seguito di Eugenio IV, dove fu nominato segretario apostolico.\nNel 1450 il papa umanista sarzanese Niccol\u00f2 V gli affid\u00f2 la traduzione dal greco dell'Almagesto di Claudio Tolomeo, secondo l'uso del tempo che prevedeva la riduzione al minimo di qualsiasi possibile influenza araba nella tradizione dei testi classici.\nIn un periodo non precisato, Giorgio di Trebisonda and\u00f2 via da Roma e si trasfer\u00ec nella capitale dell'impero bizantino, Costantinopoli, dove diede lezioni private di greco, latino e filosofia, e rimase fino al 1452.\nQuando Giorgio torn\u00f2 a Roma, gli venne confermato il posto di segretario apostolico anche sotto Niccol\u00f2 V che parallelamente agli incarichi di curia lo impieg\u00f2 anche nella traduzione di vari classici greci. Il nuovo papa, per\u00f2, cominci\u00f2 a radunare alla corte pontificia alcuni tra i migliori umanisti del tempo, tra cui su tutti spiccava Poggio Bracciolini, che cominciarono a mettere in ombra le doti filologiche di Trapezunzio. In quel periodo, all'inizio del 1452 (appena tornato da Costantinopoli), present\u00f2 la sua traduzione in latino delle \"Leggi\" di Platone che dedic\u00f2 alla repubblica di Venezia, esaltando nella prefazione, sia Platone come filosofo politico sia la repubblica veneta che, secondo lui, aveva fatto sue le idee del pensatore greco. In realt\u00e0 la traduzione di Trapezunzio era piena di errori, se non di manipolazioni, e non ci volle molto prima che il cardinale Bessarione, suo compatriota, lo smentisse. \"Per la qual cosa rimase si altamente ferito l'intrattabile amor proprio del Trapezunzio che giur\u00f2 un implacabile odio non solo all'ottimo Bessarione quantunque suo compatriota e suo generoso benefattore ma ancora allo stesso ateniese filosofo\".\nA seguito di questa figuraccia, il 4 maggio 1452, mentre tutti i segretari apostolici erano riuniti al Teatro di Pompeo per correggere alcuni documenti, Poggio Bracciolini fece alcune osservazioni ironiche sulla vicenda. Giorgio per tutta risposta, dato che \"era un uomo di carattere violento e presontuoso, di modi rotti, facile a prender briga con tutti\", dette un pugno in faccia a Bracciolini. Ne nacque una rissa fuoribonda tra i due che dalle sole mani pass\u00f2 presto alle spade. Ma, per il tempestivo intervento dei colleghi, nessuno dei due si fece male. Quando il papa seppe dell'accaduto lo fece arrestare e incarcerare, poi lo invit\u00f2 ad abbandonare Roma.\nAlla corte di Alfonso V.\nGiorgio fu accolto a Napoli, alla corte di Alfonso V d'Aragona, dove cominci\u00f2 a meditare la sua vendetta. \u00c8 necessario premettere che la ruggine tra Poggio e Giorgio andava al di l\u00e0 delle mere questioni di latino. Infatti tempo prima Trapezunzio si era impossessato di una liquidazione della cancelleria che spettava a Poggio e, non contento, l'aveva prestata a usura disgustando Bracciolini sia per l'appropriazione indebita ai suoi danni sia per l'immoralit\u00e0 dello strozzinaggio. Rigirando la frittata, Trapezunzio denunci\u00f2 Bracciolini di furto e chiese ad Alfonso, che si trovava in Toscana con il suo esercito, di passare da Terranuova e di sequestrargli tutti i beni, cosa che ovviamente non avvenne. Allora Giorgio scrisse una lettera a Niccol\u00f2 V sostenendo che Poggio avesse inviato a Napoli dei sicari per ucciderlo ma anche questa lettera si rivel\u00f2 piena di bugie e, fortunatamente per Giorgio, essa non ebbe conseguenze.\nLa vendetta di Trapezunzio si consum\u00f2 quando Alfonso chiese il parere di Giorgio sulla traduzione della Ciropedia di Poggio. Siccome Alfonso, pur avendogli ordinato la traduzione, di greco non sapeva nulla, volle l'opinione definitiva di Giorgio che naturalmente stronc\u00f2 l'opera facendo precipitare la fama di Bracciolini presso la corte di Napoli.\nIl ritorno a Roma e poi a Venezia.\nNonostante tutto, nel 1455, papa Niccol\u00f2 V, su intercessione di Vittorino da Feltre, lo riabilit\u00f2 e gli rese il suo posto alla cancelleria vaticana che mantenne anche con Callisto III e Pio II.\nImprovvisamente, nel 1459, Trapezunzio fu costretto ad abbandonare Roma per un'altra rissa, stavolta con un certo Giovanni Toscanella, umanista ma anche malavitoso romano, e ritorn\u00f2 a Venezia dove, tra il 1460 e il 1461, insegn\u00f2 alla scuola della cancelleria ducale. Poi, nel 1462, si fece di nuovo imprigionare per aver molestato una ragazza e, una volta rilasciato, si mise a compilare le \"Comparationes philosophorum Aristotelis et Platonis\" (che fin\u00ec nel 1464), in cui, per vendicarsi di Bessarione, voltata gabbana, elogiava la filosofia di Aristotele mentre ridicolizzava quella di Platone \"\"fin a posporlo a Maometto come legislatore\". Ne nacque un'accesa disputa accademica e Trapezunzio \"entr\u00f2 subito nella lite con una tal violenza, che fece maravigliare ognuno: era aristotelico ma attacc\u00f2 platonici ed aristotelici col medesimo furore; li chiam\u00f2 non philosophos sed philotenebras; aggiunse villanie e scurrilit\u00e0 d'ogni sorte; finalmente non contento di avere oltraggiato i vivi si volse contro i morti. Platone secondo lui, s'era abbandonato a tutti i vizi, dato alla gola, alla libidine, ad ogni crapula; era uomo senza fede, senza dignit\u00e0, senza onore, e cos\u00ec via discorrendo\"\".\nI viaggi nell'Europa Orientale.\nDopodich\u00e9 abbandon\u00f2 l'Italia e torn\u00f2 alla natia Candia, da dove part\u00ec alla volta di Costantinopoli, dove tornava per la seconda volta. Ma ora le cose erano cambiate perch\u00e9 Costantinopoli non era pi\u00f9 la capitale dell'impero bizantino; infatti la citt\u00e0 nel 1453 era caduta nelle mani dei turchi ottomani che ne avevano fatta la capitale del loro impero. Intraprese comunque questo viaggio con la speranza di riuscire a farsi accogliere dal sultano ottomano Mehmet II e di mettersi al suo servizio, ma non ci riusc\u00ec.\nL'ultimo periodo romano e morte.\nAllorch\u00e9 fu eletto papa Paolo II, che era stato suo allievo, Trapezunzio rientr\u00f2 a Roma nel 1466, sperando di ricevere grandi onori. Paolo II invece lo fece di nuovo arrestare, perch\u00e9 vicino agli abbreviatori, che avevano congiurato contro di lui e lo avevano ridicolizzato con varie invettive. Ma dopo quattro mesi di carcere a Castel Sant'Angelo, Paolo II lo grazi\u00f2 in virt\u00f9 dell'et\u00e0 avanzata e delle gravi condizioni di salute. Giorgio perse piano piano la vista e le capacit\u00e0 motorie, finch\u00e9 non si appannarono anche la lucidit\u00e0 e la memoria.\nGiorgio di Trebisonda mor\u00ec tra il 1472 ed il 1473, lasciando due figli, Andrea e Jacopo, che salirono agli onori delle cronache quando avvelenarono il matematico Giovanni Regiomontano che voleva pubblicare un'opera che sbugiardasse definitivamente Giorgio di Trebisonda per gli errori della sua traduzione della \"Sintassi matematica\" e dell\"'Almagesto\" di Tolomeo. Ma se la cavarono con l'insufficienza di prove: contemporaneamente all'omicidio, a Roma, imperversava la peste e nessuno se la sent\u00ec di fare l'autopsia.\nOpere.\nIn Greco (in ordine di pubblicazione):\nIn Latino (in ordine di pubblicazione):\nTraduzioni (in ordine di pubblicazione):\nTraduzioni inedite:\nAristotele:\nPlatone:"}
{"id": "1371021", "revid": "15756", "url": "https://it.wikipedia.org/wiki?curid=1371021", "title": "Chiesa di San Gregorio (Messina)", "text": "La chiesa di San Gregorio \u00e8 stata una chiesa della citt\u00e0 di Messina, opera di Andrea Calamech. Venne distrutta dal terremoto del 1908.\nStoria.\nEpoca tardo-antica e medioevale.\nChiesa e monastero sotto il titolo di \u00abSanta Maria \"Extra Moenia\"\u00bb dell'Ordine benedettino fondati da Papa Gregorio I verosimilmente sorti sull'area di un tempio pagano dedicato a Giove. Il Gran Conte Ruggero negli anni successivi alla costituzione della Contea di Sicilia lo restaur\u00f2. I primitivi luoghi di culto erano documentati presso l'antica \u00abPorta dei Gentilmeni\u00bb.\nEpoca rinascimentale.\nL'aggregato fu demolito nel 1537 per la realizzazione del nuovo sistema di fortificazione della citt\u00e0 con l'intento di ricostruzione del medesimo entro le mura. Le religiose furono temporaneamente ospitate nei fabbricati presso la chiesa di san Paolo sotto la rocca Guelfonia. Passate nel monastero di Sant'Opolo di San Calogero in Calabria, furono nuovamente sfrattate ricevendo un pingue risarcimento.\nDelle decorazioni di questo tempio \u00e8 scampato all'oltraggio del tempo e delle rovine la \"Madonna della Ciambretta\" raffigurante in mosaico la \"Vergine col Bambino\" in braccio e San Gregorio genuflesso. Il manufatto fu temporaneamente trasferito nella chiesa di Sant'Agostino nell'attesa del futuro riassemblaggio nel tempio rinascimentale.\nIl 10 ottobre 1542 in seguito alla riunione degli ospedali della citt\u00e0 di Messina, confluiti nel Grande Ospedale della Piet\u00e0, alle religiose fu assegnato l'antico fabbricato dell'Ospedale di Sant'Angelo alla Caperrina. Nel 1570 a ricostruzioni ultimate furono richiamate le monache ancora di stanza in Calabria.\nLa nuova chiesa fu edificata entro la cinta muraria nel 1588, su disegni di Andrea Calamech, con impianto a croce greca allungata, cupola all'incrocio tra navata coperta con volta a botte e transetto molto spostato verso l'ingresso, dando profondit\u00e0 al presbiterio. All'interno fu ricollocato il mosaico in nicchia su fondo oro raffigurante la \"Madonna della Ciambretta\". Il manufatto faceva parte del patrimonio artistico dell'antica chiesa di San Gregorio, opera siculo-normanna d'ignoto autore del '200, oggi esposta al Museo regionale.\nIl 7 marzo 1688 avvenne la solenne consacrazione presieduta dall'arcivescovo Francisco \u00c1lvarez de Qui\u00f1ones. Allo stesso anno risale la realizzazione della scalinata.\nEpoca barocca.\nNel corso del XVII secolo fu adornata di ricchi rivestimenti marmorei, alcuni dei quali oggi esposti presso il Museo Regionale di Messina. Nel 1703 Filippo Juvara intervenne all'interno della chiesa, lavorando nella zona del presbiterio, dove realizz\u00f2 le finestre e complet\u00f2 la parte alta dell'altare maggiore. Grazie a una lettera di raccomandazione della sua committente, la badessa del monastero appartenente alla famiglia Ruffo, ottenne una lettera di presentazione per trasferirsi a Roma per studiare architettura. Tornato a Messina nel 1705 complet\u00f2 quanto aveva iniziato realizzando un sistema di coretti simmetrici nelle pareti del presbiterio e un coro sopraelevato all'ingresso, costituendo il vestibolo addossato alla controfacciata dell'edificio.\nIl campanile dalla caratteristica forma elicoidale, riscontrabile nella lanterna della cupola di Sant'Ivo alla Sapienza, fu edificato nel 1717, forse su progetto di Paolo Filocamo, pittore e architetto dilettante amico di Filippo Juvarra Esso si ergeva a spirale in forma di chiocciola con finestrelle e motivi ornamentali, terminando con la tiara e le chiavi pontificie. Il ciclo di affreschi delle volte e cupola, opere di Antonio Filocamo e fratelli arricchirono le pareti degli interni nel 1716.\nLa facciata, di cui si ignora il progettista, fu riedificata nel 1743 a spese di suor Saveria Ruffo - Colonna che fece apporre il proprio stemma sul finestrone posto sulla porta d'ingresso.\nIl terremoto della Calabria meridionale del 1783 determin\u00f2 la scomparsa del grandioso apparato pittorico dei Filocamo, in seguito al ripristino degli intonaci e delle volte lesionate, le pitture perdute furono sostituite con un ciclo di affreschi di Giuseppe Paladino.\nEpoca contemporanea.\nIn seguito al terremoto del 1908 il campanile croll\u00f2 fino all'altezza delle due finestre del primo piano, la facciata sub\u00ec gravissimi danni interrotta appena sopra l'architrave della porta d'ingresso. Per entrambi i monumenti fu decretato l'abbattimento.\nManufatti del campanile furono riutilizzati per la torre campanaria della chiesa dello Spirito Santo.\nInterno.\nSono documentati manufatti e preziosi rivestimenti in marmi mischi opera dello scultore Vincenzo Tedeschi.\nTransetto, braccio destro:\nTransetto, braccio sinistro:\nPresbiterio e cappella maggiore con monumentale ciborio completati nel 1642 e seguenti.\nMonastero di San Gregorio.\nPer strutture e localizzazione dal 1806, fu adibito a sede del \u00abPubblico Museo Peloritano\u00bb, nel 1890 il Comune di Messina lo qualific\u00f2 \"Museo Civico Peloritano\". Fino al terremoto del 1908 vi era custodito l'ingente patrimonio artistico cittadino, oggi trasferito presso il Museo regionale.\nLe due istituzioni religiose, chiesa e monastero, vantavano gi\u00e0 una ricca raccolta documentata di opere proprie:\nFonte marmorea raffigurante tre cavalli marini sormontati da un delfino cavalcato da un putto, opera di Ignazio Brugnani del 1739.\nGalleria d'immagini.\n\"Madonna della Ciambretta\", Museo regionale di Messina"}
{"id": "1371027", "revid": "7967", "url": "https://it.wikipedia.org/wiki?curid=1371027", "title": "Droetto", "text": ""}
{"id": "1371042", "revid": "682087", "url": "https://it.wikipedia.org/wiki?curid=1371042", "title": "5 card stud", "text": "Il 5 card stud \u00e8 un gioco del poker molto simile al 7 card stud, ma vi possono giocare sino a 10 giocatori per tavolo.\nSi tratta di un \"limit game\" ove i punti sono gli stessi del Texas hold 'em. Simile a questo gioco \u00e8 il Canadian Stud.\nRegole e meccanica de gioco.\nQuesta variante del poker a versione \"stud\" ha le seguenti fasi di gioco:\nPagato un \"ante\" (in italiano Chip), viene distribuita ad ogni giocatore una carta a partire dal giocatore col bottone in senso orario. Fatto il round di scommesse il mazziere distribuisce una carta scoperta per ogni giocatore che abbia visto tutte le puntate, inizia cos\u00ec un nuovo giro di scommesse: \"la seconda strada\" (2nd street), il giocatore con la carta pi\u00f9 bassa pone in bring in corrispondente a met\u00e0 della puntata intera, quindi in senso orario spetta agli altri giocatori fare le puntate.\nViene distribuita un'ulteriore carta, questa volta \u00e8 il giocatore col punto pi\u00f9 alto fin a quel momento realizzato con le carte scoperte a iniziare le puntate (\"terza strada\").\nStesso discorso per la \"quarta strada\".\nVerr\u00e0 poi distribuito il \"river\", ossia una carta scoperta per giocatore. Ultimo giro di scommesse e si arriva allo showdown.\nSi ricorda che a partire dal terzo giro di scommesse si raddoppiano le puntate.\nPer determinare di volta in volta la carta pi\u00f9 alta o pi\u00f9 bassa in caso di parit\u00e0 si segua la seguente sequenza di semi in ordine crescente: fiori, quadri, cuori, picche.\nSi noti che una volta che un giocatore si \u00e8 ritirato da una mano (fold) le sue carte finiscono nel \"muck\": quindi le carte scoperte non sono pi\u00f9 consultabili."}
{"id": "1371043", "revid": "195968", "url": "https://it.wikipedia.org/wiki?curid=1371043", "title": "San Vladimiro", "text": ""}
{"id": "1371044", "revid": "968255", "url": "https://it.wikipedia.org/wiki?curid=1371044", "title": "La figlia della fortuna", "text": "La figlia della fortuna (titolo originale \"Hija de la fortuna\") \u00e8 un romanzo di Isabel Allende e forma con \"La casa degli spiriti\" e il \"Ritratto in seppia\" una trilogia in cui si intrecciano storie e personaggi che ritornano nei tre libri. Il libro \u00e8 pubblicato in Italia da Feltrinelli (ISBN 8807015625).\nTrama.\nIl libro si divide in tre parti.\nLa prima parte che parla dell'infanzia della protagonista, Eliza. Il libro \u00e8 ambientato in Cile nell'anno 1832.\nIl libro incomincia con una bambina neonata che viene trovata abbandonata (in una scatola di sapone di Marsiglia e con indosso solo un panciotto maschile), davanti alla porta di una famiglia nobile e ricca del Cile. Questa famiglia, di origine inglese, \u00e8 composta da tre fratelli: John, capitano di nave; Jeremy, che si occupa degli affari di famiglia; Rose, che ha rinunciato all'amore e al matrimonio dopo una profonda delusione e uno scandalo. Rose cresce la bambina amandola come una figlia e la educa secondo l'etichetta inglese, convinta che anche se meticcia i soldi e il prestigio di famiglia le faranno fare un buon matrimonio in futuro. Jeremy tollera la bambina come una delle stravaganze della sorella nubile, mentre John, per quanto distaccato, contribuisce alla sua dote; questo e altri indizi lasciano presumere che Eliza sia figlia illegittima di John. Eliza cresce a met\u00e0 tra due culture: quella della sua raffinata famiglia inglese e quella degli Indio, trasmessale dalla governante di casa, assorbendo tutto di entrambe.\nLa seconda parte del romanzo, dove avvengono la maggior parte dei fatti importanti, ricopre un tempo pi\u00f9 ristretto, dal 1848 al 1849.\nIn questa parte si parla dell'adolescenza di Eliza. Rose cerca di trovarle dei pretendenti tra i giovanotti della zona, organizzando diversi eventi sociali, ma il giovane su cui aveva puntato le sue speranze si rivela innamorato di lei, nonostante la differenza di et\u00e0. Eliza invece si \u00e8 innamorata di un ragazzo di nome Joaqu\u00ecn Andieta; questo amore viene subito ostacolato da Rose, ma senza grande convinzione dato che anche lei sa bene cosa siano le pene d'amore. Anche se Rose \u00e8 sicura che i due ragazzi non si vedano, Eliza e Joaqu\u00ecn si frequentano numerose volte in segreto. A un certo punto Joaqu\u00ecn viene preso dalla \"febbre dell'oro\" e decide cos\u00ec di emigrare in California per diventare un cercatore d'oro e far fortuna, con la promessa di tornare da Eliza. La ragazza per\u00f2 scopre di essere incinta; inizialmente decide di abortire in segreto ma un contrattempo, si potrebbe aggiungere provvidenzialmente, glielo impedisce, e allora decide di partire per andare in America a cercare Joaqu\u00ecn. La sua fuga avviene grazie a uno schiavo cinese, Tao Chi'en, che lavorava come cuoco sulla nave di uno degli amici pi\u00f9 stretti della famiglia di Eliza. Tao, in cambio di alcuni gioielli, riesce a imbarcarla sulla nave come clandestina. Durante il viaggio Eliza si ammala gravemente e perde il bambino, ma si salva grazie alle cure di Tao che, pur dovendo per necessit\u00e0 fare il cuoco, \u00e8 un medico. Tao aiuta Eliza a scendere dalla nave e a questo punto avr\u00e0 inizio per entrambi una nuova vita: lei, vestita da uomo, andr\u00e0 alla ricerca di Joaqu\u00ecn, fingendosi il fratello minore, mentre Tao cercher\u00e0 di tornare a fare il medico.\nNella terza parte del racconto si parla appunto della vita di Eliza e Tao in California.\nNonostante trovare Joacquin sia il suo obiettivo, il ricordo del giovane si affievolisce mentre lei fa esperienza di quel mondo contraddittorio che \u00e8 l'America della corsa all'oro con lo sfruttamento del lavoro degli immigrati, l'arricchimento dei commercianti a spese dei coloni e dei cercatori d'oro, la prostituzione, lo schiavismo; attraverso Tao invece scopriamo la \"underground railroad\" e la dura vita degli immigrati cinesi, nonch\u00e9 le contraddizioni di una cultura millenaria e ancorata al passato. Eliza, tornata a san Francisco, va a vivere con Tao Chi'en e l'amicizia solida tra i due incomincia a diventare qualcosa di diverso. Eliza decide anche di smettere di vestire i panni maschili e anche di mandare sue notizie alla sua famiglia. Arriva anche la notizia della morte di Joaqu\u00ecn, che far\u00e0 sentire Eliza finalmente libera."}
{"id": "1371050", "revid": "122986884", "url": "https://it.wikipedia.org/wiki?curid=1371050", "title": "L'Ann\u00e9e \u00e9pigraphique", "text": "L'Ann\u00e9e \u00e9pigraphique (abbreviato in AE) \u00e8 una rivista annuale francese pubblicata dal 1888. \nStoria editoriale.\nVenne ideata da Ren\u00e9 Cagnat, allora titolare della cattedra di epigrafia e antichit\u00e0 romane al Coll\u00e8ge de France, e da Jean-Guillaume Feignon, come assistente epigrafista nel 1888. La pubblicazione fu allegata alla \"Revue arch\u00e9ologique\" fino al numero del 1964, poi divenne una pubblicazione autonoma delle Presses universitaires de France sostenuta da una sovvenzione del Centre national de la recherche scientifique, sotto la cui egida \u00e8 in parte redatta. \nPubblica sistematicamente tutte le iscrizioni scoperte ogni anno riguardanti il mondo romano, in latino o in greco, nonch\u00e9 tutte le nuove edizioni di testi gi\u00e0 conosciuti. L'edizione del testo si accompagna al riferimento dell'edizione originale ed a un breve commento. \"L'Ann\u00e9e \u00e9pigraphique\" svolge altres\u00ec un lavoro bibliografico con la raccolta di studi, convegni, articoli e monografie dedicate allo studio dell'epigrafia concernente l'universo romano. I documenti sono divisi rispetto alla provincia di rinvenimento, o alla \"regio\" se di provenienza italica; un'apposita sezione \u00e8 dedicata alle iscrizioni di provenienza sconosciuta o rinvenute fuori dai confini dell'impero. Un indice accurato completa l'opera.\n\"L'Ann\u00e9e \u00e9pigraphique\" \u00e8 un importante e imprescindibile strumento di lavoro per i ricercatori del settore, bench\u00e9 negli anni pi\u00f9 recenti il ritardo dell'edizione (anche di tre anni) rispetto al normale corso degli studi, non rende giustizia alla sua originaria funzione, ovvero quella di strumento d'aggiornamento epigrafico."}
{"id": "1371051", "revid": "261173", "url": "https://it.wikipedia.org/wiki?curid=1371051", "title": "Berto Barbarani", "text": "Biografia.\nNacque nel centro storico di Verona, vicino al Ponte Nuovo sul fiume Adige, da genitori non ricchi che gestivano un negozio di ferramenta. Fu avviato agli studi assieme al fratello Vittorio, il quale consegu\u00ec la laurea in medicina. Berto invece, in seguito alla morte del padre (1887), dovette lasciare il collegio per dare una mano alla madre nella gestione del negozio. Ci\u00f2 non gli imped\u00ec di proseguire gli studi fino a iscriversi alla facolt\u00e0 di giurisprudenza presso l'universit\u00e0 di Padova. L'abbandon\u00f2 dopo i primi esami, pur continuando a collaborare a un giornale studentesco con le sue prime poesie (1892), che furono poi la base della prima raccolta \"El rosario del cor\" (1895).\nProprio in quell'anno intraprese la carriera giornalistica, collaborando con il quotidiano \"L'Adige\" e in seguito con il \"Gazzettino\". Si un\u00ec di forte amicizia con i colleghi poeti dialettali Alfredo Testoni (bolognese) e Carlo Alberto Salustri (noto come Trilussa, romano), assieme ai quali prese parte al Teatro Duse di Bologna ad un ciclo di serate promosse per beneficenza nel 1901 dalla Societ\u00e0 \"Dante Alighieri\". Celebre \u00e8 una caricatura dei tre fatta da Augusto Majani, in arte \"Nasica\", in cui il Barbarani, con la lira poetica tra le mani, \u00e8 raffigurato con sullo sfondo l'Arena di Verona.\nL'ultimo periodo della sua vita coincise con la seconda guerra mondiale e con una serie di perdite familiari: prima il figlio del fratello Vittorio, suo unico amato nipote; poi la moglie Anna Turrini, deceduta nell'autunno del 1944. Tre mesi dopo, gravemente indebolito nell'animo e nel fisico, dopo il furioso bombardamento aereo del 4 gennaio 1945, Berto Barbarani fu ricoverato in ospedale, dove mor\u00ec il 27 gennaio.\nStile e tematiche.\nLa lirica dialettale del Barbarani \u00e8 rappresentata soprattutto dai quattro \"Canzonieri veronesi\" (1895 - 1936). Pur con i limiti evidenziati da alcuni critici, questo \u00abpoeta d'istinto\u00bb \u00e8 considerato \u00abuno dei pi\u00f9 delicati e schietti interpreti delle aspirazioni e delle sofferenze del popolo veronese, di citt\u00e0 e di campagna\u00bb.\nRiprendendo l'antica tradizione letteraria del dialetto veronese, il poeta lo elabora con amorevole cura e con risultati poetici apprezzati dalla maggioranza dei critici, soprattutto post mortem. Le sue liriche rappresentano, con tocco lieve e spesso con accenti crepuscolari, ambienti e figure della vita quotidiana nella Verona del suo tempo: con le sue miserie (\"I Pitochi\") e le sue tragedie (come la disastrosa inondazione di Verona del 1882), ma anche con gioiosi affreschi popolari pieni di vita, come ad esempio quello della lirica \"San Zen che ride\" (1911).\nIn queste poesie dialettali affiorano anche l'amore e il sorriso, ma restano note dominanti la malinconia e la consapevolezza della precariet\u00e0 del vivere.\nOpere (selezione).\nUna raccolta organica di tutte le poesie di Berto Barbarani \u00e8 quella compresa nella collana \"Classici contemporanei italiani\", Milano, Mondadori, 1953."}
{"id": "1371054", "revid": "240277", "url": "https://it.wikipedia.org/wiki?curid=1371054", "title": "Indiani padani", "text": "Indiani padani \u00e8 un album dei Rats, pubblicato nell'ottobre del 1992.\nCuriosit\u00e0.\nIl testo della canzone di apertura dell'album, \"Fuoritempo\", \u00e8 scritto da Luciano Ligabue. Il cantautore di Correggio includer\u00e0 questa canzone nel disco \"A che ora \u00e8 la fine del mondo?\" che uscir\u00e0 nel 1994."}
{"id": "1371057", "revid": "124721742", "url": "https://it.wikipedia.org/wiki?curid=1371057", "title": "Ballando con le stelle (terza edizione)", "text": "La terza edizione di Ballando con le stelle \u00e8 andata in onda in prima visione su Rai 1 dal 16 settembre 2006 al 6 gennaio 2007. Questa edizione \u00e8 stata vinta dall'atleta Fiona May e dal ballerino Raimondo Todaro.\nRegolamento.\nAnche in questo terzo anno le regole principali rimangono invariate. Una novit\u00e0 di questa edizione \u00e8 il torneo creato appositamente per persone sconosciute e soprannominato \"Ballando con te\". Anche quest'anno il talent show \u00e8 stato abbinato alla Lotteria Italia.\nSupercoppa.\nCome nell'anno precedente, dopo la fase iniziale si \u00e8 svolta, dal 9 dicembre 2006 al 6 gennaio 2007, la \"Coppa dei campioni\", che quest'anno prende l'appellativo di \"Supercoppa\".\nIl regolamento prevede che le migliori quattro coppie di questa edizione si sfidino con le quattro coppie migliori delle passate stagioni. Questa seconda fase del programma \u00e8 stata vinta da Martina Pinto e Umberto Gaudino.\nCoppie.\nGiuria.\nPresidenti di giuria\nTabellone.\nLegenda:"}
{"id": "1371059", "revid": "287204", "url": "https://it.wikipedia.org/wiki?curid=1371059", "title": "Ritratto in seppia", "text": "Ritratto in seppia (\"Retrato en Sepia\") \u00e8 un romanzo della scrittrice cilena Isabel Allende pubblicato nel 2000, terzo capitolo della trilogia che con \"La figlia della fortuna\" e \"La casa degli spiriti\" continua la saga dei personaggi che li vede anche negli altri romanzi.\nTrama.\nAurora, figlia illegittima di Lynn Sommers, figlia a sua volta di Eliza Sommers e Tao Chi'en, e di Matias Rodriguez de Santa Cruz, figlio, invece, di Paulina del Valle e Feliciano Rodriguez de Santa Cruz, non ricorda nulla dei suoi primi cinque anni di vita. Ella ha inoltre incubi ricorrenti, nei quali si vede stretta alla mano di una persona amata, che per\u00f2 non riconosce, e successivamente i due vengono circondati da inquietanti persone vestite con tuniche nere, che costringono Aurora a lasciare la mano di quella persona che tanto ama.\nSua madre muore nel darla alla luce a Chinatown, San Francisco. Il suo padre naturale, Matias, che ha abbandonato Lynn incinta, conoscer\u00e0 la figlia solamente poco tempo prima di morire alla fine di una lunga e dolorosa agonia a causa della sifilide. Dopo la morte di Lynn, Aurora viene cresciuta dai nonni materni fino alla morte del nonno Tao Chi'en. Dopo questo tragico evento, Eliza chiede a Paulina di occuparsi della bimba mentre lei andr\u00e0 in Cina a seppellire i resti di suo marito. Paulina accetta, ma fa promettere ad Eliza che non avr\u00e0 pi\u00f9 alcun tipo di contatto con Aurora, cos\u00ec che non possa poi strappargliela nuovamente in futuro.\nIl romanzo si articola in tre parti pi\u00f9 un epilogo. Inizialmente vengono descritti i membri della famiglia di Aurora, le vicende accadute prima della sua nascita e le varie dinamiche della famiglia. In seguito si entrer\u00e0 pi\u00f9 direttamente a contatto con la vita di Aurora: si narrer\u00e0 dell'educazione aperta ed anticonformista della nonna Paulina, della Guerra del Pacifico a cui partecipa il padre legale Severo del Valle, della morte del nonno Feliciano Rodriguez de Santa Cruz, marito di Paulina, la quale in seguito si sposer\u00e0 con il maggiordomo Frederick Williams. I tre (Paulina, Frederick e Aurora) successivamente si trasferiranno nel paese natio di Paulina, il Cile. Aurora intanto si appassiona alla fotografia, che diverr\u00e0 la sua ragione di vita: attraverso le fotografie che scatta, infatti, ella riesce a scorgere particolari che non si notano nella realt\u00e0. Si sposa con Diego Dominguez, ma in seguito lo lascer\u00e0, dopo aver scoperto che la tradisce con la cognata; intraprende cos\u00ec una relazione con il dottor Ivan Radovic. Muore intanto anche la tanto amata nonna Paulina, evento che segner\u00e0 Aurora. Fa quindi la sua comparsa la nonna materna Eliza, che Aurora non vedeva da quando aveva cinque anni. Eliza racconta ad Aurora l'infanzia vissuta con lei ed il nonno Tao: qui Aurora scopre che la persona di cui stringe la mano nei suoi incubi \u00e8 proprio il nonno Tao Chi'en. Gli incubi non sono altro che il ricordo di un avvenimento: Tao e Aurora, che passeggiano stretti per mano per Chinatown, vengono assaliti da una banda di cinesi, che picchiano Tao, il quale \u00e8 quindi costretto a lasciare la mano di Aurora, portata fortunatamente in salvo."}
{"id": "1371063", "revid": "2122884", "url": "https://it.wikipedia.org/wiki?curid=1371063", "title": "Luigi Rosa", "text": "Carriera.\nDi origini lucane, \u00e8 conosciuto principalmente per aver prestato la voce a Cristal dell'anime \"I Cavalieri dello zodiaco\", Gaara di \"Naruto\" e Monkey D. Rufy di \"One Piece\", per i primi 255 episodi (venne quindi sostituito da Renato Novara dalla puntata 256 in poi).\nHa anche doppiato Beavis nelle prime tre stagioni di \"Beavis and Butt-head\", insieme ad alcuni episodi della quinta e sesta (ritorna poi nell'ottava stagione come direttore del doppiaggio, affiancando Antonello Governale). Sebbene lavori principalmente a Milano (dove risiede attualmente), ha lavorato a volte anche a Roma, in particolar modo alla Royfilm, dove ha doppiato Pio in \"Cuccioli\" e Ken in \"Estremamente Pippo\", entrambi sotto la direzione di Leslie La Penna."}
{"id": "1371067", "revid": "56818", "url": "https://it.wikipedia.org/wiki?curid=1371067", "title": "Soffi cardiaci", "text": ""}
{"id": "1371075", "revid": "729019", "url": "https://it.wikipedia.org/wiki?curid=1371075", "title": "Marcantonio I Colonna", "text": "Biografia.\nPrime Azioni al Servizio della Spagna.\nNacque il 3 settembre 1478 dal Principe di Salerno Pierantonio Colonna e dalla nobildonna Bernardina Conti. Sin da giovane venne avviato alla carriera militare, ove, nelle sue prime azioni, venne affiancato assieme allo zio Prospero Colonna, un condottiero italiano, che si distinse in alcuni scontri contro la famiglia aristocratica romana degli Orsini. Nel 1502 milita ufficialmente nelle file spagnole contro i francesi in Puglia, sempre agli ordini del generale spagnolo, Gonzalo Fern\u00e1ndez de C\u00f3rdoba.\nNel 1503 Marcantonio si distinse nella celebre Battaglia di Ruvo, ove avvenne la completa disfatta delle truppe del Maresciallo Jacques de La Palice. Alle truppe francesi prigioniere furono requisiti pi\u00f9 di 1\u00a0000 cavalli, rafforzando cos\u00ec la propria cavalleria. Nello stesso anno Marcantonio prende parte alla Battaglia di Cerignola assieme a suo zio, Prospero Colonna e suo Cugino, Fabrizio I Colonna, il quale anch'esso, prese parte ai precedenti scontro di Ruvo. Durante gli scontri, insieme al fratello Marcello, salva la vita al cardinale italiano, Pompeo Colonna, che stava per essere ucciso da alcuni soldati spagnoli. Ma, alla fine degli scontri il trionfo spagnolo fu completo, nonostante la brevissima durata della battaglia, circa mezz\u2019ora, sgretolando il tentativo dei francesi di dominare il sud Italia. Nel dicembre 1503 Marcantonio I Colonna, assieme ai suoi famigliari, prende parte alla Battaglia del Garigliano. Insieme al generale spagnolo, Gonzalo Fern\u00e1ndez de C\u00f3rdoba, dopo violenti scontri, riuscirono a sbaragliare le truppe francesi comandate dal Marchese Ludovico II del Vasto. La ritirata francese fu coperta per circa mezz\u2019ora dal celebre militare francese, Pierre Terrail de Bayard.\nCon i Fiorentini contro i Pisani.\nAnno 1505.\nNel 1505 Marcantonio I Colonna decise di passare a servizio della Repubblica di Firenze, agli ordini del condottiero italiano, Ercole Bentivoglio, contro i pisani nella battaglia in cui a Campiglia Marittima fu sconfitto dal condottiero italiano, Bartolomeo d'Alviano. Nel gennaio del 1505 si mette anche al servizio dello Stato Pontificio, militando assieme al cugino Fabrizio I Colonna allo scopo di difendere Rieti dalle scorrerie del condottiero Bartolomeo d'Alviano, diretto in Toscana. Successivamente viene richiamato dai fiorentini che gli offrono una provvigione annua di 800 ducati. Marcantonio accetta di ritornare, per cui gli viene affidata una guarnigione rinforzata con 1\u00a0000 fanti spagnoli comandati da Nino di Ocampo di stanza a Piombino. E alla fine del Maggio 1505 venne trasferito a Lari, ove in seguito si distinse in alcune azioni a Bibbona. Qui, assieme ad alcuni suoi uomini si lascia andare al saccheggio, atti per i quali intervenne il Commissario locale Berto Carnesecchi, che decise di porre fine alle sue scorrerie, dopo di che Marcantonio venne inviato alla Guardia di Campiglia Marittima. Dato che venne a conoscenza dell'avanzata del condottiero italiano Bartolomeo d'Alviano, gli invia contro 25 uomini d\u2019arme, 30 cavalli leggeri ed altrettanti fanti con i quali obbliga gli avversari ad arretrare. Viene successivamente inviata una compagnia di 60 uomini, sempre agli ordini di Ercole Bentivoglio e di Antonio Giacomini, per cui Bartolomeo d'Alviano viene messo in fuga. Nel settembre 1505 contrasta i pisani assieme allo stesso Bentivoglio. Durante gli scontri il Bentivoglio al comando della terza schiera da l'ordine di aprire il fuoco contro nel mura della citt\u00e0, creando cos\u00ec una breccia ampia 45 metri.\nAnno 1506.\nNel 1506, nel corso di una scorreria condotta con Paolo da Parrano al Monte di San Giuliano, cattura 13 pisani e tre ambasciatori lucchesi, mentre e nell\u2019agosto dello stesso anno si ritrova al campo Cascina al comando di una compagnia di 100 uomini d\u2019arme. Durante le scorrerie gli giunge un messaggio del pontefice Papa Giulio II diretto ai fiorentini, in cui chiede di poterlo utilizzare durante gli scontri a Bologna contro la famiglia dei Bentivoglio. Nell'ottobre 1506 venne inviato dai fiorentini in soccorso del Pontefice Papa Giulio II contro il nobile bolognese, Giovanni II Bentivoglio, collegandosi successivamente nei dintorni di Imola con l\u2019esercito pontificio, puntando poi su Budrio. La vittoria segue in pochi giorni. A fine mese viene gi\u00e0 segnalato a Piancaldoli, l'attuale Fiurenzuola, nel fiorentino, mentre a novembre \u00e8 a Bologna a fianco del Pontefice Papa Giulio II, al duca Guidobaldo da Montefeltro, al condottiero Giampaolo Baglioni e il marchese Francesco II Gonzaga.\nAnno 1508.\nNel 1508 con le sue scorrerie si spinge sin sotto le mura della citt\u00e0 di Pisa impadronendosi di 148 capi di bestiame bovino, prelevando tutta l'uva del territorio circostante, e trasportandola tra Cascina e Ripafratta, dopo averla fatta caricare su alcuni carri. I pisani restano inerti di fronte alla sua azione. Successivamente tenta di mettersi in contatto con i veneziani per avere una condotta di 200 cavalieri leggeri e 1\u00a0000 fanti, ma le trattative non hanno successo. Prende poi parte all\u2019Assedio di Pisa, ove, durante i violenti scontri, invita i pisani alla resa. Assieme a Ludovico Orsini organizza un trattato mediante il quale 12 fanti fiorentini fingono di disertare nel campo nemico, ma vengono scoperti: sei vengono impiccati, mentre gli altri riescono a fuggire; infine i fiorentini riescono a entrare nella citt\u00e0 di Pisa.\nAnni 1509 - 1510.\nNel 1509 Marcantonio non accetta le proposte dei veneziani per una condotta di 150 uomini d\u2019arme e una provvigione annua di ducati, e, alla fine del febbraio 1509, si distingue con lo zio Prospero Colonna a Nettuno e a Fondi. Nel frattempo continuano ad arrivare le insistenti richieste della Repubblica di Venezia per averlo al loro servizio, ma, nel maggio 1509 rifiuta la proposta, mettendosi al servizio dello Stato Pontificio. Durante il suo viaggio verso Roma assieme ai suoi uomini si uniscono anche i nobili Ottavio Fregoso e Niccol\u00f2 Doria. In seguito, nel 1510, durante i festeggiamenti del carnevale di Roma, Marcantonio venne ricontattato dai veneziani tramite l\u2019ambasciatore Girolamo Donato: per accettare la sua proposta chiede di ottenere la carica di Bartolomeo d'Alviano, nonch\u00e9 una condotta di 200 uomini d\u2019arme e uno stipendio di ducati l\u2019anno, contro un\u2019offerta di 150 uomini d\u2019arme ed uno stipendio annuo di ducati.\nLa militanza presso lo Stato Pontificio.\nAnno 1509.\nUna volta al Servizio dello Stato Pontificio, Marcantonio ricevette immediatamente l\u2019ordine di imbarcarsi per Lucca con la flotta veneziana capitanata da Girolamo Contarini. Insieme a Ottavio Fregoso ha il comando dell\u2019attacco contro Genova. Ai loro ordini vi sono complessivamente 100 uomini d\u2019arme, 150 cavalli leggeri e 1\u00a0000 fanti, dei quali una parte \u00e8 costituita da soldati di ventura. In seguito sbarca a Chiavari con 700 fanti. In poco tempo conquista La Spezia e il castello, attraversa tutta la riviera di Levante con l\u2019aiuto degli Adorno, avviandosi verso la Val Bisagno con la speranza di un qualche movimento all\u2019interno di Genova ad opera dei partigiani dei Fregoso e degli Adorno. Ma la reazione dei Genovesi appoggiati dai francesi si fa sentire, per cui Marcantonio viene costretto a ritirarsi a Rapallo. Cerca inutilmente di impadronirsi di Portofino, per poi imbarcarsi su delle galee veneziane per fuggire all\u2019avvicinarsi della flotta francese. Fugge per mare con il nobile Giovanni Vitelli e 120/130 cavalli: le altre cavalcature vengono vendute a prezzi stracciati o regalate ai fanti per facilitare la loro fuga. Sbarca a Populonia ed alla foce del Pecora, nonostante l\u2019opposizione dei fiorentini. Dal senese si sposta nel perugino per giungere a Viterbo, dove s\u2019incontra con il Pontefice Papa Giulio II, che gli ordina di dirigersi in Romagna con fanti, assieme allo stesso Giovanni Vitelli. Poi si sposta verso Modena per sedare la ribellione contro il Duca Alfonso I d'Este. Durante la sua permanenza in citt\u00e0, Marcantonio viene raggiunto dal Duca Francesco Maria I Della Rovere e dal condottiero italiano, Giampaolo Baglioni, il quale si trovava a Modena per dargli sostegno. Ma l\u2019inferiorit\u00e0 dell'esercito pontificio in termini di fanteria e le discordie tra Duca Francesco Maria I Della Rovere ed il cardinale legato Francesco Alidosi, inducono i vari capitani ad accontentarsi delle sole scorrerie e scaramucce contro i francesi dello Chaumont e le milizie dei Bentivoglio. Nell'ottobre 1509, Marcantonio Colonna Conquista Sassuolo e Rubiera, ma nel novembre del 1509 si ammala. Guarito, tiene un consiglio di guerra a Modena con il provveditore generale veneziano Paolo Capello; tuttavia i pontifici riuscirono a scacciare gli imperiali dalla citt\u00e0 di Modena. Marcantonio Colonna quindi decide di mettersi al servizio dei veneziani, ma le sue richieste vengono respinte per via della sua giovane et\u00e0.\nAnno 1510.\nNel 1510 insieme al cugino Fabrizio I Colonna, prende parte alla spedizione di Mirandola al comando del condottiero italiano, Francesco Maria I Della Rovere e dello stesso Pontefice Papa Giulio II, contro i francesi comandati da Alessandro Trivulzio. Marcantonio \u00e8 al comando dell\u2019Artiglieria Pontificia. Agli scontri, con sorpresa, viene visto partecipare lo stesso pontefice. Marcantonio riesce a patteggare con i difensori della citt\u00e0 per impedirne il saccheggio. Durante gli scontri, lo stesso Pontefice sostituisce temporaneamente il nipote Francesco Maria I Della Rovere con il cugino di Marcantonio, Fabrizio, in quanto considerato incapace nel dirigere le operazioni militari. Marcantonio ha un litigio con il condottiero Chiappino Vitelli in quanto ha bastonato un suo uomo. A fine mese si incontra a Modena con il vicario imperiale Vitfurst, il quale cinge la citt\u00e0 con ripari e bastioni, mentre a febbraio \u00e8 alla difesa di Modena con fanti. Rimane in citt\u00e0 fino al momento in cui il pontefice rinuncia al possesso, per consegnarla all\u2019imperatore Massimiliano I d'Asburgo. Anche se a Modena la situazione era critica, decide di lasciarla per recarsi a Ravenna per far pressioni sul pontefice affinch\u00e9 possa impedire l\u2019attraversamento dei francesi del Secchia, ma non viene ascoltato e di conseguenza si fortifica a Bondeno con fanti, ove, in seguito, viene attaccato dai francesi comandati da Gian Giacomo Trivulzio. Nel giugno 1510 \u00e8 inviato dal pontefice nel Ducato di Urbino, ove raccoglie alcuni fanti per dirigersi verso Fano dal Duca Francesco Maria I Della Rovere per sedare alcuni disordini.\nAnno 1512.\nNel 1512 assieme al Cugino Fabrizio I Colonna, prende parte alla difesa di Ravenna contro il comandante delle truppe francesi Gaston de Foix-Nemours, scontro che si riveler\u00e0 il maggior trionfo dei francesi e una completa disfatta per le truppe dello stato Pontificio. Marcantonio Colonna \u00e8 costretto alla fuga evitando persino un\u2019imboscata. La pace viene stipulata dal rappresentante del pontefice, il cardinal Federico Sanseverino. Sempre nel 1512, Ravenna viene messa a ferro e fuoco sempre dai francesi, mentre lo stesso Marcantonio \u00e8 costretto ad assistere impotente a violenti saccheggi. Nel giugno 1512 viene insignito da Papa Giulio II, della signoria di Montefortino, il quale lo favorisce sopra tutti gli altri comandanti dell\u2019esercito pontifico, tanto da conferigli il comando della guardia stessa. Nel luglio 1512, insieme al cugino, Fabrizio I Colonna, scorta sino a Roma, il Duca Alfonso I d'Este, che si \u00e8 recato nella citt\u00e0 con un salvacondotto per discutere la pace con un pontefice che non vuole pi\u00f9 riconoscere. Per questo, nel mese di ottobre 1512 il pontefice manda il suo comandante prediletto Marcantonio Colonna a Ravenna per contrastare gli Estensi.\nAnno 1513.\nNel 1513 alla morte del pontefice Papa Giulio II, Marcantonio viene inviato dal collegio cardinalizio assieme a Troilo Savelli alla difesa di Bologna con 350 fanti, per impedire il ritorno dei Bentivoglio. Nell'aprile 1513 viene inviato dal nuovo pontefice Papa Leone X a Parma e a Piacenza con una compagnia di 400 fanti in aiuto agli spagnoli in guerra contro i francesi e i veneziani. Grazie a questo incarico, il nuovo pontefice gli rinnova la carica di comandante della guardia pontificia che deteneva sotto il suo predecessore.\nAnno 1515.\nNel 1515 raggiunge Finale Emilia con 80 lanceri, come richiestogli dal Vicer\u00e9 di Napoli, Raimondo de Cardona. Marcantonio si dirige verso Verona attraversando il Po\u2019 passando per l'isola di Sacchetta, ove probabilmente venne ospitato nel Pittoresco Castello di propriet\u00e0 della nobile famiglia mantovana dei Cavriani detentrice della signoria sull\u2019isola. Una volta giunto a Verona entra nella citt\u00e0 con 100 uomini d\u2019arme e 60 cavalli leggeri: ne rafforza la guarnigione, composta di fanti spagnoli, fanti tedeschi e 500 mercenari svizzeri; inoltre viene affiancato nel governo della citt\u00e0 anche dal comandante tedesco, Georg von Frundsberg.\nAnno 1516 - 1517.\nNel 1516 seda a stento un ammutinamento di soldati tedeschi causato dal ritardo delle paghe. Un acconto sulle paghe scadute viene fornito da alcuni cittadini. In quel frangente Marcantonio esce dalla citt\u00e0 per compiere una piccola sortita contro una scorreria dei veneziani in Valpolicella che aveva fruttato un grande bottino in termini di bestiame razziato e di prigionieri, ma nei mesi successivi dovette contrastare dei veneziani nel Trentino; inoltre ricevette consistenti aiuti militari anche da parte di molti personaggi legati all\u2019impero, tra cui, Giorgio da Liechtenstein e Giacomo di Hohenzollern. Nel dicembre del 1517 \u00e8 a Innsbruck, ospite dell\u2019imperatore Massimiliano I d'Asburgo, ma, per via dei suoi pessimi rapporti con l\u2019imperatore, decide di passare al servizio francese.\nAl Servizio Francese.\nAnno 1517.\nNel 1517 Marcantonio Colonna si reca a Parigi per mettersi al servizio del re, Francesco I di Francia, ove gli vennero concessi una provvigione annua di franchi, il collare dell'Ordine di San Michele e, in caso di guerra, il grado di capitano dell\u2019esercito francese. Successivamente ritorna a Roma, e insieme allo zio Prospero Colonna, protesta contro il pontefice Papa Leone X a causa dell\u2019uccisione di alcuni partigiani Colonnesi avvenuta ad Anagni.\nAnno 1519.\nNel 1519 si offre di radunare fanti per conto dei francesi, allorch\u00e9 il Ducato di Milano viene minacciato dagli svizzeri. Nel luglio 1519 viene convocato dal re Francesco I di Francia, ma si ferma a Milano con Odet de Foix, ma nel settembre 1519 si ammala di peste. Una volta guarito, nel dicembre 1519 viene inviato presso il marchese Federico II di Mantova e il duca Alfonso I d'Este il quale cerc\u00f2 di convincerlo ad allearsi con francesi, ma senza successo. Nel ritornare nel Ducato di Milano, Odet de Foix gli consegna 6 pezzi di artiglieria, 2 cannoni, 2 falconetti, 2 sagri, e corsaletti da utilizzare alla difesa dei suoi possedimenti.\nAnno 1521.\nNel 1521 si reca a Roma con un suo cugino, il cardinal Pompeo Colonna, per protestare contro il pontefice Papa Leone X in quanto quest\u2019ultimo voleva alloggiare i propri mercenari svizzeri vicino alle loro terre. In seguito venne contattato dai delegati pontifici per mettersi al loro servizio, in seguito alle dimissioni del condottiero italiano, Renzo degli Anguillara, ma Marcantonio decise di non accettare l\u2019offerta in quanto ancora al servizio dei francesi.\nAnno 1522.\nNel 1522 prende parte alla difesa di Milano contro le armate spagnole comandate da suo zio Prospero Colonna. In quel frangente, l'8 marzo, viene ucciso da un colpo di colubrina che gli amputa una gamba mentre stava predisponendo una cavalleria per tirare con l\u2019artiglieria su due ripari degli imperiali. Alla sua morte le quattro figlie non ereditarono i suoi beni, poich\u00e9 il 7 dicembre 1508 aveva stipulato un accordo con lo zio Prospero, secondo il quale le loro propriet\u00e0 dovevano essere trasmesse soltanto alla linea maschile.\nMatrimonio e figli.\nNel 1506, Marcantonio I Colonna, su richiesta del pontefice, per favorire la riappacificazione delle famiglie Colonna e Orsini, prende in sposa la nipote, Lucrezia Gara Della Rovere che gli port\u00f2 in dote ducati, mentre lo zio, Papa Giulio II, gli don\u00f2 una catena d\u2019oro. Nel 1507 giunse finalmente a Roma per conoscere la promessa sposa. La cerimonia avvenne il 4 gennaio 1508 con la partecipazione dei pi\u00f9 importanti personaggi presenti nell'Urbe. La sposa, vestita di raso e di broccato, avanz\u00f2 fra l'ambasciatore francese e quello spagnolo, dove vennero recitate due commedie. Un epitalamio in onore degli sposi fu composto da Evangelista Maddaleni de' Capodiferro e letto alla presenza dei cardinali Giovanni Colonna e Galeotto Franciotti. Lo stesso papa Giulio II concesse agli sposi una palazzina dietro il Palazzo della Rovere, che in seguito fu acquistata dalla famiglia di Marcantonio, e nei secoli pi\u00f9 volte ampliata, costituendo cos\u00ec il nucleo di Palazzo Colonna. La coppia ebbe quattro figlie:"}
{"id": "1371078", "revid": "1543377", "url": "https://it.wikipedia.org/wiki?curid=1371078", "title": "Henri Michel (calciatore)", "text": "Biografia.\nMuore all'et\u00e0 di 70 anni il 24 aprile 2018, dopo aver combattuto a lungo contro il cancro.\nCarriera.\nGiocatore.\nGiocatore completo, dotato di tecnica, visione di gioco, grande classe ed eleganza, Henri Michel inizia la sua carriera nel 1964 come centrocampista nell\u2019AS Aixoise, squadra della sua citt\u00e0 natale all\u2019epoca militante in D2, in cui gioca per due stagioni.\nNell\u2019estate 1966 si trasferisce al Nantes, squadra reduce da due campionati vinti di fila. Michel, appena diciannovenne, viene schierato dapprima come ala sinistra ma dopo appena una stagione il tecnico Jos\u00e9 Arribas, resosi conto del talento del giovane calciatore, lo sposta al centro del centrocampo costruendo la squadra attorno a lui. Negli ultimi anni di carriera giocher\u00e0 come libero.\nNegli anni successivi diventa leader e capitano storico del Nantes, in cui milita per 16 stagioni disputando 533 partite in Ligue 1 (con 81 gol), contribuendo alla vittoria di 3 campionati (1973, 1977, 1980) e una coppa di Francia (1979). In ambito europeo, porta la sua squadra fino alla semifinale di Coppa delle Coppe del 1979-80, perdendo contro il Valencia (vincitore di quell'edizione).\nCon la nazionale francese conta 58 presenze e 4 gol. Debutta nel settembre 1967 in una gara contro la valevole per le qualificazioni all'europeo del 1968 e vinta per 4-1. Buona parte della sua carriera si svolge nel periodo nero della nazionale francese, che fallisce le qualificazioni al mondiale del 1970 e al mondiale del 1974, oltre che le qualificazioni all'europeo del 1972 e del 1976. Tuttavia Michel ha l\u2019occasione di partecipare al mondiale del 1978 sotto la guida di Michel Hidalgo, disputando le partite contro e , entrambe perse dalla Francia. La sua ultima apparizione \u00e8 nel match contro , valevole per le qualificazioni al mondiale del 1982, incontro giocato nell\u2019ottobre 1980 e vinto per 7-0 dai \"bleus\".\nSi ritira dal calcio giocato nel 1982.\nAllenatore.\nDesignato da Hidalgo come suo erede sulla panchina dei \"bleus\", la carriera come allenatore di Michel comincia alla guida della nazionale francese olimpica, con cui ottiene la medaglia d\u2019oro nel 1984, e prosegue con la guida della nazionale maggiore, con cui raggiunge il terzo posto al mondiale del 1986 (eliminando e e perdendo la semifinale contro la ), ma fallisce la qualificazione all'europeo del 1988. In seguito alle critiche dell\u2019opinione pubblica e a contrasti con vari giocatori, viene esonerato e sostituito da Platini dopo il pareggio esterno del 22 ottobre 1988 contro in una gara di qualificazione al mondiale italiano del 1990.\nNel 1989 partecipa a uno stage a Dakar, presso la nazionale senegalese guidata da Claude Le Roy. Nel 1990 viene ingaggiato sulla panchina di un PSG in crisi, l\u2019esperienza dura poco e quando il club viene acquistato da Canal+ Henri non viene riconfermato. In futuro non verr\u00e0 mai pi\u00f9 chiamato da alcun club francese e la sua carriera lo porter\u00e0 a guidare diversi club e nazionali sul continente africano.\nNel 1994 diventa commissario tecnico del Camerun, con cui partecipa al mondiale di USA '94. Dal 1995 al 2000 \u00e8 alla guida della nazionale marocchina, con cui centra la qualificazione al mondiale del 1998 e i quarti di finale della Coppa d\u2019Africa 1998, risultati storici che saranno sempre ricordati in Marocco.\nDopo brevi esperienze sulle panchine di Emirati Arabi Uniti e Aris Salonicco, Michel diventa allenatore della Tunisia nel 2001, ma non raggiunge la qualificazione al mondiale di Giappone e Corea del 2002 n\u00e9 alla Coppa d\u2019Africa 2002. Passa cos\u00ec sulla panchina del club marocchino del Raja Casablanca, con cui vince la Coppa CAF nel 2003.\nDa giugno 2004 a luglio 2006 guida la Costa d\u2019Avorio, centrando la prima qualificazione degli ivoriani, al mondiale del 2006. Si tratta dunque della quarta partecipazione di Michel a un mondiale, un primato per un allenatore francese. Con la nazionale ivoriana arriva fino alla finale di Coppa d\u2019Africa 2006, per poi perdere ai tiri di rigore contro l\u2019.\nDal 2006 al 2010 \u00e8 sulle panchine di diversi club africani (Zamalek, Mamelodi Sundowns, Raja Casablanca), con un ritorno sulla panchina della nazionale marocchina dal 2007 al 2008. Negli ultimi anni di carriera diventa allenatore della Guinea Equatoriale e del Kenya, entrambe le esperienze terminate con le sue dimissioni per contrasti con le federazioni."}
{"id": "1371080", "revid": "118834", "url": "https://it.wikipedia.org/wiki?curid=1371080", "title": "Feofar khan", "text": ""}
{"id": "1371084", "revid": "869733", "url": "https://it.wikipedia.org/wiki?curid=1371084", "title": "Mario Scarabelli", "text": "Carriera.\nHa recitato in alcuni episodi di \"Casa Vianello\" nel ruolo dello psicologo, e in altre produzioni Mediaset, in alcuni prodotti cinematografici e teatrali.\nSpesso ricopre il ruolo del narratore, come nelle serie e nei film di \"Dragon Ball\", \"One Piece\", nelle serie de \"I Cavalieri dello zodiaco\" e \"Chrono Crusade\" e in numerosi documentari e trasmissioni televisive, come \"Magnifica Italia\" o \"Ziggie\".\nSaltuariamente svolge anche il ruolo di direttore del doppiaggio.\nNell'agosto 2019 \u00e8 stato temporaneamente lo speaker di Canale 5, alternandosi con Enrico Maggi."}
{"id": "1371090", "revid": "33689", "url": "https://it.wikipedia.org/wiki?curid=1371090", "title": "Sezione aerea della Guardia di Finanza di Genova", "text": ""}
{"id": "1371092", "revid": "200568", "url": "https://it.wikipedia.org/wiki?curid=1371092", "title": "Consonante orale", "text": "Una consonante orale \u00e8 un suono consonantico usato nella comunicazione parlata, creato facendo passare l'aria attraverso la bocca. Per creare volontariamente una consonante orale, l'intera bocca gioca un ruolo nel modificare il passaggio dell'aria. Questa rapida modificazione del passaggio di uscita dell'aria dovuto al movimento di labbra e lingua crea dei cambiamenti nella forma dell'onda sonora tramite compressione ed espansione dell'aria. Insieme alla bocca ed al naso, le corde vocali ed i polmoni danno anche un contributo per produrre il suono controllando il volume (ampiezza) e la frequenza del suono. Inoltre l'impiego delle corde vocali nell'emissione di questi suoni ne comporta la caratteristica muta o meno delle stesse. La stragrande maggioranza delle consonanti sono consonanti orali. Le altre sono le cosiddette consonanti nasali."}
{"id": "1371093", "revid": "78327", "url": "https://it.wikipedia.org/wiki?curid=1371093", "title": "Aleksej Grigor'evi\u010d Razumovskij", "text": "Giovinezza.\nNato nella fattoria Leme\u0161i, poco distante da \u010cernigov, figlio di un cosacco, Hryhory Rozum, Aleksej impar\u00f2 a leggere e scrivere grazie agli insegnamenti del sagrestano della sua parrocchia. Dotato di una buona voce inizi\u00f2 fanciullo a cantare nel coro della chiesa del villaggio. Nel 1731 il Colonnello Vy\u0161nevskij, uno degli uomini di corte dell'imperatrice Anna Ivanovna, diretto nella capitale dopo aver portato a termine un'ambasciata in Ungheria, fu estasiato dalle prodigiose capacit\u00e0 vocali del ragazzo e decise di portarlo con s\u00e9 a San Pietroburgo al fine di inserirlo nel coro della cappella ucraina.\nLa bellezza e il talento di Razumovskij catturarono l'attenzione di Elisabetta Petrovna la quale decise nel 1732 di introdurlo nella corte imperiale. Dopo la deportazione dell'amante di quest'ultima, Aleksej \u0160ubin, Razumovskij divenne il favorito della futura zarina. Dopo aver perso le caratteristiche che rendevano eccezionale la sua voce, divenne suonatore di bandura di corte e quindi amministratore di uno dei palazzi reali. Ricevette quindi il titolo di supervisore di corte e successivamente, durante il breve regno di Anna Leopoldovna, quello di Kamer-Junker.\nImperatore di notte.\nRazumovskij gioc\u00f2 un ruolo importante nella rivoluzione di palazzo avvenuta nei giorni 6 e 7 dicembre 1741, che port\u00f2 alla salita al trono di Elisabetta. Per i suoi servigi l'11 dicembre fu nominato generale, il 6 maggio 1742, giorno dell'incoronazione, divenne maresciallo. Altre onorificenze gli furono conferite, come l'Ordine di Sant'Andrea e di Sant'Aleksander Nevskij, cos\u00ec come gli furono assegnati molti possedimenti terrieri a Mosca e in altre citt\u00e0 russe.\nBen presto si diffuse nella corte e in tutta Europa la voce di un matrimonio segreto tra Elisabetta e il suo favorito in una chiesa di campagna di Perovo (ora parte di Mosca), avvenuto nell'autunno del 1742. Due anni pi\u00f9 tardi Razumovskij ricevette il titolo comitale di conte dell'Impero (reichsgraf, \u0440\u0435\u0439\u0445\u0433\u0440\u0430\u0444 in russo) dall'Imperatore del Sacro Romano Impero Carlo VII. Fu nominato conte in Russia lo stesso anno. Nel 1745 divenne capitano delle guardie del corpo della zarina e nel 1748 colonnello. Il 16 settembre 1756 ricevette il grado di Feldmaresciallo.\nDurante il Regno di Elisabetta Petrovna riusc\u00ec a conseguire una posizione esclusiva all'interno della corte (anche se negli ultimi anni il suo status fu contrastato dal pi\u00f9 giovane Ivan \u0160uvalov); nel 1744 l'imperatrice visit\u00f2 persino il suo villaggio natio e fece conoscenza con la sua famiglia. Gli appartamenti di Razumovskij nel Palazzo d'Estate erano collegati direttamente con quelli di Elisabetta e l'imperatrice riceveva spesso visite da quest'ultimo. Sotto la sua influenza si diffuse nella corte russa la passione per la musica e il canto. Nonostante la posizione raggiunta le cronache del tempo raccontano come fosse rimasto una persona semplice e alla mano, ragioni per le quali ricevette amore e rispetto da parte della corte fino alla fine della sua vita.\nRazumovskij non fu affatto interessato di politica, anche se spesso support\u00f2 le decisioni del cancelliere Aleksej Petrovi\u010d Bestu\u017eev-Rjumin. Su suo consiglio fu ristabilita la carica di etmano di Ucraina, carica che, insieme a quella di Presidente dell'Accademia russa delle scienze, fu conferita al fratello Kirill Grigor'evi\u010d Razumovskij.\nUltimi anni.\nPoco prima di morire Pietro III, successore di Elisabetta, promise a quest'ultima che non avrebbe in alcun modo offeso o perseguitato il conte Razumovskij. Nel 1762 questi abbandon\u00f2 gli incarichi di corte e si ritir\u00f2 nel Palazzo Anichkov, regalatogli dall'imperatrice. Dopo l'ascesa al trono di Caterina II di Russia rifiut\u00f2 il titolo di \"altezza\" offerto dalla nuova sovrana. Su richiesta di quest'ultima distrusse inoltre la documentazione comprovante il suo matrimonio con Elisabetta. Mor\u00ec il 17 luglio 1771 a San Pietroburgo e fu seppellito nella Chiesa dell'Annunciazione del Monastero di Aleksandr Nevskij.\nL'interrogativo su una possibile discendenza di Elisabetta e Razumovskij non \u00e8 mai stato risolto dagli storici. Sui loro presunti figli sono nate numerose leggende. Le pi\u00f9 famose sono quelle riguardanti le due principesse Tarakanova, secondo le quali una (Augusta) divent\u00f2 monaca con il nome di Dosifeja e fu seppellita nella cripta della famiglia Romanov mentre la seconda (Elisabetta) fu arrestata nel \"Collegio Imperiale Russo Greco\" di Pisa, dove fu ritrovata dall'ammiraglio Aleksej Orlov, comandante della flotta imperiale russa di base a Livorno per la guerra contro l'Impero Turco, che la rap\u00ec fingendosi innamorato e la ricondusse in Russia nel febbraio del 1775.\nQuest'ultima, imprigionata in seguito nella Fortezza dei Santi Pietro e Paolo, mor\u00ec di tubercolosi. La leggenda di un suo annegamento durante la grande alluvione del 1777 ispir\u00f2 la celebre opera di Konstantine Flavitskij (1864, Galleria Tretiakov)."}
{"id": "1371095", "revid": "85405", "url": "https://it.wikipedia.org/wiki?curid=1371095", "title": "Aleksej Razumovskij", "text": ""}
{"id": "1371096", "revid": "1632387", "url": "https://it.wikipedia.org/wiki?curid=1371096", "title": "Men at Work", "text": "I Men at Work sono stati un gruppo pop rock australiano formatosi a Melbourne tra il 1978 e il 1979.\nHanno conquistato il successo internazionale negli anni ottanta piazzandosi alla prima posizione come album e singoli sia negli Stati Uniti che nel Regno Unito. Nel 1983 il gruppo vinse il Grammy Award al miglior artista esordiente e nel corso della propria carriera ha venduto pi\u00f9 di 30 milioni di dischi.\nStoria.\nEmigrato in Australia con la famiglia nel 1967, Colin Hay form\u00f2 un duo con Ron Strykert nel 1978. Il gruppo si espanse con l'aggiunta del batterista Jerry Speiser, del bassista John Rees e del tastierista Greg Sneddon, che presto fu sostituito dal polistrumentista Greg Ham. Il gruppo guadagn\u00f2 una certa notoriet\u00e0 a livello locale. Nel 1980 si auto-finanziarono il singolo \"Keypunch Operator\", base della successiva versione: \"Down Under\".\nNel 1981 il gruppo firm\u00f2 un contratto con la Columbia Records per l'incisione del loro primo singolo \"Who Can It Be Now?\" che raggiunse presto la seconda posizione della classifica australiana nell'agosto dello stesso anno. Il seguente singolo \"Down Under\" e il loro primo album \"Business as Usual\" salirono invece in prima posizione e si affermarono anche in Nuova Zelanda. Tale successo spinse la casa discografica a promuovere la band nel resto del mondo con inaspettati riscontri commerciali: entrambi i singoli raggiunsero il primo posto nella \"Billboard\" Hot 100 mentre l'album mantenne la prima posizione della classifica americana per 15 settimane.\nIl gruppo pubblic\u00f2 il secondo album \"Cargo\" nel 1983 e raggiunse nuovamente la top ten grazie ai singoli \"Overkill\" e \"It's a Mistake\". Quello stesso anno i Men at Work parteciparono in Italia con \"Overkill\" ad \"Azzurro '83\" e \"Un disco per l'estate\", due manifestazioni canore in onda sulle reti Rai: il gruppo di Melbourne nel festival ideato da Vittorio Salvetti fu inserita nella squadra dei \"Scoiattolo Beige\", capitanati da Alberto Camerini e Anna Oxa, che li vide con Michele Zarrillo, Fausto Leali, Ivano Fossati. Dopo varie defezioni interne e un terzo album, \"Two Hearts\", con risultati deludenti in classifica il gruppo si sciolse nel 1986.\nIn seguito Hay intraprese una carriera solista di discreto successo in Australia. Nel 1996 decise di riformare il gruppo, comprendendo della formazione classica, oltre a lui, il solo Ham, per una serie di esibizioni live. Da una di queste venne tratto l'album dal vivo \"Brazil\". Dopo essersi esibiti con \"Down Under\" alla cerimonia di chiusura delle Olimpiadi di Sydney del 2000, si sciolsero definitivamente nel 2001."}
{"id": "1371097", "revid": "28406", "url": "https://it.wikipedia.org/wiki?curid=1371097", "title": "Basilissa (carica bizantina)", "text": ""}
{"id": "1371098", "revid": "85405", "url": "https://it.wikipedia.org/wiki?curid=1371098", "title": "Oleksij Hrihorovy\u010d Rozumov'kyj", "text": ""}
{"id": "1371101", "revid": "85405", "url": "https://it.wikipedia.org/wiki?curid=1371101", "title": "Oleksij Rozumov'kyj", "text": ""}
{"id": "1371102", "revid": "767487", "url": "https://it.wikipedia.org/wiki?curid=1371102", "title": "Hazen (Dakota del Nord)", "text": "Hazen \u00e8 un centro abitato (\"city\") degli Stati Uniti d'America, situato nella Contea di Mercer, nello Stato del Dakota del Nord. Nel censimento del 2000 la popolazione era di 2.457 abitanti. La citt\u00e0 \u00e8 stata fondata nel 1913. A causa della vicinanza con Beulah, le due citt\u00e0 sono spesso indicate con il nome di Beulah-Hazen.\nGeografia fisica.\nSecondo i rilevamenti dell'United States Census Bureau, la localit\u00e0 di Hazen si estende su una superficie di 3,20\u00a0km\u00b2, tutti occupati da terre.\nPopolazione.\nSecondo il censimento del 2000, a Hazen vivevano 2.457 persone, ed erano presenti 684 gruppi familiari. La densit\u00e0 di popolazione era di 765 ab./km\u00b2. Nel territorio comunale si trovavano 1.131 unit\u00e0 edificate. Per quanto riguarda la composizione etnica degli abitanti, il 97,07% era bianco, lo 0,12% era afroamericano, l'1,75% era nativo, lo 0,28% proveniva dall'Asia e lo 0,16% proveniva dall'Oceano Pacifico. Lo 0,08% apparteneva ad altre razze, mentre lo 0,53% apparteneva a due o pi\u00f9. La popolazione di ogni razza ispanica corrispondeva allo 0,37% degli abitanti.\nPer quanto riguarda la suddivisione della popolazione in fasce d'et\u00e0, il 30,0% era al di sotto dei 18, il 4,1% fra i 18 e i 24, il 27,9% fra i 25 e i 44, il 24,9% fra i 45 e i 64, mentre infine il 13,0% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 97,8 maschi."}
{"id": "1371106", "revid": "9", "url": "https://it.wikipedia.org/wiki?curid=1371106", "title": "Men at work", "text": ""}
{"id": "1371110", "revid": "123392434", "url": "https://it.wikipedia.org/wiki?curid=1371110", "title": "El-Giof", "text": "El-Giof (), \u00e8 una citt\u00e0 della Libia, capoluogo del distretto di Cufra.\nLa citt\u00e0 si trova nella parte sud-est dell'oasi di Cufra ad una altezza di 382,2 metri s.l.m. Secondo un censimento del 2009 la popolazione della citt\u00e0 era di 31.007 abitanti. A el-Giof non piove quasi mai, avendo la citt\u00e0 una media di soltanto 2,5\u00a0mm di pioggia all'anno. In estate la temperatura ha una media di oltre 37.8\u00a0\u00b0C."}
{"id": "1371123", "revid": "2167915", "url": "https://it.wikipedia.org/wiki?curid=1371123", "title": "Collegio Plinio Fraccaro", "text": "Il collegio Plinio Fraccaro \u00e8 un collegio universitario di Pavia. Esso \u00e8 situato all'interno della sede centrale dell'Universit\u00e0 di Pavia dove hanno luogo gli insegnamenti umanistici (lettere, filosofia, giurisprudenza, economia, scienze politiche, comunicazioni intermediali).\nLa missione del Collegio Fraccaro \u00e8 quella istituzionale, di garantire e favorire il diritto allo studio a tutti gli studenti, indipendentemente dalle condizioni economiche e sociali. Accanto a questa finalit\u00e0, attraverso l'Associazione degli ex alunni, il Collegio mette a disposizione degli studenti pre laurea e post laurea la possibilit\u00e0 di effettuare stage professionali. \nStoria.\nUltimo dei collegi universitari pavesi, il collegio Plinio Fraccaro \u00e8 stato istituito il 10 novembre 1963 ed occupa l'ala ottocentesca della vecchia sede dell'ospedale San Matteo. \nNel 1932 l'ospedale fu trasferito nella nuova sede dell'attuale Policlinico. L'edificio venne ceduto all'amministrazione militare, che lo destin\u00f2 ad ospitare una scuola per allievi ufficiali di complemento del Genio, intitolata al conte Luigi Federico Menebrea.\nLa guerra port\u00f2 all'occupazione e al danneggiamento dell'edificio, rendendolo inutilizzabile. Plinio Fraccaro, che in qualit\u00e0 di Rettore dell'ateneo pavese si prodigava in una difficile opera di ricostruzione, aveva gi\u00e0 ottenuto dall'amministrazione comunale la cessione a prezzo simbolico della parte quattrocentesca dell'ospedale, andata a ospitare facolt\u00e0 ed istituti in via di ampliamento. Proseguendo una politica che aveva gi\u00e0 portato all'istituzione del Collegio Fratelli Cairoli nel 1948 e nel 1954 del femminile Collegio Castiglioni Brugnatelli e della nuova Casa dello Studente (ora Collegio Lorenzo Valla), ottenne che il Comune donasse l'ala a tale scopo, dopo lunghi dibattimenti, nel 1958.\nMalgrado l'improvvisa scomparsa di Fraccaro, avvenuta il 1\u00ba novembre 1959, il suo successore Luigi De Caro riusc\u00ec a portare a compimento l'opera, dedicandola all'illustre predecessore. Nel 1963 venne cos\u00ec ospitato un primo gruppo di 54 alunni. \nI lavori proseguirono. Nell'anno accademico 1964-65 il numero degli alunni sal\u00ec a 86 e in quello successivo venne completata l'ultima ala nel sopralzo interno, che consent\u00ec di superare il centinaio di alunni ospitati.\nUna sala conferenze, ottenuta da locali in precedenza occupati dal reparto ostetrico dell'ospedale, fu dedicata a Edoardo Porro. Una lapide vi ricorda l'operazione di taglio cesareo del 21 maggio 1876 che segn\u00f2 la definitiva affermazione della procedura chirurgica.\nPrimo rettore del collegio fu Dante Zanetti, al quale \u00e8 dedicata la biblioteca interna.\nIl collegio annovera tra i suoi ex-alunni l'ex ministro dell'economia Giulio Tremonti e il matematico Franco Brezzi.\nVita Collegiale.\nVisto da un occhio inesperto il collegio potrebbe essere paragonato ad un dormitorio, un luogo nel centro della citt\u00e0 in cui studenti universitari hanno la possibilit\u00e0 di alloggiare e fare amicizia con altri collegiali. Solo una volta che si entra in collegio da alunno si pu\u00f2 capire che non si tratta solo di un alloggio comodo e centrale, che non ci si limiter\u00e0 a scambiare due parole con il vicino di stanza o mentre si cucina. E si sbaglierebbe ulteriormente se si pensasse che le competizioni sportive siano le condizioni in grado di creare unione tra i collegiali. Perch\u00e9 non sarebbe sufficiente, non permetterebbe di creare l\u2019atmosfera che si respira, si avverte e si vive, l\u2019unione che si difende e rimane negli anni immodificata, l\u2019emozione che si prova ogni volta che si entra dal cancello, la sensazione di essere a casa. \nSi tratta di un\u2019esperienza forte e indelebile, che solo vivendola a pieno si riesce a capire e ad assaporare. In collegio piangi due volte: una quando arrivi e una quando te ne vai."}
{"id": "1371127", "revid": "393899", "url": "https://it.wikipedia.org/wiki?curid=1371127", "title": "Lavoro autonomo", "text": "Il lavoratore autonomo \u00e8 un lavoratore indipendente ovvero che esercita la sua attivit\u00e0 lavorativa in proprio, non subordinato ad alcuno, svincolato quindi da un datore di lavoro. I suoi contraenti sono clienti o committenti. A seconda della professione e della legislazione applicabile pu\u00f2 essere un imprenditore individuale oppure un libero professionista come pure un artista.\nCaratteristiche.\nLe caratteristiche dei lavoratori autonomi dipendono dalle norme e leggi vigenti in ciascuna nazione e, a volte, anche regione/stato. Un'altra differenziazione deriva dal tipo di attivit\u00e0 che il lavoratore svolge. Si dice anche che sono caratterizzati dall'avere il \"rischio d'impresa\" nel senso che, non godendo della classiche forme di protezione (pubblica e/o privata) dei lavoratori dipendenti, il loro profitto dipende fortemente dal mercato, con scarsa o nulla possibilit\u00e0 di prevedere un reddito certo o altre garanzie contrattuali. Per definizione, il collega di un lavoratore autonomo (ovvero un lavoratore che esercita la medesima professione) \u00e8 pure un concorrente.\nI lavoratori autonomi possono a loro volta avere dei collaboratori, anche lavoratori dipendenti, altra situazione che li distingue dai lavoratori subordinati. Chiaramente nel lavoro autonomo il concetto di stipendio non esiste: a seconda dei termini convenuti, si \u00e8 pagati-in maniera variabile-o a risultato, quantit\u00e0 di lavoro, prestazione o ad altri parametri contrattuali.\nI lavoratori autonomi godono di diritti peculiari e hanno doveri specifici, diversi da quelli dei lavoratori dipendenti; tipicamente, devono provvedere autonomamente alle classiche forme di tutela previdenziale, assicurativa, legale, ecc. Non hanno cedolino paga ma emettono fattura (o altri documenti equipollenti), non sono ovviamente vincolati obbligatoriamente n\u00e9 ad un determinato calendario lavorativo o a orari/procedure n\u00e9, tanto meno, a imposizioni gerarchiche. A parte ambiti regolamentati (es. gare, tariffe imposte, contrattazione di categoria, ecc.) il lavoratore autonomo pu\u00f2 proporre la sua attivit\u00e0 (opera/lavorazione/servizio) all'importo che giudica preferibile e la trattativa contrattuale con il contraente \u00e8 di libero mercato (ivi comprese le condizioni di pagamento e altri requisiti).\nNel mondo.\nLe diverse legislazioni negli Stati del mondo hanno regole sull'imposizione fiscale del lavoro autonomo molto diverse. In massima parte, avendo nulla o scarsa ritenuta alla fonte, i lavoratori autonomi devono periodicamente versare all'erario o a casse previdenziali/assicurative parte dei loro ricavi. Spesso, devono ricorrere anche a polizze assicurative (pensione, infortuni, malattia, responsabilit\u00e0 civile e/o penale, ecc.): chiaramente, a differenza dei lavoratori dipendenti (soprattutto europei, molto meno nel resto del mondo), quando non lavorano (salute, famiglia, vacanza, assenza affari) non hanno ricavi. A differenza dei dipendenti, devono ovviamente sostenere i costi associati allo svolgimento della loro professione. Questo li obbliga a dotarsi di un pur minima forma di contabilit\u00e0.\nItalia.\nIl lavoro autonomo \u00e8 la forma di lavoro svolta da un tipo di lavoratore previsto dal diritto del lavoro italiano, definito dall'art. 2222 del codice civile italiano come colui che si obblighi a compiere, a prezzo di un corrispettivo, un'opera o un servizio con lavoro prevalentemente proprio e senza vincolo di subordinazione nei confronti di un committente. La validit\u00e0 di un contratto di questo tipo pu\u00f2 durare fino al completamento dell'opera/servizio senza vincolo temporale, oppure pu\u00f2 essere a tempo determinato quando \u00e8 previsto che l'opera o il servizio venga effettuato fino alla scadenza temporale indicata nel contratto stesso.\nEsso identifica dunque l'attivit\u00e0 di lavoro dei liberi professionisti e dei lavoratori autonomi manuali, con esclusione delle figure imprenditoriali, e necessita dell'apertura di partita IVA. Il fisco italiano usa l'espressione generica \"esercizio di arti e professioni\", pertanto gli artisti sono, per l'Agenzia delle Entrate, lavoratori autonomi.\nNel lavoro autonomo si distinguono due ampie categorie corrispondenti alle prestazioni di tipo manuale e di quelle di tipo intellettuale.In quest'ultima categoria rientrano le libere professioni intellettuali del sistema ordinistico o del sistema associativo. In senso a-tecnico nei lavoratori autonomi di tipo manuale vanno ricompresi i commercianti, gli artigiani, gli agricoltori-allevatori e, in generale, quelli che la legge considera piccoli imprenditori.\nNel lavoro autonomo rientrano alcune forme di collaborazione parasubordinata, che si distinguono per la prestazione dell'attivit\u00e0 lavorativa in forma non subordinata, ma neanche totalmente autonoma. L'esistenza di \"parasubordinati\" d\u00e0 a volte luogo a sovrapposizioni. Un clamoroso esempio \u00e8 il problema della Gestione Separata dell'INPS , che mette insieme i parasubordinati e i professionisti senza cassa di categoria con prestazioni diverse (per esempio, i professionisti non possono avere l'indennit\u00e0 di malattia) e con carichi diversi di contributi. Nel caso dei parasubordinati i contributi dell'INPS sono ripartiti come 1/3 a carico dei lavoratori e 2/3 a carico del datore di lavoro, mentre nel caso dei professionisti, i contributi sono totalmente a carico dei lavoratori. La natura quasi subordinata dei parasubordinati ha spinto l'aliquota della Gestione Separata dell'INPS fino a 27,72% dal 01/01/2012 senza dare prestazioni corrispondenti ai professionisti iscritte nella stessa Gestione Separata dell'INPS che subiscono un'aliquota ben superiore rispetto agli altri professionisti e ai commercianti.\nA differenza del lavoratore subordinato, il lavoratore autonomo assume un'\"obbligazione di risultato\" e non di mezzi: egli cio\u00e8 garantisce al committente del lavoro il raggiungimento di determinati risultati entro una certa scadenza temporale. Conseguenza di tale diversa natura \u00e8 che il lavoratore autonomo svolge la propria attivit\u00e0 con mezzi prevalentemente propri e non del committente, e con piena discrezionalit\u00e0 circa il tempo, il luogo e le modalit\u00e0 della prestazione. Non ha dunque vincoli di subordinazione nei confronti del committente, il quale non ha i poteri direttivi, di controllo e disciplinare tipici del datore di lavoro subordinato. In ogni caso il prestatore di lavoro autonomo pu\u00f2 essere obbligato al rispetto dei limiti e delle condizioni contenute nel contratto di servizio stipulato col committente. Il concetto di mancanza di subordinazione si comprende meglio se si pensa a quelle categorie di lavoratori autonomi che, per definizione, non hanno committenti ma, pi\u00f9 propriamente, \"clienti\", come i commercianti.\nDal punto di vista fiscale c'\u00e8 molta differenza tra \"lavoratore autonomo\" (ha ritenuta d'acconto e non deve iscriversi alla Camera di commercio) e \"imprenditore individuale\" (non ha ritenuta di acconto e deve iscriversi alla Camera di Commercio), anche se l'imprenditore individuale \u00e8, a volte, assimilato nel senso comune al lavoratore autonomo.\nNell'ambito della pubblica amministrazione italiana tali contratti rientrano tra i cosiddetti contratti flessibili previsti dall'art. 36 del d.lgs 30 marzo 2001, n. 165 per i quali \u00e8 consentita la sottoscrizione nel rispetto delle condizioni previste dall'art. 7 comma 6 del medesimo testo unico del pubblico impiego che prevede che \"per specifiche esigenze, cui non possono far fronte con personale in servizio, le amministrazioni pubbliche possono conferire esclusivamente incarichi individuali, con contratti di lavoro autonomo ad esperti di particolare e comprovata specializzazione\". Secondo le innovazioni ex d.lgs 25 maggio 2017, n. 75 al fine di superare fenomeni di precariato, ha previsto la possibilit\u00e0 della stabilizzazione diretta per i soggetti che risultino aver sottoscritto tale tipo di contratto, o altri contratti flessibili a tempo determinato (circolare Ministero Funzione Pubblica n. 1 del 2018), successivamente al 28 agosto 2015, con una anzianit\u00e0 di servizio di almeno tre anni negli ultimi otto e che siano stati reclutati con procedure concorsuali; in caso di mancato possesso del requisito del reclutamento a seguito di procedure concorsuali, la medesima legge ha comunque previsto la possibilit\u00e0 di partecipare a concorsi riservati nella misura del 50% dei posti disponibili nella pianta organica dell'amministrazione."}
{"id": "1371128", "revid": "675761", "url": "https://it.wikipedia.org/wiki?curid=1371128", "title": "Matrice di convoluzione", "text": "Nell'elaborazione digitale delle immagini, una matrice di convoluzione, kernel (nucleo in inglese), o maschera \u00e8 una piccola matrice usata per applicare filtri ad immagini. Risulta dunque utile per la sfocatura, affilatura, goffratura, riconoscimento dei contorni e altro ancora.\nAttraverso l'applicazione della convoluzione di due matrici bidimensionali di cui la prima rappresenta l'immagine originale e la seconda, detta kernel, rappresenta il filtro da applicare. Le matrici kernel sono soprattutto di dimensione dispari, in quanto nella convoluzione \u00e8 importante identificare il centro della matrice kernel, cosa che avviene facilmente con dimensioni dispari; per esempio, possono essere di dimensione 3x3, 5x5, 7x7, e cos\u00ec via. Difficilmente le matrici kernel sono di grandi dimensioni. \nPrincipio di funzionamento.\nConsideriamo la matrice A che rappresenta la matrice contenente i valori di grigio di tutti i pixel dell'immagine originale e la matrice B che rappresenta la matrice kernel.\nSovrapponiamo la matrice B alla matrice A in modo che il centro della matrice B sia in corrispondenza del pixel della matrice A da elaborare.\nIl valore di ciascun pixel della matrice A oggetto di elaborazione viene ricalcolato come la somma pesata dei prodotti di ciascun elemento della matrice kernel con il corrispondente pixel della matrice A sottostante.\nEsempi.\nQuesti sono alcuni esempi degli effetti ottenibili dalla convoluzione con diversi kernel."}
{"id": "1371129", "revid": "119326675", "url": "https://it.wikipedia.org/wiki?curid=1371129", "title": "Lexus IS", "text": "La Lexus IS \u00e8 una berlina compatta di classe media, prodotta dalla casa automobilistica nipponica Toyota dal 1998 in tre diverse generazioni e commercializzata in Europa sotto il marchio Lexus. La prima generazione era solo una Toyota Altezza rimarchiata, mentre dalla seconda generazione vengono prodotte come Lexus vere e proprie.\nPrima serie (1998-2005).\nLa prima serie comprendeva i modelli \"IS 200\" e \"IS 300\", dalla cilindrata dei motori in linea a sei cilindri che equipaggiavano l'auto. In Italia \u00e8 stata commercializzata solo la IS 200. In Europa, inoltre, erano previsti tre allestimenti (tra cui la Sport dotata di LSD).\nIn Giappone \u00e8 sempre stata commercializzata come \"Toyota Altezza\". Essa si distingueva per le sofisticate sospensioni a triangoli sovrapposti, architettura di stretta derivazione agonistica, le cui virt\u00f9 sono state impiegate dagli ingegneri per incrementare il comfort senza penalizzare minimamente la tenuta di strada.\nNell'ottobre del 2002 venne lanciata nel mercato italiano la versione familiare della Lexus IS: un'autentica novit\u00e0 in quanto prima station wagon prodotta dalla casa nipponica. Veniva proposta in tre, ricchi livelli di allestimento: Base, (gi\u00e0 completa di climatizzatore automatico, radio cd con caricatore da 6\u00a0cd e sensori pioggia/luci), Silver, (con l'aggiunta dei sedili riscaldabili in pelle e dei fari allo xeno) e Plus, (con navigatore satellitare, tetto apribile e sensori di parcheggio). Le sue misure erano di 4.500 mm di lunghezza, 1.720 di larghezza e 1.430 di altezza.\nCome era avvenuto anche per la berlina, in Italia venne commercializzata la sola \"200\", dotata del sei cilindri in linea da 2000\u00a0cm\u00b3 (\"1G-FE\"). Nel resto dell'Europa venne venduta anche la versione \"300\" dotata del \"2JZ-GE\" (quindi 6 cilindri in linea di 3.0 litri), con cambio automatico di serie.\nIl prezzo di listino era concorrenziale rispetto alle sue dirette rivali, (l'Audi A4, la BMW Serie 3 e la Mercedes-Benz Classe C); la qualit\u00e0 costruttiva era eccellente, in linea con la fama del marchio. Tuttavia, la linea forse fin troppo particolare, con la coda molto spiovente e il paraurti posteriore fortemente sporgente, di gusto tipicamente giapponese e l'assenza di un motore diesel, furono molto probabilmente le cause maggiori che ne limitarono fortemente le vendite.\nUsc\u00ec di scena nel dicembre del 2005, a soli tre anni dal lancio.\nSeconda serie (2005-2013).\nNel 2005 \u00e8 stata introdotta la seconda serie con i modelli \"IS 250\", \"IS 350\" e \"IS 220d\" di cui l'ultimo dotato di motore Diesel, utilizzato anche su alcuni modelli Toyota, e dotato di 177 CV.\nIn seguito \u00e8 stata anche lanciata la versione sportiva denominata IS-F (dove la \"F\" sta per Fuji, circuito automobilistico di propriet\u00e0 della Toyota) equipaggiata con un motore benzina V8 da 4.969 cm\u00b3 in grado di sviluppare 423 CV. \u00c8 dotata di un cambio automatico a 8 rapporti, utilizzabile sia in modalit\u00e0 completamente automatica sia in modalit\u00e0 manuale tramite due palette posti sul volante.\nNel 2006 la seconda serie \u00e8 stata sottoposta ai crash test dell'Euro NCAP ottenendo il risultato di 5 stelle.\nTerza serie (dal 2013).\nNel 2013 la seconda generazione lascia il posto alla terza, caratterizzata da linee taglienti e scolpite e, a differenza della precedente, \u00e8 disponibile sono con un 2.5 a benzina a ciclo Miller in combinazione a un motore elettrico, che insieme sviluppano una potenza di 223 CV.\nL'autovettura ha ricevuto un restyling nel 2016."}
{"id": "1371130", "revid": "5456", "url": "https://it.wikipedia.org/wiki?curid=1371130", "title": "Temporizzazione di supervisore", "text": ""}
{"id": "1371139", "revid": "287204", "url": "https://it.wikipedia.org/wiki?curid=1371139", "title": "Via Mazzini (Verona)", "text": "Via Mazzini \u00e8 un'importante strada pedonale di Verona; situata nel cuore del centro storico, collega le due pi\u00f9 importanti piazze cittadine, piazza Bra e piazza Erbe.\nStoria.\nLa prima parte della strada, partendo da piazza Erbe, ricalca perfettamente quello che fu il decumano destrato secondo della Verona romana, mentre la seconda parte, che prende una direzione leggermente diversa, venne aperta nel 1391, quando Gian Galeazzo Visconti ordin\u00f2 la demolizione di alcuni edifici che altrimenti non avrebbero consentito una facile raggiungibilit\u00e0 della Bra e, quindi, della Cittadella fortificata.\nTra la popolazione questa strada prese cos\u00ec il nome di \"via Nuova\", distinguendola cos\u00ec dalle altre strade cittadine che all'epoca non avevano ancora toponimi ufficiali. La strada rimase a lungo priva di pavimentazione e occupata in molte zone dalle tettoie delle botteghe, fino a quando nel 1818, su richiesta e a spese degli abitanti prospicienti la via, venne lastricata la parte pi\u00f9 vicina a piazza Bra. Nel 1907 l'Amministrazione comunale decise di sostituire il nome popolare e dedicarla a Giuseppe Mazzini, mentre solo nel 1998 venne realizzata una nuova pavimentazione in marmo, completa e uniforme in tutto il percorso.\nDescrizione.\nPartendo dalla piazza delle Erbe il primo elemento di interesse che si incontra, sulla sinistra, \u00e8 la chiesa di San Tomio, presso cui, tra l'altro, fu recuperato nel Cinquecento parte di un arco romano risalente al II secolo, facente parte quasi sicuramente del porticato del foro romano di Verona. L'aspetto neoclassico attuale dell'edificio deriva sia dal progetto del 1748 dell'architetto Adriano Cristofali, che dalla trasformazione in teatro, su disegno di Luigi Trezza, del 1815; la chiesa venne infatti soppressa per decreto napoleonico nel 1810 e venne riaperta al culto solo nel 1842.\nPoco pi\u00f9 avanti, al civico 19, si trova un edificio di origine quattrocentesca, abitato a partire dagli inizi del Seicento dalla famiglia Giusti; per un certo periodo venne denominato \"Accademia\", poich\u00e9 fu sede di un teatro e dell'Accademia dei Filotimi, fondata nel XVI secolo per mantenere vivi gli interessi per l'arte militare nella nobilt\u00e0 cittadina. Il palazzo reca ancora lo stemma della famiglia Giusti sul portale a sesto acuto, scolpito con spirali fiorite, oltre che due finestre gotiche trilobate. Al civico 36 invece si trova il palazzo Morando Zeiner Wallner, un grande edificio progettato da Domenico Curtoni sul finire del Cinquecento e restaurato nell'Ottocento con gusto sanmicheliano da Francesco Ronzani.\nNel punto in cui la strada si allarga e cambia direzione venne realizzata nel 1816 la loggia Arvedi, il cui progetto fu commissionato dal fabbricante di seta Gian Antonio Arvedi all'architetto veronese Giuseppe Barbieri: si tratta di uno degli esempi pi\u00f9 interessanti del neoclassicismo veronese. La facciata ha un corpo centrale avanzato, con il piano terra che si articola su tre arcate a tutto sesto impostate su semicolonne, e con le chiavi di volta recanti le raffigurazioni di leoni (nelle arcate laterali) e della testa di Mercurio (in quella centrale). Al livello superiore si apre invece la loggia che da il nome al palazzo, con colonne ioniche e balcone a pianta ellittica. L'edificio si conclude in alto con un timpano dove \u00e8 raffigurato \"Ercole che lotta contro il leone Nemeo\".\nL'ultimo tratto della strada non presenta architetture di particolare rilievo, invece dal punto di vista storico si segnala nell'ultima casa a sinistra, prospiciente piazza Bra, la presenza di due epigrafi che commemorano due giovani uccisi per mano austriaca negli anni sessanta dell'Ottocento. Proprio qui, dove la via si apre verso la piazza, si trova la colonna su cui \u00e8 stata eretta una edicola del Trecento, sulle cui quattro facce sono scolpiti \"San Marco\", \"San Antonio Abate\", \"San Giacomo\" e la \"Madonna\"."}
{"id": "1371141", "revid": "767487", "url": "https://it.wikipedia.org/wiki?curid=1371141", "title": "Tommaso Poggini", "text": "Biografia.\nParroco della Chiesa di San Cristofano a Firenze, in seguito pievano della Pieve di San Pietro.\n\"Fra i dotti nativi od oriundi del San Piero a Sieve merita onorevole menzione il Dott. Tommaso Poggini che nel secolo XVIII fu anco pievano di cotesta chiesa\"\nLe sue opere sono dei manoscritti a carattere religioso. Fu ammirato da Giuseppe Maria Brocchi, da Giovanni Lami e da Francesco Redi e fu tenuto in \"cara amicizia\" dal granduca di Toscana Pietro Leopoldo e da Benedetto XIV\nAlla sua morte fu pronunciata l'orazione funebre che si trova nel libro: \"Orazione funebre in morte del molto rev. ed eccellentiss. sig. dott. Tommaso Poggini pievano di San Piero a Sieve recitata\u2026 dal dottor Carlo Guidotti pievano di S. Agata in Mugello \". Firenze, Stamperia Mo\u00fccke, [s.d.]. In 8\u00b0, pp. 27."}
{"id": "1371144", "revid": "208208", "url": "https://it.wikipedia.org/wiki?curid=1371144", "title": "Les Myst\u00e8res de Loudun", "text": ""}
{"id": "1371146", "revid": "106572672", "url": "https://it.wikipedia.org/wiki?curid=1371146", "title": "Domenico Luigi Batacchi", "text": "Biografia.\nDi famiglia patrizia decaduta, Batacchi non riusc\u00ec a frequentare l'universit\u00e0 e fu costretto ad accettare l'impiego di gabelliere alle porte della citt\u00e0. \nStudi\u00f2 come autodidatta letteratura italiana e straniera, raggiungendo una buona notoriet\u00e0 e un apprezzamento tali da consentirgli la nomina di accademico dei \"Polentofagi\" e nel 1788 quella di \"pastore\" d'Arcadia.\nNotevole fortuna ebbero le sue \"Novelle galanti\" in sestine, sia per la vivacit\u00e0 dello stile, satirico e talvolta osceno, vicino a quello di Francesco Berni, sia per la fantasia allegra.\nDurante l'anno 1793 si trasfer\u00ec a Livorno per assumere un posto di lavoro nelle dogane e proprio da questo momento incominci\u00f2 anche una intensa attivit\u00e0 di traduttore.\nNel 1799 fu sospeso per tre anni dal lavoro per aver pubblicato degli scritti di carattere democratico e con l'accusa di \"giacobinismo\". Fu poi reintegrato nel servizio ma trasferito per punizione nella sede disagiata e malarica di Orbetello, presso le Regie Rendite dei Presidi :ivi , dopo circa sei mesi, ammalatosi di malaria mor\u00ec.\nAmmirato per lo stile fresco e la vena anti neoclassica da Arrigo Cajumi (cfr. \"Pensieri di un libertino\"), le sue opere gli danno tuttora chiara fama: \"Il Zibaldone\", costituito da dodici canti in sestine e \"La rete di Vulcano\", dodici canti in ottave, due poemi anticlericali e antimitologici, caratterizzati da un gusto tanto capriccioso quanto popolaresco. Durante il periodo del Romanticismo, i suoi scritti raggiungere l'apice di diffusione e apprezzamento.\nNonostante il suo stile un po' confuso, ma estroso per i contenuti, Batacchi pu\u00f2 definirsi un anticipatore di certe atmosfere polemiche e popolaresche che saranno poi espresse pi\u00f9 limpidamente dal grande poeta milanese Carlo Porta.\nLe sue opere furono pubblicate sotto lo pseudonimo di padre Atanasio da Verrocchio; quelle postume con quello anagrammatico di monaco Beda Ticchi."}
{"id": "1371147", "revid": "2006282", "url": "https://it.wikipedia.org/wiki?curid=1371147", "title": "Mafia bulgara", "text": "Mafia bulgara \u00e8 un termine informale adoperato per descrivere i gruppi criminali originari della Bulgaria.\nAttivit\u00e0.\nI gruppi criminali bulgari sono coinvolti in molte attivit\u00e0 illegali, inclusi il traffico di droga, il contrabbando di sigarette, il traffico di esseri umani, lo sfruttamento della prostituzione, estorsione e traffico di armi. I principali gruppi hanno connessioni con la mafia russa, la mafia serba e con le famiglie di Cosa Nostra."}
{"id": "1371148", "revid": "125717731", "url": "https://it.wikipedia.org/wiki?curid=1371148", "title": "Violenza domestica", "text": "La violenza domestica \u00e8 il comportamento abusante di uno o entrambi i compagni in una relazione intima di coppia, quali il matrimonio e la coabitazione. Il termine \u00e8 solitamente utilizzato per fare riferimento alla violenza tra partner, ma viene utilizzato talvolta per riferirsi alla violenza nei confronti dei figli, o pi\u00f9 in generale la violenza all'interno della famiglia. L'Organizzazione mondiale della sanit\u00e0 considera quattro forme di violenza tra partner: atti di violenza fisica, violenza sessuale, violenza psicologica e comportamenti controllanti. La American Psychological Association include inoltre lo stalking e l'abuso economico. Tali comportamenti possono costituire reato a seconda della locale legislazione e della loro gravit\u00e0. \nNegli anni settanta il movimento femminista richiam\u00f2 l'attenzione sul fenomeno delle donne picchiate dai loro partner. Tale visione si \u00e8 estesa ad includere fra le vittime di violenza domestica le donne non sposate ma conviventi e gli uomini vittima di violenze da parte delle loro mogli o compagne. Si possono riscontrare casi di violenza domestica anche tra coppie dello stesso sesso.\nForme.\nIl fenomeno pu\u00f2 manifestarsi in una serie di forme diverse. Una situazione di violenza strutturale pu\u00f2 comprendere pi\u00f9 forme contemporaneamente e svilupparle additivamente nel tempo.\nViolenza fisica.\nLa violenza fisica include un ampio continuum di atti che spazia dagli schiaffi all'uccisione, e comprende comportamenti quali colpi, pugni, spintoni, strattoni, calci, strangolamento, attacchi mediante un'arma, immobilizzazione o impedimenti al movimento e mancato soccorso. Una forma particolarmente invalidante di violenza fisica \u00e8 costituita inoltre dagli attacchi con l'acido. Le mutilazioni genitali femminili sono incluse nella categoria di violenza fisica.\nViolenza psicologica.\nLa violenza psicologica (anche \"violenza emotiva\" o \"abuso emotivo\") include atti come la umiliazione, l'intimidazione, le minacce, le critiche molto intense, gli insulti, il danneggiamento o la tortura; essi possono essere indirizzati verso l'individuo stesso o verso i suoi amici, la sua famiglia, i suoi bambini, i suoi animali o le sue propriet\u00e0. Una delle forme pi\u00f9 note di violenza psicologica \u00e8 denominata gaslighting, nella quale vengono presentate alla vittima false informazioni con l'intento di farla dubitare della sua stessa memoria e percezione. Ma pu\u00f2 anche essere semplicemente il negare da parte di chi ha commesso qualcosa che gli episodi siano mai accaduti, accusando la vittima di \"essere pazza\" e di \"inventarsi le cose\".\nViolenza sessuale.\nLa violenza sessuale include un continuum di comportamenti che spazia da forme non fisiche di pressione che costringono la persona ad avere rapporti sessuali contro la propria volont\u00e0 fino allo stupro con la forza. La definizione legale di stupro, secondo l'articolo 609-bis del codice penale, implica in questo atto una violenza, minaccia o un abuso di autorit\u00e0. Esempi di questa categoria sono anche comportamenti come il fare del male intenzionalmente a qualcuno durante il rapporto sessuale, gli attacchi ai genitali (anche mediante oggetti), il tentare di avere rapporti sessuali con una persona non completamente conscia o che ha paura di rifiutare, il costringere un individuo ad avere rapporti senza protezione. Le mutilazioni genitali femminili sono incluse nella categoria di violenza sessuale.\nViolenza economica.\nLa violenza economica o \"abuso economico\" include una serie di comportamenti raggruppabili in tre categorie: impedire l'acquisizione di risorse, impedire lo sfruttamento delle risorse disponibili e consumare le risorse della vittima. Alcuni esempi includono la limitazione dell'accesso a conti bancari, soldi contanti, fondi per spese casalinghe, comunicazioni telefoniche, trasporti o cure mediche. \u00c8 possibile riscontrare inoltre sabotaggi attivi della situazione lavorativa della persona attraverso tattiche che impediscono di trovare un lavoro o di presentarsi al lavoro.\nComportamenti controllanti.\nI comportamenti controllanti (o anche \"controllo coercitivo\") sono una serie di tattiche mirate alla erosione della libert\u00e0 e della autonomia personale del partner. La Organizzazione Mondiale della Sanit\u00e0 include comportamenti quali l'isolamento di una persona da famiglia e amici, il monitoraggio dei suoi spostamenti, la limitazione del suo accesso a risorse finanziarie, la limitazione del suo accesso ad un impiego o alle cure mediche.\nStalking.\nLo stalking comprende comportamenti ripetutamente assillanti o minacciosi quali seguire una persona, presentarsi al suo posto di lavoro o alla sua abitazione, fare costanti telefonate assillanti, vandalizzare le sue propriet\u00e0. Questi comportamenti sono solitamente accompagnati da minacce credibili di serio danneggiamento.\nLegalit\u00e0.\nDiversi paesi mantengono legale la violenza domestica oppure non hanno adottato misure per vietarne l'accaduto, la maggior parte a maggioranza musulmana, fra cui alcuni dei paesi considerano la disciplina delle mogli come un diritto del marito, ad esempio In Iraq.\nLa violenza sulle donne talvolta \u00e8 giustificata dalle donne stesse, ad esempio il 60% delle donne del Mali afferma che i mariti abbiano il diritto di usare la violenza a scopo correttivo. Invece in Afghanistan il 92% delle donne afferma che i mariti abbiano il diritto di usare la violenza, e il risultato della statistica afghana risulta favorevole alla violenza indipendentemente dal livello di istruzione delle donne a cui \u00e8 stato chiesto.\nIdentikit del maltrattante.\nBench\u00e9 i mass media tendano ancora oggi a descrivere la modalit\u00e0 d'azione del maltrattante come un \"raptus\", molti specialisti del settore concordano nel ritenere che non si tratti quasi mai di casi ascrivibili a una perdita momentanea di controllo. \nA livello psicologico, il maltrattante \u00e8 spesso identificato come un narcisista maligno, ovvero con una persona che ha tratti antisociali, paranoici e sadici del disturbo di personalit\u00e0. Il narcisismo maligno infatti \u00e8 associato a molte forme di violenza quali il maltrattamento psicologico e fisico, l'abuso infantile, la molestia sessuale, lo stalking, nonch\u00e9 l'omicidio e il terrorismo. \nNon di rado, la relazione che il narcisista maligno instaura con la vittima \u00e8 di dipendenza affettiva.\nIl narcisista maligno si preoccupa di mantenere un'apparenza di rispettabilit\u00e0; per questo motivo cerca di crearsi un gruppo di complici, persone che riesce a convincere del suo valore e delle sue buone intenzioni. \nFattori di rischio.\nAlcuni fattori possono amplificare il rischio di violenza in quanto accentuano alcuni comportamenti che potrebbero restare latenti: per esempio la perdita del lavoro, l'uso di alcol o di droghe. Il Dipartimento di Psicologia, Seconda Universit\u00e0 degli Studi di Napoli con l\u2019Associazione Differenza Donna, Onlus ha elaborato un questionario per l'autovalutazione del rischio.\nLe indagini statistiche.\nUna delle problematiche principali dello studio sulla violenza intrafamiliare resta quello della valutazione dimensionale del fenomeno (a fronte della grande incidenza del numero oscuro).\nLa difficolt\u00e0 di pervenire ad una definizione comune del fenomeno della violenza domestica costituisce soltanto un aspetto: le differenze, talora molto spiccate presenti nelle stime proposte dalle fonti scientifiche, istituzionali, giornalistiche poggiano su un complesso di ragioni, fra le quali va annoverata la variet\u00e0 delle metodologie di indagine.\nVarie sono le fonti (sanitarie, di polizia, giudiziarie, statistiche, Centri antiviolenza, Telefono donna, etc.) dalle quali derivano le informazioni su cui si basano i diversi studi.\nIl punto di criticit\u00e0 di tali raccolte di informazioni, riguarda la completezza e l'attendibilit\u00e0 delle stesse, difatti la maggior parte delle stime riportate in letteratura sono il frutto di estrapolazioni operate su campioni non rappresentativi.\nAlcune casistiche riportano criticit\u00e0 nei dati specifiche. Ad esempio, nel caso delle violenze domestica perpetrata contro gli uomini, vi sono indizi che gli uomini siano pi\u00f9 restii a comunicare all'esterno tali violenze, anche con altri stessi uomini.\nLe indagini a campione.\nAlcune indagini - quali quelle realizzate dall'Istituto Nazionale di Statistica e/o da Enti di ricerca come il Censis - hanno optato per tecniche di campionamento casuale, volte alla rilevazione dei dati tramite \"survey\" condotte attraverso indagini telefoniche e interviste dirette di testimoni cosiddetti \"privilegiati\".\nPer procedere a tale tipologia di indagine agli operatori sono fornite le caratteristiche costitutive del campione (sesso, classi di et\u00e0, istruzione, traumi, etc..), nonch\u00e9 le istruzioni riguardanti il numero di persone da intervistare. L'obiettivo \u00e8 quello di ottenere un campione nel quale i sessi, i gruppi di et\u00e0 e tutte le altre caratteristiche specificate siano rappresentative - in termini proporzionali e con una variabilit\u00e0 pi\u00f9 ridotta possibile - rispetto alla popolazione di riferimento-\nI campioni sono \"indagati\" mediante le cosiddette \"inchieste di vittimizzazione\" o \"interviste confidenziali\" - a seconda che i soggetti siano le vittime o gli autori delle condotte in esame - tramite intervista anonima, telefonica o scritta (questionari strutturati).\nSpesso le fonti dei dati da analizzare derivano da dati raccolti dai Centri antiviolenza e dai Telefoni donna locali o nazionali. Tali Centri accolgono migliaia di donne che subiscono violenza, ma non sono rappresentativi rispetto ad una statistica trasversale sulla diffusione del fenomeno in quanto si riferiscono solo a quelle donne che chiedono aiuto alle associazioni.\nNel 2017 l'Associazione DiRe Donne in Rete contro la violenza, associazione nazionale che raccoglie 80 Centri antiviolenza in Italia, ha raccolto oltre 20.000 casi di donne che hanno subito una violenza, di cui l'80% di tipo domestico.\nPrevalenza.\nLa maggioranza degli studiosi concorda nell'attribuire un'estensione assai ampia a questa categoria di condotte violente.\nTutti i dati empirici confermano che, per una donna, il rischio di subire violenza da parte di un altro membro della famiglia \u00e8 mediamente assai pi\u00f9 elevato rispetto a quello di essere aggredita per strada da sconosciuti e si pu\u00f2 ritenere che episodi di violenza fisica di una certa seriet\u00e0 si verifichino, almeno una volta, nel 30% di tutti i nuclei familiari.\nIndagine a campione dell'ISTAT del 2006.\nL'indagine svolta nel 2006 dall'Istat \u00e8 dedicata al fenomeno della violenza fisica e sessuale contro le donne ed \u00e8 stata la prima indagine \"vittimologica\" completa per l'Italia. Tale indagine ha ottenuto un buon riscontro a livello mediatico e scientifico anche a livello internazionale.\nAttraverso questo studio si \u00e8 indagato il fenomeno all'origine e, quindi, indipendentemente dal legame affettivo, familiare o parentale con l'autore dell'atto violento, tramite la scelta metodologica del cosiddetto \"campionamento a quote\".\nL'indagine si \u00e8 svolta tramite l'intervista telefonica a donne comprese tra 16 e 70 anni, su un campione complessivo di 25.000 donne.\nI risultati dell'indagine, rielaborati su base statistica, quantificano la dimensione in Italia in:\nL'analisi fornisce alcuni raffronti tra violenza avvenuta all'interno della famiglia ed evento violento attribuito a \"sconosciuti\":\nDa un punto di vista territoriale il Centro Italia ed il Nord-est e le aree di grande urbanizzazione presentano i tassi pi\u00f9 elevati di molestie rispetto a Sud e Isole.\nIndagine a tappeto dell'Osservatorio nazionale violenza domestica (ONVD) del 2006.\nUn'indagine del 2006, anche se riferita alla sola provincia di Verona (popolazione al 2006 pari a 870.122 persone - fonte ISTAT), ha analizzato il fenomeno della violenza domestica in un determinato arco cronologico.\nQuesti i risultati:\nPer quanto riguarda le ipotesi di reato formulate in sede penale, questi sono stati i risultati:"}
{"id": "1371155", "revid": "289247", "url": "https://it.wikipedia.org/wiki?curid=1371155", "title": "I fatti di Loudun", "text": ""}
{"id": "1371158", "revid": "1498232", "url": "https://it.wikipedia.org/wiki?curid=1371158", "title": "Fiat Panda Hydrogen", "text": "La Fiat Panda Hydrogen \u00e8 un prototipo avanzato di automobile ad emissioni zero, realizzato dalla casa torinese, nel 2005, con il sostegno dei Ministeri della Ricerca e dell'Ambiente.\nLo sviluppo avanzato di questo modello avviene all'interno del progetto \"Zero Regio\", finanziato dalla Commissione europea, in attuazione del \"VI Programma Quadro\", con lo scopo di promuovere la mobilit\u00e0 a basso impatto ambientale.\nLa sperimentazione, affidata alle concept car di FIAT e DaimlerChrysler, \u00e8 attuata nelle due citt\u00e0 campione di Francoforte e Mantova; in quest'ultima viene verificata la funzionalit\u00e0 quotidiana della vettura FIAT attraverso i tre prototipi messi a disposizione dell'Amministrazione Comunale.\nLa vettura.\nLa Fiat Panda Hydrogen \u00e8 stata costruita sulla base telaistica della coeva \"Panda 4x4\" di normale produzione e come tale si presenta esteticamente, mentre le differenze tecniche rispetto al modello di serie sono enormi.\nDal punto di vista tecnico \u00e8 la naturale erede delle due \"concept-car\" \"Seicento H2\", realizzate nel 2001 e nel 2003.\nIl prototipo \u00e8 mosso da un motore elettrico alimentato dalla corrente prodotta da celle a combustibile (\"fuel cell\") di tipo \"PEM\" (acronimo di \"Proton Exchange Membrane\", ovvero membrana a scambio di protoni) ancorate al pianale. In dette \"fuel cell\" vengono immessi idrogeno e ossigeno che, combinandosi, generano energia elettrica e producono acqua come prodotto di scarico.\nL'idrogeno viene attinto da un serbatoio posto della parte posteriore del veicolo in luogo del normale serbatoio di benzina, mentre l'aria viene insufflata da un compressore, situato nel vano motore, che l'attinge dall'esterno.\nL'energia elettrica \u00e8 inviata all'apparato elettronico di potenza che la trasmette al motore, mentre l'acqua prodotta viene espulsa da un tubo di scarico fuoriuscente all'altezza del pianale.\nI tre prototipi \"Panda Hydrogen\", regolarmente omologati per la circolazione, sono stati acquistati dalla Regione Lombardia con un costo per esemplare di circa 400\u00a0000 Euro, dei quali 250\u00a0000 occorrenti per la costruzione delle sole celle PEM.\nLa guida.\nDopo aver inserito il contatto occorre attendere il settaggio del sistema e, in particolare, la messa a regime automatica del compressore d'aria, segnalata da un leggero ronzio. L'operazione dura circa 10 secondi.\nPer avviare la marcia, occorre ruotare la manopola circolare che sostituisce la leva del cambio nella posizione \"D\" (\"drive\").\nIl moto \u00e8 simile alle normali automobili elettriche, fatta eccezione per un leggero ritardo di risposta in accelerazione, probabilmente dovuto al tempo di produzione dell'energia da parte delle celle.\nLa marcia \u00e8 fluida e silenziosa: il leggero fruscio viene coperto da un ritorno acustico del rotolamento sull'asfalto degli pneumatici, causato dalla scarsa insonorizzazione del fondo vettura, dovuta all'installazione ancora artigianale delle celle PEM.\nLa collocazione delle celle produce un rialzamento del pavimento interno (circa 7\u00a0cm) che riduce sensibilmente l'abitabilit\u00e0 interna verticale e l'altezza minima del corpo vettura dal suolo.\nDispositivi di sicurezza.\nOltre alla normale strumentazione, la vettura \u00e8 dotata di uno schermo tattile sul quale il sistema informatico della vettura fornisce i principali parametri di funzionamento come la pressione dell'idrogeno nel serbatoio, le temperature di esercizio, la potenza elettrica erogata e il funzionamento di ciascuna delle 384 celle PEM.\nSono anche installati un sensore di concentrazione di idrogeno del tipo \"power knowz\", posto nella parte posteriore dell'abitacolo, ed una sorta di \"scatola nera\" che registra i dati di funzionamento, periodicamente scaricati e valutati dai tecnici.\nIl serbatoio cilindrico \u00e8 costruito in materiale composito termoplastico e fibra di carbonio, collaudato per pressioni superiori a 900 bar, ovvero quasi tre volte la pressione massima d'esercizio prevista di 350 bar.\nSia il serbatoio che il circuito di distribuzione dell'idrogeno sono dotati di varie valvole di sicurezza.\nPrestazioni.\nLa vettura \u00e8 in grado di raggiungere una velocit\u00e0 massima di 150\u00a0km/h che, sui prototipi, viene prudenzialmente autolimitata a 130\u00a0km/h.\nIl consumo di idrogeno calcolato dai tecnici Fiat \u00e8 di circa 10-11 g/km, ma dalle prime esperienze su percorso stradale sembra che la vettura esprima un consumo inferiore, pari a circa 8-9 g/km. L'autonomia prevista dalla casa \u00e8 di circa 200\u00a0km."}
{"id": "1371167", "revid": "339392", "url": "https://it.wikipedia.org/wiki?curid=1371167", "title": "Traffico di clandestini", "text": ""}
{"id": "1371170", "revid": "46931", "url": "https://it.wikipedia.org/wiki?curid=1371170", "title": "Mafia coreana", "text": ""}
{"id": "1371172", "revid": "118834", "url": "https://it.wikipedia.org/wiki?curid=1371172", "title": "L'apetta giulia e la signora vita", "text": ""}
{"id": "1371174", "revid": "118834", "url": "https://it.wikipedia.org/wiki?curid=1371174", "title": "L'apetta Giulia e la Signora Vita", "text": ""}
{"id": "1371176", "revid": "110157", "url": "https://it.wikipedia.org/wiki?curid=1371176", "title": "Cyfrowy Polsat", "text": "Cyfrowy Polsat \u00e8 una piattaforma televisiva polacca del gruppo Polsat; trasmette anche servizi di pay tv.\nStoria.\nLa piattaforma inizi\u00f2 nel 1999 come Polsat 2 Cyfrowy, ma nel 2002 fu rinominata Cyfrowy Polsat.\nCyfrowy Polsat trasmette in digitale sui satelliti Hot Bird, posizionati a 13\u00b0 est.\nAttualmente Cyfrowy Polsat \u00e8 la pi\u00f9 grande piattaforma per la tv a pagamento in Polonia con 3.557.888 di abbonati attivi - dati al giorno 30.09.2012. Pacchetto FAMILIJNY - 2.756.402, pacchetto MINI 801.486. ARPU per pacchetto FAMILIJNY 47,10 z\u0142 (circa 10,35 euro); per pacchetto MINI 13,40 z\u0142 (circa 3,12 euro)."}
{"id": "1371179", "revid": "287204", "url": "https://it.wikipedia.org/wiki?curid=1371179", "title": "Classe L\u00fctjens", "text": "La classe L\u00fctjens \u00e8 stata costruita nel cantiere Bath Iron Works del Maine negli Stati Uniti con delle modifiche, fatte su richiesta tedesca, rispetto alla classe Charles F. Adams:\nLe navi, dopo aver convertito negli anni settanta i bruciatori delle caldaie da nafta a gasolio ed aver riammodernato e computerizzate la centrale di tiro del missili Tartar hanno subito ulteriori ammodernamenti negli anni ottanta, quando sono state riammodernate e totalmente computerizzate anche le centrali di tiro dei cannoni e negli anni novanta quando sono state equipaggiate con missili RAM. Quest'ultimo ha finalmente fornito un sistema di protezione antimissile ravvicinato. Le navi di questa classe sono state per decenni l'unica risorsa della marina tedesca in termini di difesa d'area, essendo le altre navi equipaggiate con il pi\u00f9 limitato sistema NATO Sea Sparrow. La loro sostituzione \u00e8 finalmente avvenuta con le fregate F-124 Sachsen, equipaggiate con lanciamissili Mk 41 VLS e radar di nuova generazione. Con la loro messa in disarmo per la marina tedesca \u00e8 finita l'era della propulsione a vapore."}
{"id": "1371181", "revid": "767487", "url": "https://it.wikipedia.org/wiki?curid=1371181", "title": "Cortesie per gli ospiti (film)", "text": "Cortesie per gli ospiti (\"The Comfort of Strangers\") \u00e8 un film del 1990 diretto da Paul Schrader e sceneggiato da Harold Pinter, adattamento cinematografico dell'omonimo romanzo del 1981 di Ian McEwan. Fanno parte del cast Christopher Walken, Rupert Everett, Natasha Richardson ed Helen Mirren.\n\u00c8 stato presentato fuori concorso al 43\u00ba Festival di Cannes.\nTrama.\nColin e Mary, una coppia inglese, sono in vacanza a Venezia, dopo esserci stati due anni prima, per decidere il futuro della loro relazione. Una notte, mentre cercano un ristorante ancora aperto, si perdono tra le calli della citt\u00e0, incontrano Robert, un uomo elegante e misterioso che li invita a seguirlo in un bar. Tra un bicchiere di vino e l'altro, Robert racconta alcuni episodi della sua infanzia, dominata da un padre-padrone violento, e di come ha conosciuto sua moglie Caroline.\nUna volta usciti dal bar, Mary si sente male e, disorientati, i due inglesi passano la notte all'aperto. Il mattino seguente, incontrano nuovamente Robert in piazza San Marco, che li invita come ospiti nel suo splendido palazzo affinch\u00e9 possano riposarsi. I due si risvegliano in una camera da letto senza i propri vestiti e gliene vengono dati dei nuovi. Mary conosce Caroline, perennemente afflitta da un male alla schiena, che le confessa di essere rimasta ad osservare lei e Colin mentre dormivano, mentre, rimasti soli, Robert d\u00e0 a Colin un pugno allo stomaco, senza per\u00f2 che questi reagisca. Colin e Mary tornano nella loro stanza d'albergo, dove passano una notte d'amore. Il giorno dopo, in spiaggia, Mary confessa al suo compagno di aver visto sulla scrivania di Robert una sua fotografia scattata di nascosto giorni prima e Colin le racconta allora dell'episodio del pugno.\nTerminata la vacanza, Colin e Mary sono curiosi di fare un'ultima visita a Robert e Caroline, che nel frattempo si stanno preparando a lasciare la loro residenza per trasferirsi in Canada. Rimasta da sola con Mary, Caroline le racconta che gode quando suo marito le usa violenza durante l'amplesso, cosa che ha portato i due nel corso degli anni a estremizzare le loro pratiche sadomasochiste fino a causare la rottura della schiena di Caroline. Le offre una bevanda drogata per paralizzarla e le mostra una stanza tappezzata di foto di Colin, dove i due fantasticavano durante i loro rapporti sessuali. Quando Colin torna, si accorge che Mary \u00e8 stata drogata e chiede di chiamare un medico, ma Robert lo uccide tagliandogli la gola mentre \u00e8 baciato da Caroline. Una volta ripresa, Mary denuncia il fatto alla polizia che rintraccia e arresta i due coniugi, pur senza riuscire a trovare un movente ragionevole con cui spiegare ogni loro azione.\nDistribuzione.\nIl film \u00e8 stato presentato in anteprima il 21 maggio 1990 fuori concorso al Festival di Cannes, come film di chiusura della manifestazione. \u00c8 stato distribuito nelle sale cinematografiche britanniche dalla Rank Organisation a partire dal 30 novembre 1990 e in quelle italiane da Penta Distribuzione a partire dal 22 agosto 1991.\nAccoglienza.\nCritica.\nPer il critico Giovanni Grazzini: \u00abLa Venezia del film, colta nelle sue struggenti tinte giallo-arancio e nell'angoscia dei suoi labirinti, \u00e8 una delle pi\u00f9 affascinanti che si siano viste sullo schermo, cornice e personaggio essa stessa della storia scritta da un Pinter in stato di grazia\u00bb."}
{"id": "1371182", "revid": "287204", "url": "https://it.wikipedia.org/wiki?curid=1371182", "title": "Classe Perth (cacciatorpediniere)", "text": "La classe Perth \u00e8 il nome dato dalla marina australiana per i suoi cacciatorpediniere della classe Adams. Le navi, costruite negli Stati Uniti nel cantiere di Bay City in Michigan con alcune modifiche rispetto alle stesse unit\u00e0 in servizio nella US Navy, sono state le prime unit\u00e0 missilistiche in servizio nella marina australiana.\nLe modifiche hanno riguardato la sostituzione dei missili ASROC con i missili di fabbricazione australiana Ikara, mentre per quanto riguarda lo scafo c'\u00e8 stata la costruzione di due ampie tughe tra i fumaioli per il sistema ASW Ikara. Gli Ikara, missili di costruzione e progettazione nazionali, erano piccoli aeroplani a razzo armati di un siluro, e hanno fornito una capacit\u00e0 di intervento a lungo raggio che in precedenza non esisteva, con oltre 20\u00a0km di gittata. La rampa di lancio ha previsto un deposito al suo servizio prima inesistente (tutti gli ASROC erano sul ponte), sottocoperta e al centro nave.\nDopo la consegna le unit\u00e0 hanno operato a fianco della VII Flotta americana durante la guerra del Vietnam, nella quale i cacciatorpediniere \"Perth\" e \"Hobart\" sono stati decorati dagli USA, mentre il cacciatorpediniere \"Brisbane\" ha anche partecipato nel 1991 alla guerra del golfo. Celebre l'incidente in cui venne coinvolto il secondo dei due, che sub\u00ec un attacco da parte di F-4 Phantom, che lo colpirono ripetutamente con missili Sparrow, uno dei quali fin\u00ec nel deposito missili Ikara, con risultati potenzialmente devastanti, ma la testata non esplose. Nel 1993 un'altra unita della classe Adams, dismessa dagli Stati Uniti, la \"USS Goldsborough (DDG-20)\" venne acquistata dall'Australia per ricavarne pezzi di ricambio per le altre. Nel frattempo vennero sbarcati i missili Ikara mentre i CIWS Vulcan Phalanx vennero installati in due esemplari a centro nave."}
{"id": "1371183", "revid": "11407503", "url": "https://it.wikipedia.org/wiki?curid=1371183", "title": "Polsat Cyfrowy", "text": ""}
{"id": "1371184", "revid": "1437331", "url": "https://it.wikipedia.org/wiki?curid=1371184", "title": "Pompa a immersione", "text": "La pompa a immersione \u00e8 una pompa idraulica che viene installata all'interno del serbatoio del fluido (immersione), il quale non necessita pertanto di sistemi di ritenuta come ad esempio valvole per il pescaggio, che vengono talvolta sostituite da speciali pompe autoadescanti (esterne).\nLe pompe a immersione servono per far risalire i liquidi in superficie.\nLa pompa conferisce energia al liquido pompato (portata x prevalenza x tempo), secondo le caratteristiche costruttive della pompa e in relazione ai bisogni dell'impianto. \nLe pompe utilizzano l'effetto centrifugo per movimentare il liquido e aumentarne la pressione. \nNella camera ermetica dotata di entrata ed uscita (coclea o voluta) vi \u00e8 una girante. \nLa girante converte l'energia meccanica in energia cinetica."}
{"id": "1371187", "revid": "1745361", "url": "https://it.wikipedia.org/wiki?curid=1371187", "title": "Night club", "text": "Il night club (traducibile in \"circolo notturno\" e spesso detto semplicemente club o in italiano nella forma abbreviata night) \u00e8 un locale notturno caratterizzato da un'atmosfera soffusa e musica generalmente dal vivo. Solitamente vi si possono consumare bevande alcoliche ed \u00e8 possibile ballare.\nLa differenza con i bar e i pub sta nella presenza della musica dal vivo o di un disc jockey e di una pista da ballo. Inoltre, bar e pub sono principalmente dei punti di ristoro e socializzazione, mentre i night club si concentrano pi\u00f9 sull'intrattenimento dell'avventore. La differenza con la discoteca \u00e8 pi\u00f9 labile, tanto che in inglese i due termini sono trattati come sinonimi. Nell'accezione italiana tuttavia il night club \u00e8 in genere di dimensioni inferiori rispetto alla discoteca, e dall'atmosfera pi\u00f9 raccolta.\nI generi musicali che si incontrano oggi in un locale notturno vanno dal jazz allo swing dallo smooth jazz al cool jazz dalla salsa all'house al rap, anche se alcuni momenti della serata possono essere dedicati al cosiddetto \"ballo della mattonella\".\nL'epoca d'oro in Italia.\nL'epoca d'oro dei night in Italia risale agli anni cinquanta e continu\u00f2 fino ai primi anni sessanta. In quel periodo erano spesso locali molto eleganti, con un servizio impeccabile e orchestre di prima qualit\u00e0 come quelle di Renato Carosone, Marino Marini, Bruno Quirinetta, Gastone Parigi, Peter Van Wood, Franco e i G5, Bruno Martino, Marino Barreto Jr., Riccardo Rauchi, (con i cantanti Sergio Endrigo e Riccardo Del Turco), Peppino Di Capri, Fred Bongusto, Guido Pistocchi e molte altre. I complessi pi\u00f9 noti avevano sempre come supporto quella che veniva chiamata \"la seconda orchestra\", il cui compito era di aprire e chiudere la serata e accompagnare i numeri di variet\u00e0. Le attrazioni venivano scritturate dai celebri Lido di Parigi e Folies Bergere, sempre di Parigi. Ai clienti si richiedeva un abbigliamento adeguato, lo champagne era d'obbligo e i conti alla fine della serata erano anch'essi all'altezza.\nI night club in Italia.\nDal 1946 al 1964 i night club offrivano un genere di intrattenimento che affascin\u00f2 la borghesia negli anni del \"boom\" economico e rappresentarono una stagione irripetibile di risorse artistiche, sia musicali che di variet\u00e0 sino alla fine degli anni settanta. Poi verso i primi anni ottanta questo tipo di locali inizi\u00f2 a scomparire.\nI pi\u00f9 rinomati erano:"}
{"id": "1371189", "revid": "339392", "url": "https://it.wikipedia.org/wiki?curid=1371189", "title": "Classe Perth", "text": ""}
{"id": "1371193", "revid": "1652635", "url": "https://it.wikipedia.org/wiki?curid=1371193", "title": "Dissing", "text": "Dissing, o Beef, \u00e8 un termine di slang afroamericano derivante dalla parola \"disrespecting\" (mancare di rispetto). L'utilizzo di questa espressione si \u00e8 diffuso a livello internazionale anche nei paesi di lingua non inglese, soprattutto in ambito musicale.\nStoria e canzoni.\nLa prima volta che venne registrato il termine \"diss\" fu all'interno della canzone di LL Cool J intitolata \"I Can't Live Without My Radio\", nel 1985: \"Some jealous knuckleheads might try to diss\".\nPer quanto riguarda la musica hip hop, vengono definiti diss song o diss track brani che hanno il principale scopo di offendere, prendere in giro o criticare una persona o un gruppo di persone specifiche. Tali canzoni sono generalmente il risultato delle dispute e delle rivalit\u00e0 che spesso intercorrono fra gli appartenenti al movimento hip hop, come quella fra Tupac Shakur e The Notorious B.I.G., fra Eazy-E e Dr. Dre, Nas e Jay-Z, fra la G-Unit e The Game.\nL'esempio di dissing pi\u00f9 celebre \u00e8 probabilmente quello sopraccitato tra The Notorious B.I.G. e Tupac Shakur che, con la famosissima \"Hit 'Em Up\", aveva ricoperto d'insulti il rivale. La contesa si era trasformata in una faida tra i clan dei due artisti, culminata con la loro morte in due sparatorie."}
{"id": "1371194", "revid": "31857", "url": "https://it.wikipedia.org/wiki?curid=1371194", "title": "Richard Franklin Lennox Thomas Pryor III", "text": ""}
{"id": "1371195", "revid": "287204", "url": "https://it.wikipedia.org/wiki?curid=1371195", "title": "Processo figlio", "text": "Un processo figlio, in informatica, \u00e8 un processo che \u00e8 stato creato da un altro processo, detto processo padre. \nSistemi Unix e Unix-like.\nNei sistemi operativi Unix e Unix-like un processo figlio \u00e8 creato (usando la chiamata di sistema fork) come un duplicato del processo padre, da cui eredita una copia di molti degli attributi del process control block, tra cui ad esempio i descrittori di file e la directory corrente. In seguito il processo figlio pu\u00f2 sovrapporre a s\u00e9 stesso un programma diverso usando la chiamata di sistema exec. \nCi\u00f2 permette di organizzare i processi del sistema in una gerarchia, in cui ogni processo (ad eccezione di quello alla radice della gerarchia, init) ha un processo padre e zero o pi\u00f9 processi figli."}
{"id": "1371198", "revid": "1543377", "url": "https://it.wikipedia.org/wiki?curid=1371198", "title": "Fanfare (decoy)", "text": "Il sistema T-Mk 6 Fanfare \u00e8 un sonar decoy filabile sviluppato dopo la seconda guerra mondiale dalla US Navy. Il sistema produce un rumore simile alle eliche di una nave."}
{"id": "1371209", "revid": "1543377", "url": "https://it.wikipedia.org/wiki?curid=1371209", "title": "Arif", "text": "Gli Arif sono un'organizzazione criminale turca che opera a sud di Londra, coinvolta nel traffico di armi, traffico di droga e altre attivit\u00e0 criminali sin dagli anni settanta.\nIl gruppo \u00e8 stato guidato dai fratelli Dennis e Mehmet Arif fino alla loro cattura e condanna per rapina a mano armata nel maggio del 1991.\nBekir Arif, conosciuto come \"The Duke\" (il Duca), uno dei sette fratelli della famiglia Arif, \u00e8 stato condannato a 23 anni per traffico di eroina nel 1999. Un altro fratello, Dogan, \u00e8 stato descritto come il reggente della famiglia negli anni 2000."}
{"id": "1371219", "revid": "78273", "url": "https://it.wikipedia.org/wiki?curid=1371219", "title": "Night-club (luogo)", "text": ""}
{"id": "1371220", "revid": "1305772", "url": "https://it.wikipedia.org/wiki?curid=1371220", "title": "Nicola Scardicchio", "text": "Biografia.\nNicola Scardicchio si \u00e8 diplomato in musica corale, direzione di coro, composizione e direzione d'orchestra presso il Conservatorio \"Niccol\u00f2 Piccinni\" di Bari, sotto la guida (per la composizione) di Armando Renzi, Francesco d'Avalos, Raffaele Gervasio, Fernando Sarno e dell'allora direttore dell'istituto, il compositore milanese Nino Rota. Si \u00e8 inoltre laureato in lettere presso l'Universit\u00e0 degli Studi di Bari con una tesi su Gustav Mahler.\nGrazie a Nino Rota, del quale \u00e8 stato diretto allievo negli anni settanta, la sua formazione musicale ha avuto modo di perfezionarsi ulteriormente sotto la guida del compositore russo Igor' F\u00ebdorovi\u010d Stravinskij, da cui ha preso lezioni di composizione a Venezia. Ha maturato gli aspetti filosofici del mestiere di musicista attraverso la frequentazione con il musicologo Fedele D'Amico e con il direttore d'orchestra e compositore statunitense Leonard Bernstein, mentre per lo sviluppo della sua estetica musicale significativi sono stati i rapporti con i compositori Mario Castelnuovo-Tedesco, Gian Francesco Malipiero, Bruno Maderna, Virgilio Mortari, Luciano Berio e con i pianisti Vincenzo Vitale e Arturo Benedetti Michelangeli\nIl rapporto diretto con alcuni esponenti dell'ambiente intellettuale romano del tempo, come gli scrittori Pier Paolo Pasolini e Alberto Moravia, il classicista ed autore di libretti d'opera Vinci Verginelli, i pittori Giorgio De Chirico e Fabrizio Clerici, i registi Luchino Visconti e Federico Fellini, la sceneggiatrice Suso Cecchi D'Amico e l'attrice Laura Betti, \u00e8 stato fonte di importanti suggestioni culturali poi riversate nella propria musica. Nella conoscenza e nella soluzione delle problematiche musicali legate alla vocalit\u00e0, per il compositore ha avuto un ruolo chiave il rapporto con i soprani Antonietta Stella, Maria Callas, Virginia Zeani, Renata Tebaldi e con il basso Nicola Rossi-Lemeni.\nNicola Scardicchio ha inoltre compiuto studi in direzione d'orchestra sotto la guida di Franco Ferrara e di Fernando Previtali. Per alcuni anni \u00e8 stato assistente di Francesco Molinari Pradelli ed ha diretto in Italia e all'estero opere e concerti sinfonici con un repertorio che spazia da Claudio Monteverdi ai contemporanei. Fra le principali esperienze come direttore d'orchestra possono citarsi la produzione del Teatro Stabile di Genova de \"La donna serpente\" di Carlo Gozzi, l'opera \"I due Timidi\" di Nino Rota, diretta nel 1998 per la Stagione Lirica del Teatro Petruzzelli di Bari, l'oratorio per coro e orchestra \"Il Natale degli innocenti\" di Nino Rota diretto a Napoli nel 2000 per la stagione concertistica del Centro di Musica Antica 'Piet\u00e0 dei Turchini' di Napoli.\nDal 1978 ha svolto attivit\u00e0 di insegnamento presso i conservatori \"Umberto Giordano\" di Foggia e \"Niccol\u00f2 Piccinni\" di Bari, dove dal 1983 \u00e8 titolare della cattedra di \"Storia della musica ed estetica musicale\" e dove per alcuni anni \u00e8 stato Direttore del Corso Superiore Sperimentale di Avviamento al teatro lirico. Ha anche svolto il ruolo di \"tutor\" in Italia per il dipartimento di musica del Massachusetts Institute of Technology tra il 1993 e il 1997.\nHa composto e compone musica di vari generi: opere liriche, balletti, musica sacra, musica da camera, musica sinfonica, musiche di scena per il teatro. Con altri musicisti fa parte di quella che ormai \u00e8 riconosciuta come la Scuola Barese, direttamente collegata all'esempio e alla lezione di Nino Rota, Armando Renzi e Raffaele Gervasio dei quali porta avanti la lezione artistica.\nFa parte del comitato scientifico dell'archivio Nino Rota presso la Fondazione Giorgio Cini di Venezia e si occupa dell'edizione critica delle opere del compositore. Ha collaborato anche alle incisioni discografiche delle opere di Nino Rota, tra gli altri, con i direttori d'orchestra Gianluigi Gelmetti, Riccardo Muti e con la pianista Danielle Laval. Il suo rapporto con Rota \u00e8 all'origine della partecipazione ai film \"Zwischen Kino und Konzert-Der Komponist Nino Rota \" di Vassili Silovic e \"Un maestro della musica\" di Andreas Morell. Nel 2003, su incarico del Teatro La Fenice di Venezia, ha revisionato e orchestrato l'opera scritta da Nino Rota da bambino (1924-1925), \"Il principe porcaro\", inedita e recuperata tra le carte dell'archivio custodito presso la Fondazione Giorgio Cini di Venezia..\nHa pubblicato saggi musicologici su Nino Rota, Sergej Sergeevi\u010d Prokof'ev, Ludwig Van Beethoven, Gustav Mahler, Hugo Wolf, Igor Stravinskij, Arnold Sch\u00f6nberg, Carl Orff e Claude Debussy.\n\u00c8 uno dei fondatori del Coro Harmonia dell'Universit\u00e0 di Bari, nonch\u00e9 fondatore e direttore stabile del \"Rota Ensemble\"\nNel 2005 ha ricevuto il premio alla carriera \"GET - Centro per la Ricerca e la Didattica dell'Immagine\"."}
{"id": "1371222", "revid": "729019", "url": "https://it.wikipedia.org/wiki?curid=1371222", "title": "Processo padre", "text": "Un processo padre, in informatica, \u00e8 un processo che ha creato uno o pi\u00f9 processi figli.\nSistemi Unix e Unix-like.\nNei sistemi operativi Unix e Unix-like ogni processo \u00e8 creato quando un altro processo esegue la chiamata di sistema fork(), eccetto che per il processo avente PID 0 (detto lo \"swapper\") che \u00e8 speciale e viene creato all'avvio del sistema. Il processo che invoca \"fork()\" \u00e8 detto \"processo padre\", mentre il nuovo processo \u00e8 detto \"processo figlio\". Ciascun processo (eccetto il processo con PID 0) ha un processo padre, e pu\u00f2 avere zero o pi\u00f9 processi figli.\nIl kernel identifica ogni processo tramite il suo PID. All'avvio processo con PID 0 crea un nuovo processo tramite una chiamata a \"fork()\". Questo nuovo processo, conosciuto come init, ha PID 1 ed \u00e8 l'antenato di tutti gli altri processi del sistema.\nQuando un processo figlio termina la sua esecuzione invocando la chiamata di sistema exit, o per aver causato un errore fatale, oppure in seguito alla ricezione di un segnale di terminazione (SIGTERM o SIGKILL), il suo exit status viene ritornato al sistema operativo. Il processo padre viene quindi informato della terminazione del processo figlio tramite un segnale SIGCHLD, e pu\u00f2 quindi procedere a recuperare l'\"exit status\" del figlio tramite la chiamata di sistema wait. Se il processo padre non recupera l'\"exit status\" del figlio, quest'ultimo diventa un processo zombie.\nUn processo padre pu\u00f2 a sua volta terminare prima dei propri processi figli: in questo caso essi diventano processi orfani, e vengono adottati da \"init\"."}
{"id": "1371227", "revid": "1573940", "url": "https://it.wikipedia.org/wiki?curid=1371227", "title": "Aporia crataegi", "text": "La pieride del biancospino (Aporia crataegi ()) \u00e8 un lepidottero della famiglia Pieridae.\nDescrizione.\nAdulto.\nLe nervature alari sono rilevate e marcatamente nere nei maschi; sono invece marroni nelle femmine (spesso di dimensioni maggiori dei maschi). Gli apici delle ali sono lievemente squamati, in particolar modo nelle femmine. Le ali tendono a diventare trasparenti via via che l'et\u00e0 aumenta. Le nervature alla base delle ali, sia anteriori, sia posteriori, ricordano delle \"ali ridotte\".\nL'apertura alare va dai 6 ai 7,5\u00a0cm.\nGli adulti possono assumere grandi quantit\u00e0 di liquidi dal terreno umido.\nUova.\nLe uova si rinvengono tra giugno e luglio, in raggruppamenti posizionati sulla pagina superiore delle foglie.\nLarva.\nRinvenibili tra luglio e maggio dell'anno successivo, questi bruchi, gregari, trascorrono l'inverno in uno spesso involucro serico.\nSono grigi e pelosi, con un dorso nero contraddistinto da ampie linee bruno-rossicce.\nPupa.\nLa pupa o crisalide \u00e8 giallastra e succinta sulle piante ospiti.\nDistribuzione e habitat.\nSi rinviene in luoghi fioriti di campagna, soprattutto in collina. Un tempo la si poteva notare anche in zone pianeggianti, ma negli ultimi decenni si \u00e8 avuta una tendenza al progressivo ritiro verso zone di quota pi\u00f9 elevata.\n\u00c8 una specie paleartica, diffusa in tutta l'Europa centro-meridionale, Africa mediterranea e Asia temperata fino a raggiungere le coste della Corea e del Giappone.\nConservazione.\n\u00c8 considerata minacciata nei Paesi Bassi, vulnerabile in Lussemburgo (dove forse \u00e8 estinta) e in Norvegia. Viene protetta in Lussemburgo e parte dell'Austria. Non presente nelle Isole Britanniche, si sta ritirando progressivamente dal nord della Francia.\n\u00c8 ben distribuita in tutta la penisola e in Sicilia; \u00e8 invece assente in Sardegna e in Corsica.\nBiologia.\nPeriodo di volo.\nGli adulti volano tra maggio e luglio.\nFascia altimetrica.\nDal livello del mare fino a 2000 metri di quota.\nAlimentazione.\nIl bruco si alimenta su Rosaceae legnose come \"Spiraea\" e \"Prunus\". Talvolta parassita di frutteti nelle zone meridionali."}
{"id": "1371233", "revid": "1013865", "url": "https://it.wikipedia.org/wiki?curid=1371233", "title": "Leon Gast", "text": "Attivo per decenni prevalentemente nel campo del documentario, nel 1997 Gast vinse l'Oscar per il miglior documentario con \"Quando eravamo re\", che ricostruisce l'incontro di pugilato tra Muhammad Ali e George Foreman avvenuto a Kinshasa nel 1974."}
{"id": "1371236", "revid": "287204", "url": "https://it.wikipedia.org/wiki?curid=1371236", "title": "Sonata per pianoforte n. 15 (Beethoven)", "text": "La sonata per pianoforte n. 15 in re maggiore, op. 28, \u00e8 una delle composizioni per pianoforte pi\u00f9 note di Ludwig van Beethoven.\nIl titolo \"Pastorale\", come in altre sonate, non \u00e8 stato attribuito dall'autore; poco tempo dopo la sua prima pubblicazione, una nuova edizione aggiunse per l'appunto il titolo \"Sonata Pastorale\", per via della dolce melodia ricorrente nel Rond\u00f2 finale.\n\u00c8 strutturata in quattro movimenti:\nAnalisi del Primo movimento.\nIl Primo movimento della quindicesima sonata per pianoforte di Beethoven (il numero dell'opera \u00e8 28) \u00e8 un \"\u201dAllegro\u201d\" in tempo tre quarti nella tonalit\u00e0 di base di re maggiore. La struttura formale \u00e8 quella della forma-sonata: Esposizione \u2013 Sviluppo \u2013 Ripresa.\nEsposizione.\nIl Tema principale, una delicata linea melodica prima discendente e poi ascendente, \u00e8 esposto nella tonalit\u00e0 di base (re maggiore) in otto regolari battute diviso in due semifrasi: domanda \u2013 risposta. Notevole \u00e8 il basso bordone iniziale (un pedale di tonica, sulla nota re) ripetuto ininterrottamente per 24 battute. [batt. 1 \u2013 10]\nQuesta idea viene ripetuta senza grandi variazioni nell'ottava superiore (battute 11 -20). A misura 21 inizia la Codetta del tema a cui fa seguito alcuni episodi intermedi e la transizione al Secondo tema. In effetti questi episodi inerenti alle idee principali del movimento indicano che siamo gi\u00e0 in presenza di un certo sviluppo. Questa zona intermedia tra il primo e il secondo tema \u00e8 importante anche per il particolare trattamento armonico a cui viene sottoposto il materiale musicale.\nLa Codetta del tema (misure 21 \u2013 39) \u00e8 basata ancora sull'armonia della tonica (re maggiore) e sul pedale \u201cbasso bordone\u201d. Anche questa parte viene ripetuta con la linea melodica innalzata di una ottava. [batt. 21-29]. Particolari le continue anticipazioni sottolineate da sforzati tra una battuta e la successiva.\nS'inserisce quindi un episodio intermedio (o ponte modulante) formato da due frasi abbastanza simili da un punto di vista armonico (misure 40 \u2013 47 e misure 48 \u2013 62) e da una transizione finale (misure 62 \u2013 76) verso la Seconda idea.\nLa prima frase \u00e8 composta da due semifrasi (battute 40 \u2013 47), molto vicine al tema principale: sostanzialmente \u00e8 la stessa linea melodica del tema ma con movimento iniziale ascendente. L'armonia si sposta sulla sopradominante: nota si (con un iniziale settima di sopradominante minore). Questa nuova armonia \u00e8 rafforzata nella zona centrale dell'episodio (inizio della seconda semifrase) da un accordo di settima di mediante (ossia fa diesis minore settima che non \u00e8 altro che la dominante di si); inoltre l'episodio termina con una cadenza su un accordo di sopratonica (mi maggiore) di cui la nota si \u00e8 la sua dominante (la prima semifrase termina sulla dominante la).[batt. 40-47]\nIniziare la transizione al Secondo tema con la sopradominante, ossia \"\u2018\u2018passando attraverso la dominante della dominante della dominante\u2019\u2019\" (si \u2192 mi \u2192 la) per raggiungere nel secondo tema la dominante la maggiore, \u00e8 nella tradizione di quei tempi.\nSi prosegue quindi con la seconda frase (misure 48 \u2013 62) la cui impostazione armonica \u00e8 la stessa della prima frase, ma sono presenti gruppetti e scale di crome. Solo nel finale un prolungamento melodico rafforza per tre volte la cadenza sopratonica-sopradominante (si maggiore \u2192 mi maggiore). Ulteriore avvicinamento alla dominante (la maggiore).[batt. 52-62]\nInfine troviamo una transizione (anche questa formata da due semifrasi) pi\u00f9 accordale che melodica che conferma il processo delle quinte. Nella prima semifrase abbiamo un accordo di settima di dominante sul do diesis e un accordo di nona abbassata sul fa diesis; mentre nella seconda semifrase la nota pi\u00f9 bassa insiste sul do diesis (la quinta pi\u00f9 lontana dalla tonica fondamentale \u2013 re; ossia se mettiamo le quinte in successione abbiamo: la \u2013 mi \u2013 si \u2013 fa# - do#).[batt. 63-76]\nFinalmente a battuta 77 appare la Seconda idea. In realt\u00e0 \u00e8 un \u201cpresentire\u201d al tema, il tema vero e proprio appare 14 misure dopo. Queste 14 misure sono l'ultimo atto della progressione (o circolo) delle quinte. L'accordo iniziale sul do diesis maggiore \u00e8 il \"\u201dpunto di arrivo di tutto questo percorso che risale le dominanti, ossia il V (la) del V (mi) del V (si) del V (fa #) del V (do #)\u201d\". Questo accordo viene mantenuto stabile per 6 misure, quindi innalzando di un semitono la melodia si giunge al re che suggerisce la riaffermazione della dominate originaria, la maggiore; ambiente armonico definitivo (e quasi obbligatorio) per la seconda idea.[batt. 77-97]\nUn breve passaggio cadenzante (misure103 -108) formato da due terzine di crome e da una quintina di semicrome terminante sulla settima di dominante di mi maggiore, fa da codetta al tema. Segue quindi una ripresa della seconda idea con una codetta (misure 109 \u2013 135) che prepara l'entrata della coda finale dell\u2019Esposizione (misure 135 -163), nella prevista armonia sulla dominante, legata spiritualmente alla transizione delle misure 63 \u2013 76.[batt. 137-147]\nSviluppo.\nPrima che inizi lo Sviluppo l'Esposizione viene ripetuta integralmente. Lo Sviluppo si basa quasi esclusivamente sulla Prima idea. L'ambiente armonico e anche l'atmosfera \u00e8 quella della sottodominante (sol). Infatti Beethoven utilizza l'accordo di primo rivolto sulla tonica (re \u2013 per l'esattezza: re maggiore settima), all'inizio dello Sviluppo, per \u201cfarlo sentire\u201d come \u201cdominante della sottodominante'\u2019 e quindi modulare subito sul sol (armonia nella quale viene presentato il tema principale). \u00c8 da notare come il basso da fa diesis risolva sul sol, cio\u00e8 la sensibile che risolve sulla tonica per passaggio cromatico.[batt. 166-174]\n\"\u201dAnche in questa sezione Beethoven risale il circolo delle quinte\u201d\": sol minore \u2013 re maggiore \u2013 la minore \u2013 mi minore \u2013 si minore. Dal punto di vista tematico viene sfruttato, soprattutto nella parte finale dello Sviluppo, un inciso centrale della frase del tema, con un accompagnamento di crome che si scambia tra il basso e il canto.\nIl punto d'arrivo di questo ciclo armonico, il si minore, non \u00e8 altro che la relativa minore di re maggiore. Beethoven quindi insiste sulla dominante di si minore (fa diesis) facendo capire chiaramente di utilizzare il percorso tradizionale che porta alla tonica (re) attraverso la dominante (fa diesis) della relativa minore (si minore). A questo scopo enfatizzando al massimo questo procedimento propone per ben 38 misure un pedale di fa diesis (le ultime 30 sono basate interamente sull'accordo di fa diesis maggiore).\nRipresa.\nA misura 270 inizia la Ripresa preparata per\u00f2 alcune misure prima da una transizione i cui elementi principali sono: (1) una modulazione da maggiore a minore (da si maggiore a si minore); (2) un tema sussidiario ricavato dal tema principale; (3) un rallentamento (\"\u201dAdagio\u201d \") poco prima dell'apparizione del tema principale. Il tutto appare come \"\u201duna reminiscenza da grande distanza\u201d\".[batt. 275-287] \nLa Ripresa ripropone il tema principale come nell\u2019Esposizione; unica differenza nella ripetizione del tema (e della codetta) intervengono degli abbellimenti derivati dallo Sviluppo (vedere misure 280 \u2013 281 e 304 \u2013 310). Anche la transizione al secondo tema \u00e8 uguale alla ripresa ma con \u2018\u2018giro\u2019\u2019 armonico diverso in quanto il secondo tema deve essere riesposto nella tonica (re maggiore) e non nella dominante (la maggiore) come nell'Esposizione. Infatti nella conclusione della transizione al secondo tema (vedere le battute 338 \u2013 351) al posto del pedale di do diesis (nell'Esposizione) abbiamo un pedale di fa diesis. Cos\u00ec pure il preannuncio del secondo tema (battute 352 \u2013 365) \u00e8 armonizzato in fa diesis maggiore nella prima parte, mentre nella ripetizione la melodia si innalza di un semitono (sol) per raggiungere il finale re maggiore del secondo tema (dominante di sol; ma anche tonica fondamentale di tutto il movimento). Il passaggio cadenzale successivo (battute 378-383) e la ripresa del secondo tema (battute 384-479) sono ambientati nella tonica (re).\nLa Coda finale inizia a misura 412 ed ha la stessa linea melodica del corrispondente finale dell'Esposizione, ma come prevedono le regole della forma-sonata \u00e8 armonizzato sulla tonica. Chiude quindi un'ultima esposizione del tema fondamentale (misure da 439 alla fine) su un lungo pedale (21 misure) di tonica (re) e due accordi conclusivi: settima di dominante e tonica.\nAnalisi del Secondo movimento.\nIl Secondo movimento \u00e8 un \"\u201dAndante\u201d\" in tempo due quarti nella tonalit\u00e0 di base di re minore. La struttura formale \u00e8 ternaria; all'interno le varie sezioni sono binarie.\nPrima sezione.\nIl tema \u00e8 una melodia cantabile in contrasto con l'accompagnamento di semicrome staccate in tempo di marcia della mano sinistra; \u00e8 formato come al solito da due frasi: domanda e risposta. Caratteristica di questo tema \u00e8 l'instabilit\u00e0 tonale: l'inizio \u00e8 in re minore, dopo quattro battute modula in fa maggiore per chiudere improvvisamente in la minore. [batt. 1 -8]\nSegue, dopo la ripetizione del tema, un breve sviluppo (misure 10 \u2013 17) o anche codetta del tema, nella tonalit\u00e0 di la maggiore (dominante maggiore della tonica) a cui fa subito seguito la ripresa del tema (battuta 18) alla tonica (re minore) per chiudere la prima sezione subito dopo nella stessa tonalit\u00e0. Anche questa seconda parte viene ripetuta.\nSeconda sezione.\nL'episodio centrale \u00e8 in modo maggiore (re maggiore) \u00e8 pu\u00f2 essere paragonato ad un Trio. Il tema \u00e8 basato tutto su una figura a note ribattute seguita da una scaletta discendente sulle note dell'accordo di tonica.[batt. 25]\nLa frase del tema si chiude con una modulazione alla dominante (la maggiore); mentre la seconda parte (misure 34 \u2013 42) inizia con un accordo di settima di tonica (re maggiore 7a) per chiudere la Sezione sulla tonica maggiore (re maggiore).\nTerza sezione.\nLa sezione finale \u00e8 la ripresa del tema iniziale. Qui la ripetizione viene scritta per esteso \"\u2019'con fluenti arabeschi\u201d \" (formati da quartine di semicrome). La base armonica \u00e8 la stessa: inizia con la tonica minore (re minore) e termina con la dominante maggiore (la maggiore). Segue la codetta del tema con la ripresa del tema stesso come nella prima esposizione (misure 59 -72). Anche questa ripetizione del tema (misure 73 -80) \u00e8 cosparsa di abbellimenti formati da quartine di semicrome. L'ambiente armonico \u00e8 lo stesso: prima re minore e poi la maggiore.\nCon la Coda Finale (misura 81) ritorna l'accompagnamento (questa volta \" \u201clegato\u201d \") in tempo di marcia della mano sinistra. In questa fase il tema principale e il tema della sezione centrale compaiono a tratti ma \u00e8 l'instabilit\u00e0 tonale, come all'inizio del movimento, ad accentrare l'attenzione: re minore \u2013 accordi di settima sul mi, prima minore e poi maggiore, la maggiore e quindi re minore, ancora la maggiore nona e finalmente re minore in chiusura del movimento. [batt. 87-94]\nAnalisi del Terzo movimento.\nIl Terzo movimento \u00e8 un Allegro vivace in tempo tre quarti nella tonalit\u00e0 di base di re maggiore. La struttura formale \u00e8 quella classica dello \u2018\u2018\u201dScherzo con Trio\u201d'\u2019.\nScherzo.\nLo Scherzo si compone di due parti: un'Esposizione (misure 1 \u2013 32) e uno Sviluppo con una breve Ripresa del tema con Codetta finale (misure 33 \u2013 70). Quest'ultima parte viene ripetuta. \nL'Esposizione dello Scherzo \u00e8 formata da quattro frasi di 8 misure ciascuna. Ogni frase poi a sua volta \u00e8 formata da due semifrasi (domanda e risposta). Il tema (esposto nella prima semifrase) \u00e8 semplicissimo: \u00e8 \"\u201ddovuto quasi unicamente all'insistenza di una sola nota progredente per ottave\u201d \" discendenti: il fa diesis. La seconda semifrase contiene una \"\u2019'semplice cadenza'\u2019\": tonica (re maggiore) \u2013 sopratonica (mi minore) \u2013 settima di dominante (la maggiore settima) \u2013 tonica (re maggiore).[batt. 1-8]\nSeguono altre tre frasi simili: II frase (misure 9 \u2013 16), III frase (misure 17 \u2013 24) e IV frase (misure 25 \u2013 32). Le frasi pari sono alla tonica (re maggiore), quelle dispari alla dominante (la maggiore). Mentre la seconda parte delle frasi non cambia molto, la prima parte ripropone le note generatrici in terze e poi in seste.\nLo Sviluppo dello Scherzo non fa che riproporre i salti in ottava discendente delle note generatrici (fa # - sol # - la # e per finire si \u2013 do #) con una semplice progressione armonica: tonica (re maggiore) \u2013 sopratonica (mi maggiore) \u2013 mediante (fa diesis maggiore); fino alla cadenza conclusiva sulla settima di dominante (la maggiore settima). \u00c8 da notare che anche l'inizio di ogni frase della progressione \u00e8 una settima. [batt. 33-48]\nA misura 49 riprende il tema alla tonica (re maggiore) ripetuto una volta (la seconda ripetizione ci presenta il tema con \"\u201dmassicci accordi in fortissimo\u201d \"). Questa prima parte termina con la discesa verso la zona grave della tastiera dell'inciso della semifrase di risposta del tema.\nTrio.\nIl Trio \u00e8 molto breve ed \u00e8 formato da due parti (Esposizione del Tema e Sviluppo). Il tema (misure 71 \u2013 78) \u00e8 formato da due semifrasi di quattro misure (domanda e risposta); entrambe iniziano in fa diesis (mediante), ma mentre la prima termina in si minore (sopradominante), la seconda semifrase termina in re maggiore (tonica). Va notato che la nota generatrice di questo Trio \u00e8 la stessa dello Scherzo: fa diesis.[batt. 71-78]\nLo Sviluppo del Trio non fa che ripetere per due volte lo stesso tema. Vengono invertite le chiusure armoniche (prima in re maggiore e poi in si minore), ma soprattutto vengono aggiunti dei crescendo e dei diminuendo per alleviare la sensazione di monotonia.\nTutto il trio \u00e8 composto dalla melodia accompagnata da un 'Basso Murky', composto cio\u00e8 da una serie di ottave spezzate di crome.\nAnalisi del Quarto movimento.\nIl Quarto movimento \u00e8 un Rond\u00f2 (\"\u201dAllegro ma non troppo\u201d \") in tempo sei ottavi nella tonalit\u00e0 di base di re maggiore. La struttura formale \u00e8 quella classica dello Rond\u00f2 con tre riprese del tema.\nPrima esposizione del tema.\nIl tema consiste in un semplice motivo di due battute discendente dalla dominante (la) alla tonica (re) mentre al basso \u00e8 presente un bordone di cornamusa che per 16 battute accompagna il tema esposto per due volte (a battuta 3 e a battuta 7). [batt. 1-5]\nIl tema viene chiuso con una serie di Jodler il cui ambito melodico oscilla sempre tra la dominante (la) e la tonica (re). \u00e8 proprio questo forte legame tra dominante e tonica che ha poi causato il soprannome di 'Pastorale'.\nUna transizione (\"\u2019'molto legato\u201d \") basata su arpeggi ascendenti di quartine di semicrome prepara l'entrata di un nuovo tema. Questo tema a ben vedere \u00e8 una trasfigurazione lirica del bordone, ma pu\u00f2 essere considerato anche un \u201csecondo tema\u201d della forma-sonata. Gli elementi che convalidano questa seconda ipotesi sono: (1) il periodo di transizione tra le due idee (gli arpeggi sopradetti) che modulano al la; (2) l'area atonale della dominante di esposizione del tema; (3) una coda conclusiva dell'Esposizione sempre alla dominante. Il tema scende per imitazione (a tre voci) dal soprano al basso.[batt. 29-33]\nLa codetta del tema contiene un altro bordone (a intervalli invertiti rispetto al primo) che funge da tema conclusivo. Un breve movimento di scale di ottave spezzate di semicrome chiude l'Esposizione.\nSeconda esposizione del tema.\nLa ripresa del Rond\u00f2 inizialmente \u00e8 simile all'Esposizione ma subito dopo s'inseriscono varie elaborazioni degli elementi melodici (misura 56 e seg.) e ritmici (misura 71 e seg.) del tema di base.\nNella zona centrale di questa parte (battuta 79) s'inserisce \"\u2019'un brano di contrappunto imitativo a tre parti\u201d \" alla sottodominante (sol), seguendo in tal modo la tradizione del rond\u00f2 mozartiano.[batt. 79-82]\nChiude questa seconda parte una coda (misure 95 \u2013 113) basata sugli stessi elementi, ma elaborati, della coda della prima esposizione concludendo con un pedale di dominante. [batt.\nTerza esposizione del tema.\nLa Ripresa a battuta 114 (o Terza Esposizione) avviene in modo simmetrico rispetto all\u2019Esposizione iniziale. Uniche varianti: (1) alcuni abbellimenti del Tema e (2) l'esposizione della Seconda Idea nella tonalit\u00e0 di base (re maggiore) e non alla dominante (la maggiore) come la prima volta confermando il carattere di Ripresa di questa parte. Questo dimostra come la forma-sonata sia sempre presente nelle varie strutture formali di quel periodo. Anche la codetta alla Seconda Idea (misure 149 \u2013 167) \u00e8 esposta nella tonalit\u00e0 di base (re maggiore).\nCoda finale.\nA questo punto (misura 168), possiamo ormai consideraci entrati nella Coda finale e due nuovi episodi completano questo movimento. Il primo episodio \u00e8 caratterizzato dall'impiego della sottodominante (sol maggiore) con alcuni accordi in tempo sincopato accompagnati da un semplice bordone (simile a quello iniziale) presto modulato (dopo 8 misure \u2013 a battuta 177) alla dominante (la maggiore) per concludere in un crescendo fino a \"\u2019'fortissimo\u201d \" (da battuta 183 \u2013 186) su un'armonia di settima di dominante. Chiude questo episodio 6 misure di arpeggi in diminuendo fino al \"\u201dpianissimo\u201d \".\n \nIl secondo episodio \"\u201dPi\u00f9 allegro quasi presto\u201d \" consiste una brillante melodia di semicrome sul bordone iniziale rinforzato in ottava. L'armonia \u00e8 quella definitiva della tonica (re maggiore). Due accordi conclusivi (settima di dominante =&gt; tonica) concludono il movimento. [batt. 193- 196]"}
{"id": "1371239", "revid": "11408400", "url": "https://it.wikipedia.org/wiki?curid=1371239", "title": "Gottingen", "text": ""}
{"id": "1371240", "revid": "1305772", "url": "https://it.wikipedia.org/wiki?curid=1371240", "title": "Tiridate", "text": "Tiridate (latino: \"Tiridates\"; armeno classico: \u054f\u0580\u0564\u0561\u057f, \"Trdat\") pu\u00f2 riferirsi a:"}
{"id": "1371241", "revid": "287204", "url": "https://it.wikipedia.org/wiki?curid=1371241", "title": "Phocarctos hookeri", "text": "Il leone marino della Nuova Zelanda (Phocarctos hookeri), noto anche come leone marino di Hooker o Whakahao in m\u0101ori, \u00e8 una specie di otaria che si riproduce intorno alle coste dell'Isola del Sud della Nuova Zelanda e dell'isola di Stewart/Rakiura in un numero non elevato, ma la maggior parte degli individui vive intorno alle isole sub-antartiche neozelandesi, soprattutto alle isole Auckland. Essendo uno tra i pi\u00f9 grandi animali neozelandesi, \u00e8 stato una specie protetta fin dagli anni 1890.\nDescrizione.\nI leoni marini della Nuova Zelanda, come tutte le otarie, presentano un marcato dimorfismo sessuale. I maschi adulti misurano 240-350 cm di lunghezza e pesano circa 320-450\u00a0kg. Le femmine adulte sono lunghe 180-200 cm di lunghezza e pesano mediamente 90-165\u00a0kg.\nI piccoli misurano alla nascita 70-100 cm e pesano circa 7-8\u00a0kg.\nConservazione.\nA met\u00e0 degli anni novanta si stimava una popolazione di circa 15.000 individui. Questo numero, per\u00f2, \u00e8 andato declinando, dal momento che nel 1998 lo scoppio di un'epidemia ha causato in quell'anno la morte di circa il 20% delle femmine adulte e del 50% dei cuccioli. Le stime (basate sulla conta dei cuccioli) sono, per il 2004, di circa 13.000 individui.\nUna sentenza della Corte d'Appello della Nuova Zelanda emessa il 7 aprile 2004, con le ragioni esposte separatamente il 13 luglio 2004 (CA39/04), ha revocato una decisione restrittiva del Ministero della Pesca, basata sui dati del Ministero della Pesca neozelandese; la Corte ha permesso ai pescatori di calamari di catturare accidentalmente fino a 124 leoni nella stagione 2004, contro i 62 specificati dal Ministero. Dal momento che la specie viene considerata lontana dall'essere \u00abin pericolo\u00bb, la Corte ha ritenuto che l'imposizione del Ministero di questa cifra bassa (una delle pi\u00f9 basse mai imposte nei 20 anni della storia di queste restrizioni) stava superando quella richiesta dalla legge."}
{"id": "1371242", "revid": "92719", "url": "https://it.wikipedia.org/wiki?curid=1371242", "title": "Leone marino neozelandese", "text": ""}
{"id": "1371243", "revid": "92719", "url": "https://it.wikipedia.org/wiki?curid=1371243", "title": "Leone marino di Hooker", "text": ""}
{"id": "1371244", "revid": "92719", "url": "https://it.wikipedia.org/wiki?curid=1371244", "title": "Leone marino delle Auckland", "text": ""}
{"id": "1371254", "revid": "2071655", "url": "https://it.wikipedia.org/wiki?curid=1371254", "title": "Headlines (Friendship Never Ends)", "text": "Headlines (Friendship Never Ends) \u00e8 un brano musicale delle Spice Girls, pubblicato nel 2007 come primo singolo estratto da \"Greatest Hits\", la prima raccolta di brani del gruppo. \u00c8 l'ultimo singolo ufficiale della band.\nIl brano.\nIl brano segna il ritorno sulle scene del gruppo dopo sette anni di silenzio, causato dallo scioglimento della band avvenuto nel 2000.\nIl singolo.\nIl singolo della canzone accompagna l'uscita di \"Greatest Hits\", il primo best of della band, ed \u00e8 uno dei due inediti contenuti in esso.\nIl brano \u00e8 stato presentato nelle radio inglesi il 23 ottobre 2007.\nIl singolo, che verr\u00e0 pubblicato nelle prime settimane di novembre in tutta l'Europa e negli USA, \u00e8 associato alla campagna benefica Children in Need e tutti gli incassi delle vendite inglesi saranno devoluti in beneficenza.\nIl video.\nL'esclusiva mondiale del video di \"Headlines\", che lancer\u00e0 la maratona benefica di Children in Need, \u00e8 stata trasmessa sugli schermi di BBC One venerd\u00ec 2 novembre. Girato ai Pinewood Studios e diretto da Anthony Mandler, il video vede protagoniste le stesse Spice Girls che cantano in una stanza scura. Victoria, Melanie B e Geri alternano l'intimo ad abiti sexy.\nClassifiche.\nClassifiche di fine anno"}
{"id": "1371257", "revid": "78273", "url": "https://it.wikipedia.org/wiki?curid=1371257", "title": "Flavio Ablavio", "text": ""}
{"id": "1371258", "revid": "78273", "url": "https://it.wikipedia.org/wiki?curid=1371258", "title": "Ablavio", "text": ""}
{"id": "1371260", "revid": "1305772", "url": "https://it.wikipedia.org/wiki?curid=1371260", "title": "Lee Davis (regista)", "text": "Biografia.\nNato e cresciuto nella parte nord-orientale del Bronx, fin da piccolo, viene portato dal padre al cinema ed al padre attribuisce il suo amore per la settima arte. \nDopo essersi laureato presso la Fordham University nel Bronx, Davis ha lavorato presso la Tower Records, che gli ha dato la possibilit\u00e0 di lavorare sui film, pur continuando a percepire uno stipendio. Presso il luogo di lavoro, ha incontrato Spike Lee, iniziando a collaborare con il regista. Ha lavorato come assistente alla produzione per due film di Spike Lee: Jungle Fever e Malcolm X. Ha collaborato inoltre alla realizzazione di Crooklyn e Mo Better Blues.\nNel 1999, ha debuttato, dirigendo il cortometraggio A Gut Feeling con Saul Williams e Ruben Santiago-Hudson come attori e con Spike Lee come produttore esecutivo. Il cortometraggio \u00e8 stato presentato in anteprima al Noosa Film Festival in Australia e all'Urban-world Film Festival a New York, ed \u00e8 stato visto a livello nazionale su The Sci-Fi Channel. \nNel 2000, Lee Davis \u00e8 stato nominato dal Variety Magazine tra i dieci migliori sceneggiatori da guardare. Nello stesso anno, ha scritto e diretto 3 A.M.. Il film originale Showtime \u00e8 stato interpretato da Danny Glover, Pam Grier e Michelle Rodriguez ed \u00e8 stato prodotto da Spike Lee. \nNel 2001, Lee Davis ha scritto e diretto Flicker, un cortometraggio ad alta definizione per il canale The Sci-Fi Channel. Nello stesso anno, Miramax acquist\u00f2 una sua sceneggiatura, Dance On Two. \nNel 2003, Davis ha lavorato come consulente per alcuni sceneggiatori latinoamericani, presso il prestigioso Oaxaca Screenwriting Lab in Messico \nNel 2004, Davis ha diretto Christmas At Waters Edge, con Keisha Knight Pulliam, Pooch Hall e Tom Bosley. \nNel 2007, Davis ha diretto The King &amp; I, un componente cinematografico della presentazione del libro di Susan Lori Parks, \"365 ascolti in 365 giorni\". Il 2007 ha segnato l'uscita di Hoop Reality, un documentario che racconta le vite di due ragazzi, Arthur Agee e Patrick Beverley, un prolifico marcatore del liceo.\nNel 2009. Lee Davis ha diretto Romance Is Served, un documentario che \u00e8 \"un'esperienza di intrattenimento intima\" sul romanticismo a Los Angeles. Il documentario \u00e8 stato presentato in anteprima al Belize Film Festival e ha ricevuto il premio per il miglior documentario. \nNel 2013, Davis ha diretto West Side Girl, un cortometraggio di 11 minuti per l'artista Bilal.\nNel 2015, Davis ha diretto il cortometraggio Mother of the Week."}
{"id": "1371261", "revid": "327773", "url": "https://it.wikipedia.org/wiki?curid=1371261", "title": "Bombus terrestris", "text": "Il bombo terrestre (Bombus terrestris )) \u00e8 un imenottero della famiglia degli Apidi, spesso chiamato anche calabrone, sebbene quest'ultimo nome si riferisca principalmente ad un'altra specie.\n\u00c8 una delle specie di \"Bombus\" pi\u00f9 diffusa in Europa.\nDescrizione.\nL'operaia si caratterizza per la colorazione bianca dell'ultimo segmento dell'addome, mentre nella regina \u00e8 di colore giallo-arancio; ha un corpo peloso e tozzo, grazie al quale \u00e8 capace di trasportare grandi quantit\u00e0 di polline. Ha 3 paia di zampe, di cui quelle anteriori pi\u00f9 aerodinamiche. Di carattere molto mite, punge solamente se costretto.La regina misura 2\u20132,7\u00a0cm, mentre le operaie 1\u00bd\u20132\u00a0cm.\nBiologia.\nComportamento.\nLa regina (che vive fino a 1 anno) esce dall'ibernazione all'inizio dell'anno, tuttavia in zone in cui l'inverno \u00e8 pi\u00f9 mite invece di rimanere ibernata, si alimenta di fiori di edera. Fa il nido e depone le uova da cui nascono le operaie, che la aiuteranno a costruire la colonia velocemente, mentre la regina continua a deporre le uova. A differenza della regina, le operaie vivono solo qualche settimana e si possono osservare frequentemente sui fiori.\nIn Italia sono stati condotti studi sull'utilizzo di \"Bombus terrestris\" nella lotta biologica alla \"muffa grigia\" della fragola.\nAlimentazione.\nIl bombo si nutre di nettare e polline preso dai fiori.\nRiproduzione.\nI maschi, che raggiungono la maturit\u00e0 sessuale entro alcune settimane, nascono a fine estate insieme alle nuove regine, in seguito lasciano la colonia per accoppiarsi e morire poco dopo. Nel mentre le giovani regine trovano un luogo dove ibernarsi.\nDistribuzione e habitat.\nSono diffusi per tutta l'Europa. Vivono in aperta campagna con piante angiosperme."}
{"id": "1371270", "revid": "991694", "url": "https://it.wikipedia.org/wiki?curid=1371270", "title": "Guerra di Mr. Polk", "text": ""}
{"id": "1371271", "revid": "991694", "url": "https://it.wikipedia.org/wiki?curid=1371271", "title": "Invasione statunitense del Messico", "text": ""}
{"id": "1371273", "revid": "991694", "url": "https://it.wikipedia.org/wiki?curid=1371273", "title": "Guerra degli Stati Uniti contro il Messico", "text": ""}
{"id": "1371275", "revid": "30445", "url": "https://it.wikipedia.org/wiki?curid=1371275", "title": "Piano mesolitorale", "text": "Il piano mesolitorale, detto anche zona intertidale, zona intercotidale o regione eulitorale \u00e8 la zona del litorale che dipende dalle maree, in quanto \u00e8 emersa in condizioni di bassa marea e sommersa con l'alta marea. Questa zona \u00e8 particolarmente sviluppata in ambienti di piana di marea su coste basse e a debole inclinazione, con un'escursione di marea molto ampia, ad esempio su quelle della Bretagna francese.\nGli organismi che vi vivono sono molto adattabili a repentini cambiamenti di temperatura e salinit\u00e0 e hanno evoluto dei sistemi che permettono loro di evitare il disseccamento.\nVi si trovano principalmente organismi animali e pochissimi vegetali.\nGli organismi dominanti il sottopiano sono balani, chitoni, piccoli gasteropodi, isopodi, patelle e mitili."}
{"id": "1371276", "revid": "1442080", "url": "https://it.wikipedia.org/wiki?curid=1371276", "title": "Esco a fare due passi", "text": "Esco a fare due passi \u00e8 il primo romanzo di Fabio Volo, pubblicato nel 2001 per Mondadori. Ha venduto oltre 300.000 copie.\nTrama.\nNico \u00e8 un DJ radiofonico ventottenne che non vuole crescere e ha paura di ogni incarico di responsabilit\u00e0 che gli viene offerto nella vita. Vive da solo, racconta scene di vita vissuta reali e storie d'amore al limite dell'immaginabile.\nAll'inizio del libro, il protagonista decide di scrivere a se stesso una lettera in cui si racconta, immaginando di riceverla 5 anni dopo. In questa lettera racconta di come si sente in quel momento, come si trova nei confronti del mondo e delle persone che lo circondano: donne, colleghi di lavoro, la sua famiglia.\nNico descrive la propria interiorit\u00e0 nel modo pi\u00f9 personale possibile aggiungendo ad ogni evento una riflessione momentanea o una massima (molte richiamano lo stile degli aforismi di Khalil Gibran).\nC'\u00e8 chi parla di Sindrome di Peter Pan che colpisce Nico; alcune recensioni hanno parlato di questo libro come il racconto di un modo di vivere di un ragazzo normale alle prese con la vita e gli incontri di tutti i giorni, le loro sfide, le delusioni e le soddisfazioni."}
{"id": "1371277", "revid": "1748167", "url": "https://it.wikipedia.org/wiki?curid=1371277", "title": "Celle (Germania)", "text": "Celle (pronuncia: ) \u00e8 una citt\u00e0 tedesca della Bassa Sassonia, capoluogo del circondario (\"Landkreis\") omonimo.\nDal punto di vista storico e architettonico il centro cittadino, caratterizzato da case \"a graticcio\", \u00e8 di notevole interesse.\nL'integrit\u00e0 del suo centro \u00e8 unica nelle citt\u00e0 tedesche di una certa importanza: Celle non fu infatti colpita dai bombardamenti alleati durante la seconda guerra mondiale in quanto luogo d'origine della dinastia di Hannover, divenuta Windsor.\nCelle \u00e8 considerata la porta meridionale verso la L\u00fcneburger Heide (brughiera di Luneburgo) e il suo centro cittadino vanta pi\u00f9 di 400 case a graticcio nonch\u00e9 un castello in stile rinascimentale-barocco.\nCelle si fregia del titolo di \"Grande citt\u00e0 indipendente\" (\"Gro\u00dfe selbst\u00e4ndige Stadt\").\nGeografia fisica.\nPosizione.\nLa citt\u00e0 sorge nella Landa di Luneburgo (\"L\u00fcneburger Heide\"), sulle rive del fiume Aller. Si trova a circa 40\u00a0km a nord-est di Hannover, a 60\u00a0km a nord-ovest di Braunschweig e a 120\u00a0km a sud di Amburgo.\nClima.\nLe precipitazioni annuali si attestano su 692 mm, che equivalgono al terzo intermedio dei valori tipici per la Germania. Nel 39% delle stazioni di misurazioni del servizio meteorologico tedesco (Deutscher Wetterdienst) vengono registrati valori inferiori. Il mese pi\u00f9 secco \u00e8 febbraio, la maggior parte delle precipitazioni cade in agosto, e precisamente 1,5 volte pi\u00f9 che in febbraio. Queste sono distribuite quasi omogeneamente nell'arco dell'anno. Solo nell'1% delle stazioni di misurazione vengono registrate oscillazioni stagionali pi\u00f9 basse.\nLa temperatura media annuale \u00e8 di circa 8,9 \u00b0C. I mesi pi\u00f9 caldi sono luglio con una media di 17,5 \u00b0C e agosto con 17,1 \u00b0C e i pi\u00f9 freddi sono gennaio con 0,6 \u00b0C e febbraio con 1,1 \u00b0C.\nStoria.\nMedioevo.\nCelle viene citata per la prima volta in un documento scritto nel 985 come \"Kellu\" (\"insediamento sul fiume\"). Nell'XI secolo la citt\u00e0 disponeva del diritto di conio. Alcune monete sono contenute nel ritrovamento di monete di Sandur sulle isole F\u00e6r \u00d8er. Nel 1292 il duca Otto II il Severo rinunci\u00f2 ad Altencelle (Celle vecchia) dove gi\u00e0 nel decimo secolo si trovava un sistema di difesa sotto forma di muro ad anello del borgo. Egli fond\u00f2 a 4 km a nordovest un insediamento rettangolare presso la gi\u00e0 esistente Brunonenburg. Nel 1301 venne concesso il diritto di chiamarsi citt\u00e0. Nello stesso periodo cominci\u00f2 la costruzione della chiesa cittadina.\nNel 1378, con il duca Albrecht, Celle divenne residenza dei duchi di Sassonia-Wittenberg. In questo periodo si suppone abbia avuto luogo la costruzione delle mura cittadine di Celle. Dal 1433 i principi di Luneburgo risiedettero nel Castello di Celle. Nel 1453 il duca Federico il Pio fond\u00f2 davanti alle porte della citt\u00e0 un convento francescano. Il 3 ottobre 1453 il papa Nicola V autorizz\u00f2 il trasferimento del convento all'interno della citt\u00e0. Nel 1464 il monopolio della spedizione per mare del grano consent\u00ec un'ascesa economica della citt\u00e0.\nStoria moderna.\nNel 1524 venne introdotta a Celle per opera del duca (il Confessore) di Brunswick-Luneburgo la Riforma protestante. Celle fu cos\u00ec la prima citt\u00e0 dopo Wittenberg che si un\u00ec completamente alla Riforma.\nNel 1570 suo figlio, il duca Guglielmo, costru\u00ec la cappella del castello, che venne inaugurata nel 1585.\nNel 1660 il duca Cristiano Luigi di Brunswick-L\u00fcneburg costru\u00ec ad Altenhagen un palo per gli aironi con una scritta che ricorda la gara di aironi con i falchi nobili. Dal 1665 al 1705 Celle conobbe una fioritura culturale come residenza sotto il duca Giorgio Guglielmo con un ampliamento e una trasformazione del castello ancora fortemente medievale in direzione di un castello barocco con quattro ali. Culturalmente ricca di influssi fu la consorte francese di Giorgio Guglielmo, Eleonore d\u2019Olbreuse, che port\u00f2 a Celle compagni di fede ugonotta e architetti italiani. In questo periodo vennero creati il giardino francese e il giardino italiano e costruito il teatro del castello barocco. Nel 1700 gli ugonotti ottennero una propria chiesa, oggi una delle poche chiese ugonotte conservate nella Germania nordoccidentale.\nNel 1705 mor\u00ec l'ultimo conte di Celle e il principato di Luneburgo pass\u00f2 in eredit\u00e0 ai Welfen di Hannover. Celle ora faceva parte dell'elettorato di Braunschweig-Luneburgo. A titolo di rimborso per la perdita dello status di citt\u00e0-residenza, Celle ottenne nei decenni seguenti tre istituzioni amministrative: la corte suprema di appello, il penitenziario e il deposito stalloni. Cos\u00ec cominci\u00f2 lo sviluppo verso una citt\u00e0 di impiegati e giuristi. Ancora oggi tra l'altro la corte sociale del Land Bassa Sassonia-Brema e la corte suprema del Land per la maggior parte competente per la Bassa Sassonia hanno sede a Celle. Contemporaneamente si trova a Celle un istituto penitenziario (in breve JVA Celle) la cui sede esterna a Salinenmoor a 11 km a nord del centro cittadino venne chiusa nel 2014. Il fatto che i cittadini di Celle una volta \u2013 posti di fronte alla scelta \u2013 scelsero di avere in citt\u00e0 il penitenziario piuttosto che l'offerta universit\u00e0 per tutelare l'innocenza delle loro figlie non \u00e8 documentabile, ma rimane insistentemente come aneddoto nella tradizione popolare.\nNel 1786 Albrecht Thaer costru\u00ec il primo istituto sperimentale agrario tedesco nei Dammaschwiesen (oggi giardini Thaers). La scuola Albrecht Thaer fa oggi parte di un centro di formazione professionale nel quartiere di Celle Altenhagen. \nStoria contemporanea.\nNel 1842 venne costruita la caserma dei dragoni di Cambridge per l'omonimo primo reggimento n. 9 dei dragoni di Hannover denominato in onore di Adolfo Federico, primo Duca di Cambridge. Dopo l'ampliamento del 1913 e la ricostruzione dopo un parziale rogo nel 1936, la caserma nel 1945 venne rinominata \"Goodwood Baracks\" e dal 1976 fino al 1996 fu sede della \"Panzerbrigade 33\" dell'esercito federale tedesco; l'ultima ridenominazione in \"Caserma dei dragoni di Cambridge\" avvenne nel 1980. Dal 1996 l'area \u00e8 in particolare sede di uno dei maggiori centri giovanili della Bassa Sassonia (Caserma CD).\nDal 1869 fino al 1872 ebbe luogo la costruzione della grande caserma della fanteria per il reggimento di fanteria N. 77. Nel 1938 la caserma cambi\u00f2 nome in \"Heidekaserne\". Dopo la Seconda Guerra mondiale la caserma venne utilizzata dalle truppe britanniche, che abbandonarono l'area nel 1993. Dal 1999 nel monumentale edificio di mattoni destinato a nuovo uso si trova il \"Neues Rathaus\" (nuovo Municipio) con l'amministrazione cittadina di Celle; nelle aree libere circostanti e nella piazza delle esercitazioni furono costruiti edifici abitativi e il parco cittadino.\nNel 1892 venne fondato \u2013 con numerose donazioni di cittadini \u2013 l'attuale Museo Bomann con importanti raccolte etnografiche e di storia cittadina. Nel 1913 venne costruito il campanile di 74 metri di altezza della chiesa cittadina, il cui complesso campanario venne completamente rinnovato nel 2008. \nDurante la Prima Guerra mondiale esistevano a e nei dintorni di Celle due campi di internamento dei prigionieri di guerra: in uno nacque a Scheuen il \"Lager Celle\", che inizialmente fu un lager per soldati, poi per ufficiali, con fino a 10.000 britannici, serbi, russi, belgi, francesi e italiani. Nel castello di Celle venne approntato un lager per prigionieri, nel quale erano internati fino a 300 \"prigionieri civili di posizione di vita pi\u00f9 elevata\". Si trattava soprattutto di studenti universitari, commercianti, industriali e artisti di nazionalit\u00e0 ora nemiche che vivevano in Germania o che all'inizio della guerra si trovavano in viaggio attraverso la Germania, nonch\u00e9 personaggi pubblici presi come ostaggi attorno ai territori occupati francesi e belgi. Nacquero i primi cimiteri di soldati.\nNel 1928 nel quartiere Hehlentor venne fondata la \"Spinnh\u00fctte - filanda di seta e tessitura S.r.l.\", che quattro anni pi\u00f9 tardi si consoci\u00f2 con la Peiner Seidenspinnerei (filanda di seta di Peine) nella \"Seidenwerk Spinnh\u00fctte AG\". L'impresa si svilupp\u00f2 fino alla fine degli anni 1930 \u2013 accanto agli impianti militari \u2013 fino a diventare la maggiore industria di Celle con 670 occupati. I soci della societ\u00e0 per azioni nell'estate 1936, dopo un cambiamento dei crediti pendenti della \"Bank der deutschen Luftfahrt\" (Banca dell'aviazione tedesca), che faceva parte della zona d'influenza del Ministero dell'aviazione del Reich, delegittimati da una manipolazione del bilancio, trasportarono il patrimonio della S.p.A. nella \"Mitteldeutsche Spinnh\u00fctte GmbH\". Lo sfondo di questa azione fu il fatto che i numeri e le date della S.r.l. non dovevano venire pubblicati e cos\u00ec anche le cifre di produzione potevano venire mantenute segrete. Il prodotto principale della Spinnh\u00fctte era la seta per paracaduti, che era necessaria per l'equipaggiamento della truppa di cacciatori con paracadute istituita dal 1936; oltre a questa venivano fabbricati anche in piccola quantit\u00e0 prodotti civili. Nel 1937 la Spinnh\u00fctte ottenne la qualifica di \"Impresa modello nationalsocialista\" e nel 1943 in aggiunta a questa il titolo \"Impresa modello di guerra\". Nell'ambito dell'ampliamento della Mitteldeutsche Spinnh\u00fctte GmbH vennero costruiti stabilimenti satellite a Peine, Plauen, Wanfried, Apolda, Osterode e Pirna. In aggiunta a questi vennero costruiti anche stabilimenti a Telgte nonch\u00e9 durante la Guerra in Serbia. Nell'amministrazione principale della Mitteldeutsche Spinnh\u00fctte GmbH ultimata nel 1940 si trova oggi la Corte sociale del Land Bassa Sassonia-Brema. Verso la fine della guerra ebbero luogo in un edificio secondario della Spinnh\u00fctte nell'ambito del \"Uranverein\u201c (Circolo Uranio) tentativi di arricchimento dell'uranio con l'aiuto dell'ultracentrifuga. Questi lavori si trovavano sotto la guida del fisico-chimico amburghese Paul Harteck.\nInsediameto del giardino italiano di Otto Haesler a Celle, 1924/25\nNelle vicinanze della Spinnh\u00fctte a Celle nacque nella D\u00f6rnbergstra\u00dfe tra il 1938\u20131941 la \"Reichsanstalt f\u00fcr Seidenbau (Istituto del Reich per la fabbricazione della seta)\" che dopo la Seconda Guerra mondiale prosegu\u00ec come istituto di ricerca federale (dal 2002 Istituto per la tutela animale e la cura degli animali).\nNel settembre 1929 Rudolph Karstadt apr\u00ec un monumentale grande magazzino Karstadt costruito a partire dal 1927 nella Poststra\u00dfe nel mezzo della citt\u00e0 vecchia delle case a graticcio, che nella sua facciata era simile al grande magazzino Karstadt presso il Hermannplatz a Berlino. La filiale Karstadt di Celle nel 1965 venne interrotta e sostituita da un nuovo edificio adibito a grande magazzino ancora pi\u00f9 ampio per superficie e ancora pi\u00f9 dibattuto, su progetto di Walter Brune. \nLe facciate piegate con struttura a griglia, scaturite da un bando di gara tra architetti sotto la guida di Rudolf Hillebrecht, secondo la giuria di gara rappresentava un riuscito aggiornamento formale della struttura a graticcio di Celle. \nL'architetto di Celle Otto Haesler costru\u00ec dal 1924 al 1932 circa una dozzina di edifici singoli e insediamenti nello stile del Neuen Bauen (movimento moderno), che all'epoca della Repubblica di Weimar venivano fortemente ammirati a livello nazionale e internazionale. Di essi fanno parte gli insediamenti Giardino italiano (1925), Giardino di Giorgio (1927) e Bluml\u00e4ger Feld (1930\u201331) nonch\u00e9 la scuola della citt\u00e0 vecchia (1928), il gruppo di edifici abitativi Waack (1928), la casa del Rettore (1928) e la casa dei Direttori (1930).\nIn occasione del settecentesimo anniversario della sua fondazione, alla citt\u00e0 \u00e8 stato intitolato l'asteroide 3782 Celle.\nSeconda guerra mondiale.\nIl libro \"Gedenkbuch des Bundesarchivs f\u00fcr die Opfer der nationalsozialistischen Judenverfolgung in Deutschland (1933\u20131945)\" elenca per nome 39 abitanti ebrei di Celle che vennero deportati e per la maggior parte assassinati. La \"Zentrale Datenbank der Namen der Holocaustopfer (Beta)\" (Banca dati centrale dei nomi delle vittime dell'Olocausto) di Yad Vashem elenca per nome 31 abitanti (uomini e donne) ebrei di Celle, dei quali almeno 27 vennero assassinati.\nQuesto periodo storico viene descritto in dettaglio in un percorso nelle vie cittadine con varie tappe nei luoghi pi\u00f9 simbolici chiamato \"Celle durante il nazionalsocialismo\u201c.\nDurante la notte dei cristalli dal 9 al 10 novembre 1938 si rinunci\u00f2 alla distruzione totale della sinagoga solo perch\u00e9 ci sarebbe stato pericolo per un'adiacente fabbrica di pelli nonch\u00e9 per altre parti del centro storico cittadino.\nL'8 aprile 1945 si verific\u00f2 l'unico attacco aereo alleato su Celle durante la Seconda Guerra mondiale, durante il quale l'obiettivo erano gli impianti della stazione ferroviaria. Vennero duramente colpiti numerosi treni in attesa, nei quali si trovavano anche circa 4000 prigionieri dei campi di concentramento, morirono centinaia di persone. Una parte dei prigionieri dei campi di concentramento riusc\u00ec a fuggire dai treni nella vicina area boschiva Neust\u00e4dter Holz, tuttavia le guardie SS e i cittadini di Celle nei due giorni seguenti fucilarono la maggior parte dei fuggiaschi. Il numero delle vittime viene stimato in almeno 170 persone. Chiamata cinicamente \"Caccia alla lepre di Celle\" dagli autori, il massacro rappresenta il capitolo pi\u00f9 cupo della storia cittadina di Celle.\nUna maggiore distruzione della citt\u00e0 venne evitata grazie al fatto che la citt\u00e0 il 12 aprile 1945 venne consegnata senza resistenza alla truppe alleate.\nMonumenti e luoghi d'interesse.\nIl Castello di Celle \u00e8 un grande edificio costruito nel tipico stile rinascimentale del Weser che venne costruito nella forma attuale tra il XVI-XVII secolo. Le origini dell'edificio risalgono al 1292 e per questo risulta essere il pi\u00f9 antico edificio della citt\u00e0. Fu residenza dei duchi di Braunschweig-L\u00fcneburg per quasi tre secoli e mezzo, dal 1378 al 1705.\nGeografia antropica.\nSuddivisione.\nCelle si suddivide in 17 quartieri (\"Stadtteile\"): Altencelle (4.998), Altenhagen (922), Blumlage/Altstadt (8.526), Bostel (455), Boye (832), Gar\u00dfen (2.978), Gro\u00df Hehlen (2.773), Hehlentor (7.974), Hustedt (736), Klein Hehlen (5.782), Lachtehausen (639), Neuenh\u00e4usen (8.082), Neustadt/Heese (10.887), Scheuen (1.165), Vorwerk (2.842), Westercelle (7.183) e Wietzenbruch (4.805).\nInfrastrutture e trasporti.\nLa linea principale su cui sorge la stazione ferroviaria \u00e8 la Hannover - \"Celle\" \u2212 Uelzen \u2212 L\u00fcneburg \u2212 Amburgo. Altre linee sono la Celle-Lehrte e 2 tracciati turistici verso M\u00fcden e Wittingen.\nCelle \u00e8 capolinea della linea S3 della \"S-Bahn\" di Hannover.\nA livello autostradale la citt\u00e0 \u00e8 servita dalla A3 Amburgo / Buxtehude-Friburgo, A191 Celle-Plau am See ed A214 Braunschweig-Lingen.\nAmministrazione.\nGemellaggi.\nCelle \u00e8 gemellata con:\nNote.\n Ufficio regionale di statistica Bassa Sassonia, banca dati regionale LSN-Online, Tabella A100001G: registrazione progressiva del censimento della popolazione, Stato al 31 dicembre 2020 (aiuto per).\n E' difficile documentarlo con numeri esatti perch\u00e9 i metodi statistici differiscono. Celle ha secono l'ufficio regionale di statistica poco meno di 70.000 abitanti. A Luneburgo per l'ufficio regionale di statistica sono pi\u00f9 di 74.000.\n Popolazione. (PDF; 584 kB) In: celle.de. S. 2, 8, consultato il 20 settembre 2020.\n Compresi 2.013 persone registrate in un appartamento vicino.\n Eckart R\u00fcsch: Das unbekannte Celle. Hinter den Fassaden der Fachwerkstadt (= Holznagelschriften. IGB-Beitr\u00e4ge zu Hauslandschaften. (La Celle sconosciuta. Dietro le facciate della citt\u00e0 dalle strutture a graticcio) Volume 2). Interessengemeinschaft Bauernhaus e. V., Lilienthal 2011, ISBN 978-3-98106-187-1, S. 66 (celle.de [PDF; 7,3 MB]).\n Adolf Bach: Deutsche Namenkunde. Band II: Die deutschen Ortsnamen. Teilband 1: Einleitung. Zur Laut- und Formenlehre, zur Satzf\u00fcgung, Wortbildung und -bedeutung der deutschen Ortsnamen. Winter, Heidelberg 1953, DNB 450194604, S. 36. (I nomi tedeschi. Volume II: i toponimi tedeschi. Volume parziale 1: Introduzione. Sull'insegnamento dei suoni e delle forme, sulla costruzione della frase, della parole e sul signifiato dei toponimi tedeschi.)\n Heinrich Wesche: Unsere nieders\u00e4chsischen Ortsnamen. Nieders\u00e4chsische Landeszentrale f\u00fcr Heimatdienst, o. O. [Hannover] 1957, DNB 455481768, S. 38. (I nostri toponimi della Bassa Sassonia. Centrale regionale della Bassa Sassonia per il servizio alla patria)\n Heinrich Gottfried Gengler: Codex juris municipalis Germaniae medii aevi = Regesten und Urkunden zur Verfassungs- und Rechtsgeschichte der deutschen St\u00e4dte im Mittelalter. Band 1. Ferdinand Enke, Erlangen 1863, OCLC 831188032, S. 479\u2013482; siehe auch S. 982\u2013983; B. R. Gr\u00fcner, Amsterdam 1968, OCLC 630428015. (Registri e atti sulla storia della Costituzione e del diritto delle citt\u00e0 tedesche nel Medioevo. Volume 1. Vedi anche pagg. 982-983)"}
{"id": "1371280", "revid": "767487", "url": "https://it.wikipedia.org/wiki?curid=1371280", "title": "Hell Rell", "text": "Biografia.\nHell Rell nasce e cresce nel Bronx, \u00e8 di discendenza afroamericana e domenicana. La sua carriera di rapper professionista si apre negli anni 2000, ma il suo debutto fu ritardato di due anni a causa della sua detenzione in carcere per possesso di droga.\nRell \u00e8 noto per la sua militanza nel collettivo newyorkese, The Diplomats. Egli, nonostante fosse carcerato, contribu\u00ec all'album dei Diplomats, \"Diplomatic Immunity\", rappando dai telefoni delle carceri.\nUscito di prigione, nel 2007, Hell Rell sottoscrisse un contratto con la Koch Records e subito dopo usc\u00ec il suo primo album da solista, \"For the Hell of It\".\nNel 2008, vide la luce il suo secondo LP solista, \"Black Mask, Black Gloves\"."}
{"id": "1371282", "revid": "1543377", "url": "https://it.wikipedia.org/wiki?curid=1371282", "title": "Animali estinti dell'Asia", "text": "Di seguito sono riportate in modo incompleto le specie e sottospecie animali estintesi nel continente asiatico."}
{"id": "1371283", "revid": "92719", "url": "https://it.wikipedia.org/wiki?curid=1371283", "title": "Bisonte delle steppe", "text": ""}
{"id": "1371284", "revid": "21880", "url": "https://it.wikipedia.org/wiki?curid=1371284", "title": "Cervo di Schomburgk", "text": ""}
{"id": "1371285", "revid": "92719", "url": "https://it.wikipedia.org/wiki?curid=1371285", "title": "Tigre del Caspio", "text": ""}
{"id": "1371286", "revid": "767487", "url": "https://it.wikipedia.org/wiki?curid=1371286", "title": "Seitar\u014d Kitayama", "text": "Biografia.\nTerminati gli studi di pittura occidentale, inizi\u00f2 a lavorare per la rivista d'arte \"Gendai no y\u014dga\", di cui cur\u00f2 titoli e copertine, quindi entr\u00f2 nella neonata \"Nikkatsu\", una delle prime case di produzione cinematografica fondata nel 1912, come responsabile dei titoli e dei sottotitoli. Nell'autunno del 1915 gli venne affidato l'incarico di realizzare il primo \"senga eiga\" (film disegnato) nazionale. Inizi\u00f2 a lavorarvi nel gennaio 1916, ma a causa di alcuni problemi tecnici la sua opera, \"Saru to kani no kassen\", venne proiettata solo nel maggio 1917, preceduta da \"Imokawa Mukuzo\" di Oten Shimokawa. A differenza di questi, per\u00f2, Kitayama fu molto pi\u00f9 prolifico, realizzando altri otto cortometraggi nel 1917 e tredici nel 1918, tra cui \"Momotar\u014d\", proiettato con successo anche in Francia. Quasi tutti i suoi lavori sono tratti dal vasto repertorio delle fiabe tradizionali nipponiche, anche se il tratto grafico \u00e8 senz'altro influenzato pi\u00f9 dall'iconografia occidentale. Nel 1921 Kitayama lasci\u00f2 la Nikkatsu per fondare il \"Kitayama eiga seisakuj\u014d\" (Laboratorio Kitayama per la produzione di film), che pu\u00f2 essere considerata la prima casa di produzione indipendente di animazione giapponese. Attraverso la razionalizzazione dei diversi processi creativi affidati agli allievi che abitualmente frequentavano il laboratorio, Kitayama riusc\u00ec a dare un taglio pi\u00f9 industriale alla produzione dei suoi film d'animazione, consistenti principalmente in cortometraggi didattici e di propaganda. Nel 1923, tuttavia, l'attivit\u00e0 e molti dei suoi lavori subirono le conseguenze del disastroso terremoto del Kant\u014d. Demoralizzato, Kitayama decise di abbandonare l'animazione e, lasciata Tokyo per Osaka, inizi\u00f2 a lavorare per la \"\u014csaka Mainichi Shinbun eigabu\", la pagina cinematografica del quotidiano \"\u014csaka Mainichi\", continuando peraltro la sua attivit\u00e0 artistica di pittore. Mor\u00ec ad Osaka nel 1945."}
{"id": "1371288", "revid": "92719", "url": "https://it.wikipedia.org/wiki?curid=1371288", "title": "Vacca marina di Steller", "text": ""}
{"id": "1371289", "revid": "92719", "url": "https://it.wikipedia.org/wiki?curid=1371289", "title": "Struzzo arabo", "text": ""}
{"id": "1371290", "revid": "339392", "url": "https://it.wikipedia.org/wiki?curid=1371290", "title": "Argo dalla doppia banda", "text": ""}
{"id": "1371291", "revid": "92719", "url": "https://it.wikipedia.org/wiki?curid=1371291", "title": "Cormorano dagli occhiali", "text": ""}
{"id": "1371292", "revid": "339392", "url": "https://it.wikipedia.org/wiki?curid=1371292", "title": "Anatra dalla testa rosa", "text": ""}
{"id": "1371293", "revid": "92719", "url": "https://it.wikipedia.org/wiki?curid=1371293", "title": "Orice dalle corna a scimitarra", "text": ""}
{"id": "1371294", "revid": "92719", "url": "https://it.wikipedia.org/wiki?curid=1371294", "title": "Tigre della Cina meridionale", "text": ""}
{"id": "1371295", "revid": "124529277", "url": "https://it.wikipedia.org/wiki?curid=1371295", "title": "WC (rapper)", "text": "Conosciuto per la sua lunga barba a trecce, per i testi espliciti, WC \u00e8 un membro fondamentale del West Coast-Gangsta rap. \u00c8 membro infatti dei Westside Connection.\nBiografia.\nRapper di Los Angeles, caratterizzato dal pizzetto intrecciato, WC fa parte del trio rap Westside Connection, assieme a lui i rapper Ice Cube e Mack 10.\nWC pu\u00f2 essere considerato come l'esemplificazione migliore del west coast rapper: baggy jeans, maglietta nera, completo dickies, e cappello new era.\nHa un flow ineccepibile, una rappata veloce e ben scandita, come la gran parte dei rapper della california, parla di donne, di strada, di soldi, di pistole, e di quant'altro. I suoi beat sono caratterizzati da alti e bassi con spezzoni di pianoforte che danno un'atmosfera gangsta ai suoi brani.\nPrende parte all'\"Up In Smoke Tour\", e canta ed esegue il c-walkin' con i colleghi Ice Cube e Mack 10.\nLa sua carriera ha inizio nei primi anni novanta e milita all'interno di gruppi west coast come Low Profile e Maad Circle.\nPubblica nel 1998 l'LP \"The Shadiest One\", che gi\u00e0 nella prima settimana di uscita esordisce all'interno della classifica Top 20 di Billboard. I singoli dell'album sono \"Just Clownin'\" e \"Better Days\". Segue il disco \"Ghetto Heisman\", che vede la luce nel 2002.\nNel 2007 \u00e8 la volta di \"Guilty By Affiliation\", disco prodotto dal collega Ice Cube, che gode di collaborazioni del calibro dello stesso Ice Cube, di The Game e Snoop Dogg. Recentemente \u00e8 anche comparso in un videogioco come personaggio selezionabile."}
{"id": "1371298", "revid": "92719", "url": "https://it.wikipedia.org/wiki?curid=1371298", "title": "Asia sudorientale", "text": ""}
{"id": "1371304", "revid": "124123", "url": "https://it.wikipedia.org/wiki?curid=1371304", "title": "Jun'ichi K\u014duchi", "text": "Biografia.\nDopo aver studiato pittura, nel 1907 entra nella redazione della rivista satirica \"Tokyo Puck\" come vignettista di satira politica. Nell'ottobre 1916 riceve dalla casa di produzione cinematografica \"Kobayashi Shokai\" la proposta di realizzare uno dei primi \"senga eiga\" (film disegnato). L'opera, che si intitola \"Hanawa Hekonai meito no maki\" (Hanawa Hekonai e la spada di prima classe), viene presentata nel giugno dell'anno seguente, e vede per la prima volta l'utilizzo della scala dei grigi per la realizzazione delle ombreggiature. Essa narra la storia umoristica di un uomo che acquista una spada spuntata, credendola un oggetto di grande valore. Nel 1918 K\u014duchi torna a disegnare sui giornali a causa delle difficolt\u00e0 economiche della Kobayashi Shokai. Si dedica nuovamente all'animazione nel 1923, abbandonandola poi definitivamente nel 1930. Tra le opere maggiori di questo periodo \"Hyoroku musha shugyo\" del 1926 e \"Chongire hebi\" del 1930."}
{"id": "1371305", "revid": "1026699", "url": "https://it.wikipedia.org/wiki?curid=1371305", "title": "Francesco Lo Sardo", "text": "Dirigente dei Fasci Siciliani e fondatore del Partito Socialista Italiano a Messina e provincia, forza politica in cui milit\u00f2 per la maggior parte della sua vita, fu poi il primo comunista siciliano ad accedere alla Camera dei deputati.\nBiografia.\nNato a Naso il 22 maggio 1871 da famiglia benestante, nel 1883, fu avviato agli studi teologici nel seminario vescovile di Patti, ma presto lasci\u00f2 l'ambiente ecclesiastico per proseguire gli studi nelle scuole pubbliche a Messina.\nNel 1886, insieme all'amico Giovanni No\u00e8, fond\u00f2 il primo circolo anarchico messinese intitolato ad Amilcare Cipriani, divenendo attivo collaboratore del periodico anarchico-socialista \"Il Riscatto\".\nIn quegli anni spiravano i venti dei Fasci siciliani, che lo cooptarono operosamente: divenne, infatti, il promotore del Primo Fascio Operaio Nasitano, per cui fu classificato sovversivo ed a soli ventitr\u00e9 anni destinato al domicilio coatto nelle isole Tremiti. Nel 1894 consegu\u00ec la laurea in giurisprudenza, ma la sua attivit\u00e0 di propaganda sovversiva non cess\u00f2, per cui nel 1898 fu nuovamente arrestato. A questa ulteriore avventura coatta, segu\u00ec un periodo di permanenza a Napoli, dove esercit\u00f2 la professione forense e si costru\u00ec una famiglia. Ritorn\u00f2 a Messina a trentadue anni con moglie e figlio ed in quegli anni medit\u00f2, persuadendosene, che l'anarchismo portava inevitabilmente alla semplice aggressione o ammutinamento dei contadini verso guardie o collettori, senza intaccare minimamente coloro che realmente detenevano il potere o come meglio egli stesso riassumeva: \"\u2026 addentare la pietra che ci colpisce senza toccare la mano che l'ha lanciata\". Cos\u00ec trasmigr\u00f2 su posizioni socialiste pi\u00f9 organizzate.\nL'anno del terremoto, il 1908, mutil\u00f2 ferocemente Francesco Lo Sardo, molti amici caddero sotto le macerie di una Messina rasa al suolo, ma quel che pi\u00f9 grave, fu superstite all'unico figlio appena dodicenne. Cessata la bufera della Grande Guerra, fu in testa alle occupazioni delle terre incolte da parte dei contadini e padre della locale Camera confederale del lavoro.\nDopo una lunga militanza nel Partito Socialista Italiano, ader\u00ec al Partito Comunista, ma non al momento della fondazione nel 1921: si accod\u00f2 agli scissionisti solo nel 1924, insieme a Giacinto Menotti Serrati, e nello stesso anno fece il suo ingresso alla Camera dei deputati quale primo siciliano comunista, votato da oltre diecimila elettori.\nAgli inizi del Ventennio il deputato Lo Sardo era sicuramente inviso al nuovo governo, che lo teneva in particolare attenzione fino al suo arresto dell'8 novembre 1926, seguito alla sua adesione alle tesi direttive del congresso di Lione. Il giorno successivo fu inoltre dichiarato decaduto da deputato insieme agli altri aventiniani. Il suo peregrinare carcerario lo port\u00f2 da Messina a Turi, dove spart\u00ec la vita coatta con Antonio Gramsci. Malato, si ostin\u00f2 a non chiedere nulla, anzi a chi suggeriva di chiedere la grazia, rispondeva:\nTrasferito nel carcere di Poggioreale, trov\u00f2 la morte il 30 maggio 1931.\nSulla vita e l'opera di Francesco Lo Sardo, e sulle sue fierissime difese davanti al Tribunale Speciale, il nipote Francesco Lo Sardo Jr. ha pubblicato un libro, intitolato \"Nessuno lo dimentichi\" (Edizioni del Paniere, 1982). Il titolo \u00e8 parte dell'epigrafe dettata per la sua tomba da Concetto Marchesi: \"Vitae suae non fidei oblitus/obliviscendus nulli\" - \"Della sua vita dimentico non della sua fede/nessuno lo dimentichi\". Degna di particolare menzione \u00e8 la risposta che egli dette al presidente del Tribunale Speciale che lo interrompeva durante le sue dichiarazioni finali, prima della sentenza di condanna che ne decret\u00f2 la morte in carcere: \"\"A nome di tutto il gruppo degli imputati siciliani, dichiaro che noi siamo fieri di essere processati per la nostra attivit\u00e0 comunista. Questo processo dimostra che i lavoratori del Mezzogiorno non sono secondi a quelli del Settentrione nella lotta contro il fascismo\"; e insistendo il presidente perch\u00e9 concludesse: \"Almeno mi sia concesso di dire che sono orgoglioso di essere processato perch\u00e9 comunista, che sono orgoglioso di portare dinanzi a questo tribunale trenta anni di attivit\u00e0 politica spesa al servizio dei lavoratori dell'Italia meridionale\"\"."}
{"id": "1371312", "revid": "36426", "url": "https://it.wikipedia.org/wiki?curid=1371312", "title": "Chiesa di San Giovanni al Gatano", "text": "La chiesa di San Giovanni al Gatano (o dei Gaetani) si trova nel quartiere di Porta a Mare a Pisa.\nStoria.\nRisulta legata alla famiglia Gaetani di Pisa: la sua costruzione nel 1140 si attribuisce a Gerardo \"Gaetano\" di Ugo e alla moglie Druda, che la donarono al capitolo della cattedrale di Pisa.\nIn seguito alla distruzione della vecchia chiesa parrocchiale dovuta al furioso bombardamento del 31 agosto 1943, l'arcivescovo di Pisa mons. Vettori caldeggi\u00f2 presso la Pontificia Commissione per l'Arte Sacra il bando di concorso per la costruzione della nuova chiesa di San Giovanni al Gatano.\nSvoltosi nel 1947, il concorso vide la partecipazione di quarantasette concorrenti; la giuria era formata da rappresentanti della Commissione per l'Arte Sacra, del ministero dei Lavori pubblici, dell'Arcidiocesi di Pisa e dell'Ordine degli Architetti. Relatore fu il prof. Corrado Mezzana.\nL'esame dei progetti avvenne per eliminazioni successive: dieci progetti furono scartati per la cattiva impostazione architettonica o per gravi difetti di presentazione; altri quattordici vennero eliminati per eccesso di monumentalit\u00e0 e per l'insufficiente studio di ambientazione dell'opera.\nDopo una terza eliminazione restarono in gara sedici progetti tra i quali uno doveva essere proclamato vincitore, cinque sarebbero stati da officiare per altrettante chiese dell'arcidiocesi e dieci da segnalare, per eventuali incarichi, all'episcopato italiano.\nRisult\u00f2 vincitore del concorso il progetto dell'architetto Saverio Muratori, \"\"per l'impostazione sanamente moderna dell'edificio sacro e per la lodevole ambientazione\". In particolare, Muratori intendeva rispettare nel progetto i valori storici e culturali del luogo, ispirandosi al filone romanico pisano riletto in chiave contemporanea. Per questo motivo la chiesa \u00e8 stata giudicata \"cos\u00ec pisana e cos\u00ec \"vera\" nel suo volume, nei suoi spazi, nelle sue strutture e nei suoi materiali\" da avere \"una grande importanza storica, culturale e morale, prima che estetica (...) nei confronti con l'intera cultura architettonica del nostro secolo\"\".\nNel 1957 era stato portato a termine il rustico della chiesa, che venne definitivamente completata nei primi anni sessanta.\nDescrizione.\nLa rossa mole della chiesa spicca nel tessuto edilizio del popoloso quartiere di Porta a Mare, affacciandosi sulla via Conte Fazio a Sud e sul Lungarno a Nord.\nLa via Conte Fazio era stata aperta nel 1929 per favorire i numerosi insediamenti industriali della zona; con il bombardamento del 31 agosto 1943 il quartiere venne praticamente raso al suolo e il suo volto attuale \u00e8 quello dato dalla ricostruzione nel Dopoguerra.\nIntorno alla chiesa si innalzano le ciminiere in laterizio dei diversi stabilimenti industriali, anch'essi ricostruiti, tra cui il complesso della Saint-Gobain, la Nuova Sanac e la Piaggio. L'edilizia abitativa \u00e8 priva di particolare valore, ma dall'altra parte del fiume, in lontananza, si scorge la Cittadella e la sua Torre Guelfa con la quale la chiesa di San Giovanni al Gatano ha in comune l'uso del mattone a vista.\nEsterno.\nRialzata rispetto al piano stradale tramite una scalinata rettilinea in travertino, la chiesa presenta una pianta rettangolare con abside quadrata sul fondo. \u00c8 divisa in tre navate di cui quella centrale pi\u00f9 alta ed elevata su archi ribassati poggianti su pilastri in cemento armato a vista a sezione rettangolare, allargati nel capitello e collegati da una piattabanda continua sempre in cemento armato.\nIl paramento in laterizio faccia a vista \u00e8 decorato con sottili ricorsi orizzontali in marmo bianco.\nLa struttura verticale \u00e8 denunciata all'esterno per l'intero perimetro dell'edificio tramite affioramenti nella muratura: nella zona inferiore i pilastri sorreggono la piattabanda di rigiro in cemento armato e appaiono collegati dalla sequenza di arcatelle ordite nel rivestimento in laterizio; sulle pareti laterali della navata centrale risaltano gli alti pilastri di sostegno della copertura. Quest'ultima \u00e8 a capanna sorretta da capriate in cemento armato - in sostituzione di quella a volta lunettata prevista nel progetto - con manto in coppi e tegole.\nIl prospetto principale, su via Conte Fazio, si apre con tre portali sull'ampio sagrato in travertino, sul cui braccio laterale sono collocate tre campane commemorative in bronzo. Il fronte elevato della navata centrale riprende il motivo tipico dell'architettura sacra pisana del loggiato sovrapposto mediante cinque file di colonne in cemento armato rivestite in marmo bianco, creando, in funzione dell'esposizione a sud della facciata, una grande transenna marmorea frangisole.\nLe pareti laterali presentano una lunga successione di bucature verticali, di piccole dimensioni in corrispondenza delle cappelline delle navate laterali, e pi\u00f9 grandi nel corpo della navata centrale; sul pi\u00f9 basso fronte tergale si apre al centro il finestrone con vetri colorati che illumina l'abside.\nSul fondo della chiesa si attesta ad angolo retto il corpo di fabbrica della casa parrocchiale, elevata su un solo piano e con identico paramento dei fronti in laterizio a vista, costituendo quindi con la chiesa stessa un insieme omogeneo.\nL'ingresso alla casa parrocchiale \u00e8 sul lungarno, preceduto da un giardinetto recintato, mentre verso il cortile asfaltato posto sulla sinistra della chiesa la casa presenta una scansione regolare di tredici affacci. Comunica con l'interno dell'aula ecclesiale tramite il vano aperto sulla testata sinistra del transetto.\nInterno.\nAll'interno, la chiesa si presenta luminosa ed imponente. Il trattamento delle pareti \u00e8 identico a quello dell'esterno, con il laterizio a vista segnato dai ricorsi orizzontali in marmo bianco; la pavimentazione \u00e8 a bullettonato con fasce marmoree di tonalit\u00e0 pi\u00f9 scura che indicano il percorso verso l'altare maggiore e suddividono l'impiantito in grandi riquadri. L'illuminazione artificiale \u00e8 affidata a proiettori in metallo nero apposti sui pilastri laterali della navata centrale.\nLe navate laterali sono suddivise in sei cappelline ciascuna e presentano il solaio inclinato di copertura in legno e laterizio, sostenuto da arcate ribassate poggianti sui pilastri.\nGli altari e gli arredi sono originali.\nL'abside \u00e8 coperto con volta a botte ribassata, interrompendo cos\u00ec la sequenza delle capriate in calcestruzzo della navata centrale. L'altare maggiore \u00e8 rialzato su una scalinata marmorea di otto gradini, le cui balaustrate in travertino piegano in cima ad angolo retto per delimitare lo spazio del presbiterio. Dietro l'altare in marmo bianco \u00e8 collocato un pannello marmoreo quattrocentesco finemente scolpito ai cui lati si dispongono le canne metalliche dell'organo. Sotto l'abside si trova la cripta-sacrario, dedicata ai caduti della seconda guerra mondiale e realizzata per volont\u00e0 del Rione di Porta a Mare con la partecipazione dello Stato, degli Enti e della cittadinanza pisana, accessibile tramite le due scale rettilinee ai lati della scalinata d'altare."}
{"id": "1371313", "revid": "11409741", "url": "https://it.wikipedia.org/wiki?curid=1371313", "title": "Celle Bulgheria", "text": ""}
{"id": "1371315", "revid": "11409756", "url": "https://it.wikipedia.org/wiki?curid=1371315", "title": "Celle San Vito", "text": ""}
{"id": "1371323", "revid": "6923", "url": "https://it.wikipedia.org/wiki?curid=1371323", "title": "Formula dentaria", "text": "Per formula dentaria si intende una rappresentazione schematica in grado di visualizzare con immediatezza il numero e le tipologie di denti presenti nella dentatura dei mammiferi. Questa classe di vertebrati \u00e8 infatti oggi l'unica a possedere denti di varia taglia e foggia (eterodontia), distinti in incisivi, canini, premolari e molari (sebbene in altre classi sia presente una qualche variazione nella forma e dimensione dei denti lungo le mascelle, animali davvero eterodonti non mammiferi si trovano solo tra le specie fossili, come ad esempio i crocodilomorfi Notosuchia). Inoltre, tutti i membri di una stessa specie (o anche di un taxon superiore) presentano generalmente un numero fisso di denti a maturit\u00e0, cosicch\u00e9 lo studio della dentizione diviene un utile strumento per il riconoscimento dei fossili e delle relazioni sistematiche tra i mammiferi viventi.\nFormula specifica.\nTradizionalmente, la formula si esprime tramite una serie di frazioni, una per ogni diverso tipo di dente, in cui al numeratore viene posto il numero di elementi presenti in una sola semiarcata mascellare superiore, al denominatore i denti di una delle due semiarcate mandibolari. Quindi, il numero totale di denti sar\u00e0 dato dalla loro somma moltiplicata per due.\nPer fare un esempio, nell'uomo la dentizione permanente \u00e8 composta da: 8 incisivi, 4 canini, 8 premolari e 12 molari. Considerando solo le due semiarcate, superiore ed inferiore, si otterr\u00e0 la seguente formula:\nI: formula_1; C: formula_2; Pm: formula_1; M: formula_4\nChe pu\u00f2 essere ulteriormente semplificata in:\nOppure estesa, inserendo anche le serie presenti nelle due rimanenti semiarcate che risultano identiche e speculari, come mostrato nella tabella seguente:\nVa ricordato che, eccetto alcuni gruppi, i mammiferi sono difiodonti. Infatti, durante la crescita mostrano due ben precise dentizioni: la prima, costituita dai denti di latte, \u00e8 decidua, venendo gradualmente sostituita dalla seconda dentizione, che pu\u00f2 permanere per tutta la vita dell'individuo.\nLa formula tradizionale, applicata alla dentizione decidua, differisce da quella permanente per l'aggiunta della lettera \"l\" (da latte) alle sigle che indicano la tipologia di dente.\nSempre riferendoci all'uomo, la prima dentizione \u00e8 composta da 8 incisivi, 4 canini, 0 premolari e 8 molari. Quindi si avr\u00e0:\nIl: formula_1; Cl: formula_2; Pml: formula_7; Ml: formula_8\nOd in forma estesa:\nFormula generica.\nOltre ad una applicazione specifica, la formula dentaria viene anche adottata per descrivere la dentizione di taxa superiori (genere, famiglia, ordine etc.). Molto spesso, in specie filogeneticamente vicine la dentatura (e quindi la formula) \u00e8 simile od identica; in altri casi pu\u00f2 variare anche di molto. \nAd esempio, la formula dentaria dell'uomo \u00e8 la stessa in tutte le scimmie del Vecchio Mondo ma, se consideriamo l'intero sottordine degli Aplorrini, che include anche le scimmie del Nuovo Mondo ed i Tarsidi, si noter\u00e0 una variabilit\u00e0 sia del numero totale, sia del numero di alcune tipologie di denti.\nGli uistit\u00ec ed i tamarini hanno sempre 32 denti ma il numero di molari e premolari \u00e8 inverso rispetto all'uomo:\nNei cebi se ne ritrovano invece un numero maggiore per la presenza sia di 12 premolari che di 12 molari, come si nota nella seguente formula:\nmentre i Tarsidi sono privi di 2 incisivi inferiori:\nQuindi, la variabilit\u00e0 negli Aplorrini pu\u00f2 essere riassunta con la seguente formula tradizionale:\nI: formula_9; C: formula_10; Pm: formula_11; M: formula_12\nDa questa si evince che nel gruppo il numero totale di denti varia da 32 a 36, sono presenti sempre 4 canini (uno per ogni semiarcata) e 4 incisivi superiori, mentre il numero di incisivi inferiori, di molari e di premolari pu\u00f2 variare nella quantit\u00e0 indicata."}
{"id": "1371329", "revid": "124701881", "url": "https://it.wikipedia.org/wiki?curid=1371329", "title": "Servizio aereo della Guardia di Finanza", "text": "Il Servizio aereo della Guardia di Finanza nasce il 1\u00ba febbraio del 1954 allo scopo di contrastare il contrabbando marittimo mediante l'esplorazione aerea, integrata all'acquisizione di notizie ottenute con indagini tradizionali e sistemi di guerra elettronica.\nI primi velivoli del Corpo erano gli elicotteri Agusta Bell 47, con i quali veniva costituita la prima Sezione Aerea del corpo sull'aeroporto di Napoli.\nIl simbolo del Servizio aereo \u00e8 una volpe rossa in campo giallo.\n\u00c8 integrato nel \"Comando Operativo Aeronavale\" (COAN), con sinergia tra componente aerea e componente navale (Servizio navale della Guardia di Finanza).\nDipende dal Comando Generale della Guardia di Finanza - V Reparto, con sede a Roma.\nConta su 780 unit\u00e0 di personale, con 72 velivoli.\nAttivit\u00e0.\nFinalit\u00e0 dei servizi svolti sono rivolte ad evitare lo sfruttamento delle aree demaniali, al corretto svolgersi delle attivit\u00e0 commerciali, contro il traffico di esseri umani, immigrazione clandestina e traffico internazionale di droga.\nLa cooperazione con i paesi membri dell'Unione europea \u00e8 un altro settore d'impiego: \u00e8 stata istituita una nuova agenzia per la gestione della cooperazione operativa alle frontiere esterne degli stati membri dell'Unione Europea nella fine del 2004, il Frontex, che ha il compito di coordinare la cooperazione operativa tra gli stati membri in materia di gestione delle frontiere esterne; assistere gli stati membri nella formazione di guardie nazionali di confine, anche elaborando norme comuni in materia di formazione; preparare analisi dei rischi; seguire l'evoluzione delle ricerche in materia di controllo e sorveglianza delle frontiere esterne; aiutare gli stati membri che devono affrontare circostanze tali da richiedere un'assistenza tecnica e operativa rafforzata alle frontiere esterne; fornire agli stati membri il sostegno necessario per organizzare operazioni di rimpatrio congiunto, di cui il Servizio Aereo della Guardia di Finanza fa parte.\nL'assistenza in territorio albanese inoltre accresce l'impegno in campo internazionale.\nPersonale.\nI militari specializzati si dividono in: piloti, specialisti, operatori di sistema.\nL'iter formativo dei militari specializzati parte egualmente con l'incorporamento nel Corpo della Guardia di Finanza, prosegue con una selezione psicofisica dei candidati, e per ci\u00f2 che concerne i piloti:\nper quanto riguarda gli specialisti, vengono formati presso la Reggia di Caserta alla Scuola Sottufficiali dell'Aeronautica Militare.\nLa post-formazione \u00e8 svolta presso il Centro Aviazione di Pomezia-Pratica di Mare (Roma).\nUbicazione sul territorio.\nI reparti:\nDal Centro Aviazione di Pomezia - Pratica di Mare (RM) dipendono:\nle Sezioni di Manovra (largamente impiegate per il volo a lungo raggio in mare per il contrasto di sbarchi clandestini):\nle Sezioni Aeree di:\nSezione aerea di Varese in Venegono Superiore (VA).\nOpera nell'arco alpino nord occidentale, collaborando con il Soccorso Alpino della Guardia di Finanza.\nGli elicotteri del reparto sono Agusta-Bell AB 412 HH412C e Breda Nardi NH-500 OH500B.\n\u00c8 retta da un ufficiale superiore, ha 3 articolazioni: Nucleo Operativo, Nucleo Efficienza e Squadra Comando.\nDipende dal Reparto Operativo Aero Navale R.O.A.N. di Como.\nSezione Aerea di Pratica di Mare (RM).\nLa Sezione Aerea di Pratica di Mare trae le sue origini dal Gruppo Aereo di Centocelle (primo aeroporto militare italiano ad essere attivato, aprile del 1909), il reparto venne costituito presso l'aeroporto romano nel marzo del 1960 conseguentemente alla nuova legge di ordinamento del Corpo (n\u00ba189 del 14 aprile 1959). Al momento della costituzione il Gruppo Aereo disponeva di due Sezioni, una dedita alle funzioni operative, l'altra impegnata nel ruolo addestrativo del personale navigante.\nIl 23 gennaio del 1967 la Sezione Operativa del Gruppo Aereo di Centocelle venne trasferita nella nuova sede, appositamente costruita, all'interno del sedime aeroportuale della Base Aerea di Pratica di Mare (Aeronautica Militare), diventando cos\u00ec un reparto autonomo a carattere territoriale; l'avvenuto trasferimento comport\u00f2 anche il passaggio di dipendenze ai comandi della 9\u00aa Legione di Roma, mentre la dotazione di velivoli dell'epoca era incentrata sugli elicotteri AB 47J e AB 47G, contestualmente il reparto assunse anche l'attuale denominazione.\nL'attuale caserma che ospita gli uffici della Sezione Aerea in oggetto \u00e8 intitolata al Brigadiere pilota Alfonso Pozzi, primo pilota caduto in servizio nella storia del Servizio Aereo della Guardia di Finanza, il giovane Brigadiere perse la vita per un incidente di volo mentre era in servizio alla Sezione Aerea di Intimiano (Como), ancora in giovane et\u00e0 (38 anni) Pozzi precipit\u00f2 con il suo AB 47J durante un volo di ricognizione a contrasto dell'illecita attivit\u00e0 del contrabbando.\nLa Sezione Aerea di Pratica di Mare dipende dal ROAN (Reparto Operativo Aeronavale) di Civitavecchia, ente periferico che gestisce, come di consuetudine anche per le altre realt\u00e0 nazionali, le componenti aeree e marittime locali, in questo caso a favore del Comando Regionale del Lazio. \nL'ambito territoriale in cui opera la Sezione Aerea di Pratica di Mare \u00e8 molto vasto, comprende le Regioni Lazio e Umbria, per un totale di 25.692\u00a0km\u00b2, ripartiti in 470 Comuni, con una sovrapposizione a sud con la Sezione Aerea di Napoli, e a nord con la Sezione Aerea di Manovra di Pisa, questo per quanto riguarda la terraferma, mentre per le acque territoriali la copertura aerea \u00e8 compresa tra la foce del fiume Chiarone a nord e la foce del fiume Garigliano a sud. Inoltre non \u00e8 un dato trascurabile la presenza nel territorio di competenza della Capitale Roma, con il suo patrimonio storico inestimabile, nonch\u00e9 la zona del viterbese, culla della civilt\u00e0 etrusca\nSezione aerea di Genova.\nNasce nel 1957 all'idroscalo di Sampierdarena, da dove poco tempo dopo viene trasferita nell'aeroporto Cristoforo Colombo di Sestri Ponente dove \u00e8 attualmente ubicata. Gli elicotteri del reparto sono elicotteri Breda Nardi (Hughes) NH500, attualmente in versione MD da pattugliamento marittimo. La sezione \u00e8 rappresentata da uno stemma con un gabbiano, la Lanterna di Genova che irradia un fascio tricolore, il mare. \nPochi minuti dopo la strage del Ponte Morandi di Genova si alz\u00f2 in volo un NH500, che effettu\u00f3 i rilievi e le riprese video utili alla ricostruzione dell\u2019evento.\n\u00c8 retta da un ufficiale superiore, ha 3 articolazioni: Nucleo Operativo, Nucleo Efficienza e Squadra Comando.\nDipende dal Reparto Operativo Aero Navale R.O.A.N. di Genova.\nSezione Aerea Elmas (CA).\nLa Sezione Aerea \u00e8 stata istituita nel 1967 dall'allora Tenente Pilota Pietro Sgarlata, ed ha sede presso l'ex Aeroporto Militare di Elmas. Impegnata nel contrasto ai traffici illeciti in alto mare, controllo delle coste e polizia ambientale ha indirizzato negli ultimi anni l'attivit\u00e0 di servizio contro il fenomeno dell'immigrazione clandestina dall'Algeria, con un impegno sempre maggiore del Reparto anche nel prestare soccorso alle imbarcazioni in difficolt\u00e0. Attualmente gli elicotteri in uso sono: AW139 dal 21 Gennaio 2019 e Agusta-Bell AB 412. Allo stato attuale non \u00e8 presente lo storico Breda Nardi NH-500.\nLa Sezione conta tre dispersi in mare mai pi\u00f9 ritrovati in due differenti incidenti (1984 - 1994)."}
{"id": "1371330", "revid": "1318309", "url": "https://it.wikipedia.org/wiki?curid=1371330", "title": "Buy-in", "text": "Il buy-in \u00e8 la somma di denaro da pagare per prendere parte ad un torneo di poker. Quando \u00e8 composto da una sola cifra il denaro versato va interamente a comporre il montepremi. Se invece sono indicate due cifre (per esempio 20$+2$) la prima indica la parte di denaro che verr\u00e0 aggiunta al montepremi, mentre la seconda (la cosiddetta \"entry fee\", ossia la tassa di iscrizione) indica il denaro che la sala da gioco tratterr\u00e0 per l'organizzazione del torneo.\nEsistono svariati livelli di \"buy-in\": in molti circoli e club si possono trovare tornei con \"buy-in\" da dieci euro. Per i tornei internazionali si raggiungono \"buy-in\" di svariate migliaia di dollari, sino ai pi\u00f9 di 10.000 dollari necessari per l'iscrizione in alcuni eventi delle World Series of Poker, tra cui spicca il \"buy-in\" di 50.000 dollari per l'evento H.O.R.S.E.."}
{"id": "1371335", "revid": "1762097", "url": "https://it.wikipedia.org/wiki?curid=1371335", "title": "Madame Web", "text": "Madame Web, il cui vero nome \u00e8 Cassandra Webb, \u00e8 un personaggio immaginario dei fumetti creato da Denny O'Neil (testi) e John Romita Jr. (disegni), pubblicato negli Stati Uniti d'America dalla Marvel Comics. Esord\u00ec nella serie \"The Amazing Spider-Man\" (vol. 1) n. 210.\n\u00c8 stata la leader del gruppo delle Donne Ragno e, scoperta l'identit\u00e0 dell'Uomo Ragno grazie ai suoi poteri psichici, lo ha aiutato a superare diverse difficolt\u00e0.\nBiografia del personaggio.\nCassandra Webb, oltre a essere cieca, soffriva di un deterioramento neurologico dovuti alla miastenia gravis ma riusciva a compensare questi handicap con delle abilit\u00e0 psichiche che le permettevano di vivere come medium. Riusc\u00ec a scoprire che l'Uomo Ragno era in realt\u00e0 Peter Parker quando questi salv\u00f2 uno dei suoi studenti e lo aiut\u00f2 a impedire un assassinio di un candidato politico. Quando Black Tom Cassidy invi\u00f2 il Fenomeno per rapirla in modo da poterne usare i poteri per le sue attivit\u00e0 criminali, ma lei previde l'attacco e chiam\u00f2 in aiuto Spider-Man ma l'aggressione le caus\u00f2 comunque un grave shock e fin\u00ec in coma dal quale si riprese ma con la perdita della memoria a breve termine, e quindi anche la vera identit\u00e0 di Spider-Man.\nSuccessivamente contatt\u00f2 nuovamente Spider-Man per chiederne l'aiuto in quanto aveva avuto una precognizione che ne annunciava la morte. Credendo che unirsi a Norman Osborn in un rituale chiamato la Riunione dei Cinque le avrebbe permesso di salvarsi la vita, chiese a Spider-Man di recuperare uno dei cinque frammenti di artefatti necessari. Ciascuno dei cinque partecipanti avrebbe ricevuto conoscenza, potere, immortalit\u00e0, follia o morte. A seguito della cerimonia, Madame Web apparentemente ricevette la morte ma in realt\u00e0 aveva ricevuto l'immortalit\u00e0 oltre a essere ringiovanita e risanata.\nPoco dopo, il dottor Octopus cre\u00f2 una nuova donna ragno usando la nipote di Cassandra, Charlotte Witter, che assorb\u00ec le abilit\u00e0 di ognuna delle altre versioni della donna ragno, Jessica Drew, Julia Carpenter e Mattie Franklin. Per catturare Charlotte, Madame Web riun\u00ec le donne ragno in una squadra che riusc\u00ec a sconfiggerla che in seguito sottrasse la telepatia a Madame Web facendola invecchiare nel processo. Con l'aiuto di Spider-Man e Franklin, Madame Web riusc\u00ec a neutralizzare Charlotte lasciandola in uno stato dormiente e, di nuovo ringiovanita, recise il suo legame con Charlotte e rimosse dai ricordi di Charlotte e Mattie la verit\u00e0 sull'identit\u00e0 di Spider-Man. Madame Web continu\u00f2 ad assistere Mattie durante il resto del suo tempo come Spider-Woman. La squadra delle donne ragno alla fine si sciolse. Da allora \u00e8 apparsa di nuovo anziana, tuttavia presumibilmente ha conservato la sua immortalit\u00e0.\nPrima di \"Civil War\" ha aiutato l'Uomo Ragno a trovare il dottor Vincent Stegron . Dopo l'adunata dei Cinque sembra essere diventata immortale.\nTetra caccia.\nMadame Web viene attaccata e rapita da due persone, madre e figlia di Kraven Ana e Sasha Kravinoff e quest'ultima la ferisce mortalmente; in fin di vita dona i suoi poteri psichici a Julia Carpenter.\nPoteri e abilit\u00e0.\nPossiede grandi abilit\u00e0 psichiche, preveggenti e chiaroveggenti, ed \u00e8 in grado di apparire in forma astrale come uno spirito alle persone(\u00e8 pu\u00f2 farlo non solo nella sua epoca ma anche in vari periodi temporali e anche in altre dimensioni).\nAd un certo punto della sua storia diviene \"immortale\"."}
{"id": "1371340", "revid": "124328106", "url": "https://it.wikipedia.org/wiki?curid=1371340", "title": "Betty Brant", "text": "Elizabeth \"Betty\" Brant \u00e8 un personaggio dei fumetti creato da Stan Lee (testi) e Steve Ditko (disegni), pubblicato dalla Marvel Comics. Apparsa per la prima volta in \"The Amazing Spider-Man\" (vol. 1) n. 4 (settembre 1963).\n\u00c8 stata un importante comprimario dell'Uomo Ragno nei primi tempi nonch\u00e9 primo amore di Peter Parker, \u00e8 poi uscita di scena per un lungo periodo per poi rientrare con un carattere molto pi\u00f9 risoluto che in precedenza.\nBiografia del personaggio.\nBetty Brant \u00e8 nata a Filadelfia, in Pennsylvania. Sua madre era stata in origine la \"Ragazza del venerd\u00ec\" dell'editore J. Jonah Jameson del Daily Bugle, e Betty ha abbandonato la scuola per diventare segretaria di Jameson al Daily Bugle. Essendo il primo vero amore di Peter Parker, lo incontr\u00f2 quando divenne un fotografo freelance per il Bugle. Dopo essere stati attaccati dall'Avvoltoio, Peter aveva gi\u00e0 notato la sua attrazione per Betty, ed \u00e8 rimasto colpito quando lei si \u00e8 opposta a Jameson per aver pubblicato articoli diffamatori contro Spider-Man. Hanno iniziato a frequentarsi poco dopo, quando Betty \u00e8 rimasta colpita dalla gentilezza di Parker nel prendersi cura di sua zia May malata.\nIl suo lavoro di segretaria al Bugle fu preso per aiutare suo fratello Bennett Brant a ripagare i suoi debiti di gioco, che aveva acquisito cercando di pagare le spese mediche della madre. Bennett era diventato amico dell'allora fidanzato di Betty, Gordon Savinski. Gordon era coinvolto in molte attivit\u00e0 illegali e Bennett alla fine assunse un debito di gioco che non poteva ripagare a un gangster di nome Blackie Gaxton. Quando i teppisti di Blackie sono venuti a cercare Bennett a casa di famiglia, la madre di Betty \u00e8 stata sbattuta contro un tavolino da caff\u00e8, provocando danni permanenti al cervello.\nCon l'aiuto del Dottor Octopus, Blackie Gaxton rap\u00ec sia Bennett che Betty come assicurazione contro chiunque gli impedisse di lasciare il paese. Bennett \u00e8 stato tradito quando Glaxton ha rifiutato di liberarlo dai suoi debiti ed \u00e8 stato colpito a morte durante una mischia tra la banda di Glaxton, Dottor Octopus e Spider-Man. All'inizio, Betty incolp\u00f2 Spider-Man per la morte di suo fratello e disse a Spider-Man che non avrebbe mai voluto vederlo di nuovo, anche se in seguito si rese conto di essersi sbagliata e che aveva solo cercato di aiutare. La fiorente storia d'amore tra Betty e Peter fu interrotta, quando Betty temeva che Peter tenesse di pi\u00f9 alla sua compagna di classe Liz Allan. Questo malinteso ha portato alla fine della loro relazione.\nNed Leeds.\nPoco dopo la rottura di Peter e Betty, ha iniziato a frequentare il collega giornalista del Daily Bugle, Ned Leeds. Anche se presto part\u00ec per l'Europa, rimasero in contatto, scrivendosi regolarmente lettere. Al suo ritorno, hanno ricominciato a frequentarsi, e Leeds alla fine ha proposto a Betty. C'erano segni che Betty amava ancora Peter e questi ha fatto del suo meglio per allontanarla per il suo bene. Alla fine accett\u00f2 la proposta di matrimonio di Leeds.\nDopo il loro fidanzamento, J. Jonah Jameson organizz\u00f2 una festa di fidanzamento nel suo attico e il loro matrimonio segu\u00ec presto. Il giorno del loro matrimonio non \u00e8 andato tutto liscio perch\u00e9 un criminale in costume di nome Mirage ha deciso di derubare tutti gli ospiti ai migliori matrimoni quel giorno. Spider-Man \u00e8 intervenuto e Mirage \u00e8 stato facilmente catturato. Betty e Ned erano sposati con Mary Jane Watson che serviva come damigella d'onore di Betty.\nSubito dopo il loro matrimonio, Jameson mand\u00f2 sia Betty che Ned a Parigi, in Francia, per una luna di miele di lavoro pagata tutte le spese. Betty inizi\u00f2 a notare un cambiamento in Ned mentre veniva consumato dal lavoro. Mentre Ned copriva un'insurrezione a Cipro, torn\u00f2 a New York tra le braccia consolanti di Peter. Dopo aver scoperto la scomparsa di Betty, Ned torn\u00f2 a New York e affront\u00f2 sia Peter che Betty. Ned diede un pugno alla mascella di Peter e cerc\u00f2 di costringerlo a non vedere mai pi\u00f9 Betty. Peter ha detto che non voleva pi\u00f9 vedere nessuno dei due e che era interessato a Betty solo per far ingelosire Mary Jane, nella speranza che questo avrebbe portato Ned e Betty di nuovo insieme.\nDopo di ch\u00e9, il criminale Mangiapeccati marchia Betty per la morte, ma lei sfugge al suo tentativo di omicidio.\nIl rapporto investigativo di Ned ha messo a dura prova il matrimonio dei Leeds. Seguendo le piste sul misterioso nuovo criminale di nome Hobgoblin, Leeds fu catturato e ipnotizzato per pensare che fosse l'Hobgoblin. Durante questo periodo Betty si rivolse al suo amico Flash Thompson, ma anche lui fu incastrato dal vero Hobgoblin e nel frattempo Betty vide Ned vestito da Hobgoblin che minacciava Flash. La sua mente, gi\u00e0 fragile, \u00e8 stata spinta oltre il limite. Nel frattempo, un mercenario di nome Jason Macendale chiese allo Straniero informazioni su chi fosse l'Hobgoblin e gli fu dato il nome di Leeds. Quando Ned ha seguito una storia di spionaggio a Berlino, sotto ipnosi si traveste da Hobgoblin e viene assassinato dagli uomini dello Straniero. Macendale dopo aver pensato che l'Hobgoblin originale fosse morto, in seguito avrebbe adottato l'identit\u00e0 dell'Hobgoblin per se stesso.\nBetty soffr\u00ec di un completo crollo mentale dopo la notizia della morte di Ned da parte dello Straniero, e credette che fosse ancora vivo. Nel suo stato, un giovane reclutatore del Culto dell'Amore riusc\u00ec a persuaderla a unirsi alla loro fazione sotto un leader chiamato Insegnante, dove era programmata a modo loro. Il Maestro si \u00e8 rivelato un truffatore. Flash e Spider-Man lo capirono e salvarono Betty, anche se lei perse tutto ci\u00f2 che possedeva e dovette stabilirsi con Flash Thompson. Durante questo, gli eventi demoniaci di \"Inferno\" sono accaduti, travolgendo gran parte di New York City. Betty e Flash sono stati attaccati da duplicati demoniaci di Spider-Man e Ned. Betty ha superato le barriere fisiche e psicologiche ed \u00e8 riuscita a distruggere i mostri.\nDopo questi tempi difficili, \u00e8 tornata a lavorare al Daily Bugle come segretaria sotto l'editore della citt\u00e0 Kate Cushing. Un cambiamento in Betty si \u00e8 verificato quando \u00e8 diventata una giornalista investigativa che ha rintracciato con successo lo Straniero e i suoi assassini e ha scoperto la vera identit\u00e0 dell'Hobgoblin che alla fine le ha tranquillizzato la mente. Ora \u00e8 diventata uno dei migliori giornalisti investigativi al Bugle.\nScadenza.\nIn \"Scadenza\", durante la sua permanenza al Bugle, \u00e8 diventata amica di Kat Farrell e l'ha spinta ad affrontare il caso del giudice Hart per ottenere un lavoro migliore al Bugle. Teneva una chiave di riserva per l'appartamento di Kat nella sua scrivania, che il collega giornalista Paul Swanson ha usato per irrompere nell'appartamento di Kat nel tentativo di spaventarla fuori dal caso.\nUn nuovo giorno.\nNella trama di \"Un nuovo giorno\", Betty \u00e8 diventata una giornalista sotto Dexter Bennett dopo che l'infarto di Jameson ha costretto sua moglie a vendergli il Daily Bugle, e lei \u00e8 diventata l'unica del vecchio circolo a rimanere a lavorare al Bugle. Mentre Dexter stava cercando di eludere Betty e renderla di nuovo la sua \"Ragazza del venerd\u00ec\", Peter lascia intendere una falsa relazione familiare tra Betty e l'attore deceduto Marlon Brando, rafforzando la sua posizione agli occhi di Bennett come giornalista di gossip.\nDi recente, ha festeggiato il suo compleanno e ha chiesto a Peter di organizzare una cena con i suoi amici, ma a causa del suo lavoro al nuovo Daily Bugle, nessuno ha voglia di fare amicizia con lei. In effetti, solo Peter si \u00e8 presentato al suo compleanno, perch\u00e9 era l'unico dei suoi amici che non era arrabbiato con lei. Inizialmente, Betty era furiosa con Peter, accusandolo con rabbia di averle rovinato la notte finch\u00e9 lui non le dicesse la verit\u00e0. \u00c8 triste, ma lui la rassicura che presto tutti la perdoneranno. Betty si rende conto che Peter \u00e8 davvero il suo migliore amico.\nDopo la distruzione del Bugle, ha continuato a creare un blog di giornalismo di successo; \u00e8 stata vista per l'ultima volta dopo essere tornata insieme a Flash.\nAltri media.\nCinema.\nTrilogia di Sam Raimi.\nBetty Brant appare come un personaggio minore della trilogia di \"Spider-Man\" diretta da Sam Raimi, interpretata dall'attrice statunitense Elizabeth Banks. Come membro dello staff del Daily Bugle e segretaria di J. Jonah Jameson, di solito viene vista passare messaggi a Jameson o ricevere ordini del tribunale da lui. Anche se non esce mai con Peter Parker, mostra una sottile attrazione per lui nei primi due film. Banks ha dichiarato di aver fatto la prima audizione per il ruolo di Mary Jane Watson prima di assumere il ruolo di Betty Brant. Ha anche ammesso che le basi del suo ruolo come relazione del personaggio immaginario tra lei e Parker sono molto pi\u00f9 vicine alla storia d'amore d'ufficio che i due condividevano nei fumetti."}
{"id": "1371346", "revid": "411198", "url": "https://it.wikipedia.org/wiki?curid=1371346", "title": "Zigrinatura", "text": "Zigrinatura \u00e8 il risultato della godronatura, una superficie a rilievo ottenuta tramite il passaggio a pressione di rulli scanalati sulla superficie dapprima liscia di un pezzo cilindrico (direzione radiale). La pressione dei rilievi dei rulli schiaccia il metallo del pezzo e lo fa risalire negli incavi delle scanalature; questa operazione viene tecnicamente richiesta per una esteticit\u00e0 del pezzo e per una migliore impugnatura.\nFunzione.\nLa zigrinatura per godronatura non influisce sulle potenzialit\u00e0 dell'oggetto di per s\u00e9, ma consente d'avere\nTipi di zigrinatura.\nEsistono diversi tipi di zigrinature:\nCodifica.\nLe zigrinature sono codificate in Italia secondo le normative UNI [UNI 149].\nSui disegni meccanici esse sono citate come annotazioni indicanti la linea tratto-punto parallela alla zona da sottoporre a zigrinatura."}
{"id": "1371347", "revid": "1494169", "url": "https://it.wikipedia.org/wiki?curid=1371347", "title": "Special Edition EP", "text": ""}
{"id": "1371348", "revid": "17654", "url": "https://it.wikipedia.org/wiki?curid=1371348", "title": "Cassandra Webb", "text": ""}
{"id": "1371351", "revid": "123842080", "url": "https://it.wikipedia.org/wiki?curid=1371351", "title": "Grevo", "text": "Grevo (\"Gr\u00e9f\" in dialetto camuno) \u00e8 una frazione del comune di Cedegolo.\nGeografia fisica.\nClima.\nSituato nella zona climatica (D) nella classificazione dei climi italiani, il paese di Grevo presenta un clima freddo delle medie latitudini: Il mese pi\u00f9 freddo ha una temperatura inferiore a -3\u00a0\u00b0C. La temperatura media del mese pi\u00f9 caldo \u00e8 superiore a 10\u00a0\u00b0C.\nTerritorio.\nL'abitato di Grevo si trova a mezza costa a sud dell'abitato di Cedegolo, di fronte alla frazione di Novelle di Sellero.\nStoria.\nL'abitato di Grevo ha una storia molto pi\u00f9 antica del comune del quale oggi \u00e8 frazione, Cedegolo.\nRitrovamenti preistorici di petroglifi quali coppelle ma anche reperti di arte figurativa confermano la presenza umana gi\u00e0 nell'et\u00e0 del rame\nL'8 aprile 1299 i consoli della vicinia di Grevo si recano a Cemmo dove \u00e8 presente Cazoino da Capriolo, camerario del vescovo di Brescia Berardo Maggi. Qui giurano secondo la formula consueta fedelt\u00e0 al vescovo, e pagano la decima dovuta.\nNel medioevo il paese appoggi\u00f2 la fazione guelfa a supporto della famiglia Antonioli.\nNel 1600, essendo la Valle Camonica sotto il controllo della Repubblica di Venezia, Grevo perde pian piano importanza a favore di Cedegolo, paese pi\u00f9 a valle, ricco di forni fusori per il commercio del ferro.\nIl 18 marzo 1927 in \"Gazzetta Ufficiale\" si pubblica il decreto che autorizza il trasferimento del comune da Grevo a Cedegolo.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Grevo \u00e8 \"P\u00e8rsec\" (pesche), \"Cosp\u00ec\"."}
{"id": "1371354", "revid": "228587", "url": "https://it.wikipedia.org/wiki?curid=1371354", "title": "Formazione di Alice Cooper", "text": "Questa che segue \u00e8 la lista di tutti i componenti che hanno fatto parte, anche solo per alcuni concerti, della band hard rock Alice Cooper, dagli esordi fino a oggi."}
{"id": "1371355", "revid": "123393556", "url": "https://it.wikipedia.org/wiki?curid=1371355", "title": "In commendam", "text": "In commendam (alla lettera: \"in affidamento\") \u00e8 un'espressione latina per indicare essenzialmente l'affidamento temporaneo dei redditi di un ente ecclesiastico ad un \"commendatario\" (cio\u00e8 che non possedeva la carica che comportava il beneficio, ma solo il beneficio stesso), che poteva essere un ecclesiastico o anche un laico. \nStoria.\nIn un'epistola scritta da sant'Ambrogio, l'arcivescovo di Milano, scrisse: \"Commendo tibi, fili, Ecclesiam quae est ad Forum Cornelii... donec ei ordinetur episcopus\" (\"Ti affido, figlio mio, la Chiesa che \u00e8 a Imola... fino all'ordinazione del nuovo vescovo\"). Nel 538, il Terzo Concilio di Orleans specifica nel diciottesimo canone che l'uso \"in commendam\" \u00e8 sotto giurisdizione episcopale. In pratica, soprattutto in et\u00e0 altomedievale, l\"'affidamento\" era il modo di concedere a vescovi, che risultavano cacciati dalla loro sede episcopale a causa di invasioni barbariche o di guerre, di mantenere il proprio tenore di vita. Papa Gregorio I ne fece spesso uso in tale modo. La pratica cominci\u00f2 ad essere seriamente abusata nell'VIII secolo, quando i re anglosassoni e franchi pretesero il diritto di nominare abati \"in commendam\" per i conventi occupati da comunit\u00e0 religiose. Spesso questi abati \"in commendam\" erano laici, vassalli dei re o altri che venivano autorizzati ad incamerare i redditi e gestire gli affari temporali dei conventi come ricompensa per i servizi militari resi. Gli abusi raggiunsero il culmine, a Roma e in Italia, durante il periodo di influenza di Marozia (circa 892 - 955), in Germania durante il regno di Enrico IV, in Francia durante il regno di Filippo I, in Inghilterra sotto Guglielmo il Conquistatore, Guglielmo il rosso, Enrico I ed Enrico II. Spesso furono nominate abati \"in commendam\" le persone pi\u00f9 indegne, e, in molti casi, questi personaggi portarono i monasteri alla rovina materiale e spirituale. Quando, per\u00f2, nel 1122 la lotta per le investiture si risolse in favore della Chiesa, la nomina dei laici ad abate \"in commendam\" fu abolita. Gli abusi aumentarono nuovamente durante la cattivit\u00e0 avignonese (1309-1377), specialmente durante il grande scisma (1378-1417), quando i papi, e gli antipapi, concessero numerose abbazie \"in commendam\" per aumentare il numero dei loro sostenitori.\nCol tempo, l'uso di tale pratica si estese e permise ad ecclesiastici, ed anche laici, di ottenere le rendite di un beneficio ecclesiastio senza aver giurisdizione spirituale o svolgere i compiti spirituali di tale ente. Spesso il colui che aveva il bene in commenda aveva anche il diritto o dovere di assumere e pagare un ecclesiastico che svolgesse gli obblighi spirituali di tale beneficio. Questo diede origina alla figura dell'Abate commendatario.\nAltri usi.\nNel mondo commerciale Bassomedioevale furono usati gli stessi termini, ma con un significato pi\u00f9 caratteristico: quando un mercante partiva per un'impresa commerciale in terre lontane, raccoglieva presso parenti e amici somme di denaro necessarie all'impresa stessa: chi dava il danaro si chiamava \"accomandante\" e rispondeva solo nei limiti del capitale investito (cio\u00e8 rischiava di perdere, in caso di fallimento dell'impresa, solo tale somma) mentre chi lo riceveva si chiamava \"accomandatario\", amministrava l'impresa, ma rispondeva illimitatamente o, come si diceva, \"ultra vires\", cio\u00e8 rischiava anche il proprio patrimonio personale, oltre la somma ricevuta dagli \"accomandanti\", per far fronte alle obbligazioni contratte verso terzi nell'esercizio dell'impresa in questione. \nTale istituto ha attraversato diverse epoche storiche per arrivare ai nostri giorni. Nel diritto italiano moderno \u00e8 rappresentato dalla societ\u00e0 in accomandita semplice e dalla societ\u00e0 in accomandita per azioni.\nOrdini Cavallereschi.\nParimenti, negli ordini cavallereschi fu il modo di attribuire a determinati cavalieri particolarmente distintisi i redditi di una \u00abcommenda\u00bb (ad esempio, un'abbazia in possesso di vari terreni ma che mancava di un vertice amministrativo poich\u00e9 la carica di abate era vacante). Si us\u00f2 in tal caso, per designare tale beneficiario, il termine commendatore, che in seguito divenne un grado cavalleresco."}
{"id": "1371368", "revid": "599013", "url": "https://it.wikipedia.org/wiki?curid=1371368", "title": "Florian Ramoser", "text": "Carriera.\nClub.\nLa carriera hockeistica di Florian Ramoser inizi\u00f2 in Serie A2 nel 1995 nel Renon, squadra della sua citt\u00e0 e nella quale rimase fino al 2002, totalizzando oltre 200 presenze con 42 punti all'attivo. Nell'estate del 2002 pass\u00f2 all'Asiago Hockey, formazione con cui gioc\u00f2 fino al 2004 conquistando il primo trofeo personale, la Supercoppa del 2003.\nNel 2004 Ramoser pass\u00f2 all'Hockey Club Bolzano, collezionando nel corso delle stagioni numerosi trofei: due scudetti consecutivi, tre edizioni della Coppa Italia e altre tre edizioni della Supercoppa italiana. Nella Supercoppa italiana del 2007 fu autore della rete decisiva nel successo per 1-0 contro la SG Cortina.\nRamoser si ritir\u00f2 al termine della stagione 2009-2010, all'et\u00e0 di 30 anni, dopo quattordici stagioni trascorse nel mondo professionistico italiano.\nNazionale.\nRamoser ha giocato stabilmente in nazionale dal 2004 al 2008, conquistando il titolo di Prima Divisione nel 2005, prendendo parte anche al torneo olimpico di Torino 2006. Nelle stagioni successive fu convocato per i campionato mondiali del 2006 e del 2007."}
{"id": "1371370", "revid": "200154", "url": "https://it.wikipedia.org/wiki?curid=1371370", "title": "Forte dell'Annunziata", "text": ""}
{"id": "1371372", "revid": "1126209", "url": "https://it.wikipedia.org/wiki?curid=1371372", "title": "Knautia arvensis", "text": "L'ambretta (Knautia arvensis ) \u00e8 una pianta tradizionalmente classificata nella famiglia Dipsacaceae, che la moderna classificazione APG attribuisce alle Caprifoliaceae. \u00c8 una pianta perenne (perlopi\u00f9 biennale), erbacea, rizomatosa alta fino a 1 m con infiorescenza piena su un fusto peloso con foglie in parte lanceolate e in parte pennatopartite.\nEtimologia.\nIl nome del genere (\"Knautia\") deriva dal botanico sassone Christian Knaut (1654 - 1716), voluta da Linneo in sua memoria (morto nello stesso anno, 1716, in cui venne pubblicata la sua opera principale: \"Methodus plantarum\"). Quello della specie deriva dal latino: \"arvensis\" = dei campi, in quanto stazione preferita per tali piante sono i prati.\nDescrizione.\nViene considerata una pianta emicriptofita scaposa ma anche emicriptofita bienne: pianta con ciclo di riproduzione biennale (o annuale) con gemme poste a livello del terreno e con asse floreale lungo. \"K. arvensis\" \u00e8 una specie molto polimorfa, il Fiori (Adriano Fiori, botanico fiorentino 1865 - 1950) in \"Flora analitica d'Italia\" la descrive in una trentina di diverse forme pur restando nell'ambito della nostra penisola. La pianta \u00e8 interamente pelosa.\nRadici.\nRadici rizomatose (breve e forte rizoma).\nFusto.\nIl fusto ascendente (retto) pu\u00f2 raggiungere l'altezza di 1 metro (minimo 30\u00a0cm) ed \u00e8 peloso quasi irsuto. I peli possono essere ghiandolari e lievemente setolosi, ma non ruvidi. Il fusto si presenta spesso ramificato nella parte terminale.\nFoglie.\nLe foglie, picciolate, si possono distinguere in due tipi: \nCome forma possono essere lanceolate (a margine intero o dentate) oppure pennatopartite con lobi relativamente profondi. Quelle basali sono in preferenza a forma pennatopartite.\nInfiorescenza.\nL'infiorescenza \u00e8 piana (nella parte inferiore) ed \u00e8 portata da un lungo peduncolo di sezione circolare; i fiori periferici sono pi\u00f9 grandi. Le brattee ovato-lanceolate dell\u2019involucro sono multiseriate (generalmente due file disposte su pi\u00f9 piani concentrici) detti anche verticilli bratteali.\nFiori.\nCapolino terminale di 2 \u2013 4\u00a0cm di diametro con fiori ermafroditi. La corolla gamopetala dei singoli fiori centrali \u00e8 tubulosa alla base; mentre all'apice si presenta con 4 lobi diseguali tra loro; mentre i fiori esterni sono lievemente pi\u00f9 sviluppati (confrontare il disegno dei due tipi di fiori). Il colore va da azzurro-violetto a rosso-lilla. Il calice a tubo aderente all\u2019ovario \u00e8 formato da una decina o pi\u00f9 di setole (brattee pelose) lunghe fino a 5\u00a0mm. L\u2019ovario \u00e8 posto al di sotto dell'inserzione del perianzio (si dice che \u00e8 un ovario infero). Le brattee del calice hanno la particolarit\u00e0 di piegarsi verso il basso a maturazione.\nFioritura: maggio - ottobre\nImpollinazione tramite farfalle (anche notturne) e api.\nFrutti.\nFrutto con calice persistente.\nDistribuzione e habitat.\nIn Italia \u00e8 comune fino ai 2000 m s.l.m. e la si pu\u00f2 trovare facilmente nei prati e pendii piuttosto magri, oppure sui margini dei sentieri.\n\u00c8 presente in tutta Europa e Asia occidentale.\nSistematica.\nIl genere \"Knautia\" comprende circa 40 specie di cui la met\u00e0 vive in Italia. Molte controversie sono state dibattute nel passato per assegnare alcune specie del genere \"Knautia\" al genere \"Scabiosa\" (della stessa classe) e viceversa. In effetti i due generi presentano molti aspetti simili. Si parla, ad esempio, di nervature del calice appena visibili in \"Knautia\", mentre in \"Scabiosa\" sono un po' pi\u00f9 evidenti e in numero di 8. Il presente genere si divide in due sezioni (o trib\u00f9): \nUsi.\nFarmacia.\nL'ambretta contiene tannini; \u00e8 quindi una pianta medicinale conosciuta fin dall'antichit\u00e0. Si dice che abbia la propriet\u00e0 di purificare il sangue, ma sembra che sia efficace anche contro le malattie del freddo (bronchiti, costipazioni e altro). \u00c8 considerata anche per le sue propriet\u00e0 diuretiche e astringenti.\nCucina.\nIn cucina pu\u00f2 essere usata per contorni di verdure, ma anche per zuppe o frittate. Si usano comunque solamente le foglie raccolte prima della fioritura."}
{"id": "1371377", "revid": "92723", "url": "https://it.wikipedia.org/wiki?curid=1371377", "title": "Galleria Tret'jakov", "text": "La Galleria Tret'jakov (, traslitterato come \"Tretyakov\" nello stile anglosassone) \u00e8 un museo a Mosca, che ospita una delle pi\u00f9 grandi collezioni di belle arti russe al mondo.\nStoria e descrizione.\nLa storia della pinacoteca ha inizio nel 1856 quando il mercante moscovita Pavel Michajlovi\u010d Tret'jakov (1832-1898) inizi\u00f2 ad acquistare opere d'arte da artisti russi dell'epoca, nell'intento di creare una collezione che un giorno sarebbe potuta diventare un museo nazionale. Nel 1892 Tret'jakov don\u00f2 la sua ormai celebre collezione alla Nazione.\nLa Galleria fu costruita fra il 1902 e il 1904 a sud del Cremlino. Durante il XX secolo si \u00e8 estesa inglobando diversi edifici circostanti, tra cui la chiesa risalente al XVII secolo di San Nicola di Tolma\u010di.\nLa facciata dell'edificio fu disegnata dal pittore Viktor Michajlovi\u010d Vasnecov in uno stile fiabesco tipicamente russo. Di fronte \u00e8 collocata la statua di Pavel Tret'jakov, opera di Aleksandr Pavlovi\u010d Kibal'nikov.\nNel 1977 entr\u00f2 a far parte del patrimonio del museo la gran parte della collezione di George Costakis.\nGalleria d'arte moderna.\nNel 1985 la Galleria Tret'jakov inaugur\u00f2 una sezione di arte contemporanea, ospitata in un grande edificio di stile razionalista lungo l'anello dei giardini, a sud del Ponte Krymskij (\u041a\u0440\u044b\u043c\u0441\u043a\u0438\u0439 \u043c\u043e\u0441\u0442). L'interrato di questo edificio ospita una collezione di sculture del \"Realismo Socialista\", inclusa la celebre statua di Evgenij Vu\u010deti\u010d raffigurante Feliks Dzer\u017einskij (che fu rimossa dalla piazza della Lubjanka nel 1991 a seguito della caduta del comunismo). Non distante si trova la statua di Pietro il Grande, opera dello scultore Zurab Konstantinovi\u010d Cereteli, che con i suoi 86 metri di altezza \u00e8 una delle statue pi\u00f9 alte del mondo.\nOpere.\nLa galleria ospita circa 190.000 opere.\nAttualmente la collezione comprende: pittura russa, grafica, scultura, oggetti di arte applicata; le opere vanno dall'XI al XXI secolo.\nTra gli autori, di varie epoche, che sono presenti nella collezione: Aleksej Gavrilovi\u010d Venecianov, Ivan Konstantinovi\u010d Ajvazovskij, Michail Aleksandrovi\u010d Vrubel', Valentin Aleksandrovi\u010d Serov, Il'ja Efimovi\u010d Repin, Kazimir Severinovi\u010d Malevi\u010d, Daniil \u010c\u00ebrnyj, Vasilij Ivanovi\u010d Surikov, Aleksandr Andreevi\u010d Ivanov, Viktor Michajlovi\u010d Vasnecov, Andrej Kolkutin, Vasilij Vasil'evi\u010d Kandinskij, Vasilij Grigor'evi\u010d Perov, Orest Adamovi\u010d Kiprenskij, Karl Pavlovi\u010d Brjullov, Pavel F\u00ebdorovi\u010d Nikonov."}
{"id": "1371381", "revid": "301156", "url": "https://it.wikipedia.org/wiki?curid=1371381", "title": "Lingua twi", "text": "La lingua twi (pronuncia ) \u00e8 una lingua kwa parlata nel Ghana e in alcune zone della Costa d'Avorio.\n\u00c8 una lingua tonale (i cui allofoni /n/ sono piuttosto complessi) parlata nel Ghana da circa 7 milioni di persone, soprattutto di etnia Akan e dei suoi sottogruppi come gli Ashanti, e in alcune aree della Costa d'Avorio vicine al confine con il Ghana. La fonetica della lingua twi comprende 10 vocali e 31 consonanti.\nPossono essere definiti Twi o Akan i seguenti dialetti:\nL'alfabeto, unificato solo nel 1978 dal \"Bureau of Ghana Languages\" per tutti i dialetti, \u00e8 molto simile a quello latino, anche nella pronuncia, ad eccezione di alcune vocali, consonanti e dittonghi che corrispondono a particolari suoni.\nClassificazione.\nPer lo standard ISO 639-3 la lingua twi appartiene al macrolinguaggio Akan, assieme alla lingua fanti."}
{"id": "1371382", "revid": "287204", "url": "https://it.wikipedia.org/wiki?curid=1371382", "title": "Achilleio", "text": "Achilleio () \u00e8 un ex comune della Grecia nella periferia delle Isole Ionie (unit\u00e0 periferica di Corf\u00f9) con 10.319 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Corf\u00f9.\nLocalit\u00e0.\nAchilleio \u00e8 suddiviso nelle seguenti comunit\u00e0:\n\"Achilleion\".\nL\"Achilleion o Achill\u00e9on\" (moderno : \u0391\u03c7\u03af\u03bb\u03bb\u03b5\u03b9\u03bf / Ach\u00edllio), \u00e8 un palazzo neoclassico nel territorio del villaggio di Gastouri.\nFu fatto erigere alla fine del XIX secolo dall'imperatrice Elisabetta d'Austria-Ungheria, all'architetto Raffaele Caritto, in onore dell'eroe omerico Achille. Passato poi al Kaiser Guglielmo di Germania, che lo fece ampliare, fin\u00ec poi nelle mani di diversi proprietari, e conseguentemente di utilizzo, pi\u00f9 volte, incluse requisizioni di eserciti occupanti durante le due guerre mondiali, oggi accoglie sporadicamente vertici europei, come \u00e8 stato per la firma del Trattato di Corf\u00f9 nel 1994, ma \u00e8 soprattutto museo."}
{"id": "1371386", "revid": "339392", "url": "https://it.wikipedia.org/wiki?curid=1371386", "title": "JK Viljandi Tulevik", "text": ""}
{"id": "1371387", "revid": "224230", "url": "https://it.wikipedia.org/wiki?curid=1371387", "title": "Ultra vires", "text": "Introduzione.\nLa locuzione latina ultra vires significa \"al di l\u00e0 dei poteri\". In diritto, se un atto richiede autorit\u00e0 legale, ed \u00e8 istruito attraverso tale autorit\u00e0, \u00e8 caratterizzato dalle legge come intra vires, ossia \"nell'ambito dei poteri\". Se invece viene istruito senza tale autorit\u00e0, viene considerato un eccesso di potere. Gli atti \"intra vires\" sono considerati legalmente validi, al contrario di quelli \"ultra vires\". Ne discende il principio \"nec ultra vires\" (\"non oltre i poteri\").\nDiritto degli Stati Uniti.\nNel diritto societario americano, gli atti \"ultra vires\" sono quegli atti giuridici o amministrativi, tentati da una societ\u00e0 che vanno oltre la portata dei poteri a lei concessi, i cui limiti sono definiti nel suo statuto, o nelle leggi che autorizzano la formazione della societ\u00e0, o in documenti fondanti simili. Atti tentati da una societ\u00e0 che vanno oltre la portata del suo statuto, sono nulli o annullabili."}
{"id": "1371389", "revid": "2052878", "url": "https://it.wikipedia.org/wiki?curid=1371389", "title": "Ninna nanna de lu puparu/Lu sciccareddu 'mbriacu", "text": "Ninna nanna de lu puparu/Lu sciccareddu 'mbriacu \u00e8 il 9\u00b0 singolo di Domenico Modugno, pubblicato nel 1955.\nIl disco.\nFu uno dei singoli di Modugno che ebbero meno successo durante il primo periodo del cantautore e quindi la versione originale di questo singolo \u00e8 da considerarsi una rarit\u00e0.\nLa prima canzone \u00e8 una ninna nanna cantata da un burattinaio.\n\"Lu sciccareddu 'mbriacu\" \u00e8 la storia divertente di un asinello che non vuole camminare, anche se il padrone, arrabbiato, lo frusta, lo picchia e gli d\u00e0 calci, finch\u00e9 non incontra un amico che gli suggerisce di dargli da bere un po' di vino, perch\u00e9 gli asini pi\u00f9 il padrone si arrabbia e meno camminano, invece in questa maniera si dimentica di essere stato trattato male e cammina...solo che il padrone esagera, gli d\u00e0 da bere un secchio intero di vino, ed alla fine l'asino ubriaco raglia per tutto il paese, sdraiandosi poi a terra e, alla fine, addormentandosi."}
{"id": "1371390", "revid": "339392", "url": "https://it.wikipedia.org/wiki?curid=1371390", "title": "JK Tulevik Viljandi", "text": ""}
{"id": "1371401", "revid": "17841", "url": "https://it.wikipedia.org/wiki?curid=1371401", "title": "Apocalisse di Paolo (copta)", "text": "L'Apocalisse di Paolo copta \u00e8 un testo gnostico, originariamente in lingua greca, ma conservatosi solo in lingua copta. Per la composizione sono state proposte dagli studiosi varie datazioni che vanno dalla met\u00e0 del II secolo all'inizio del IV, con una preferenza per la seconda met\u00e0 del II secolo. L'attribuzione pseudoepigrafa \u00e8 all'apostolo Paolo di Tarso. \nCitata da alcuni padri della Chiesa, andata perduta per secoli, ne \u00e8 stata ritrovata una versione in copto tra i codici di Nag Hamm\u00e2di. Non fa parte del canone della Bibbia ed \u00e8 dunque considerato un apocrifo del Nuovo Testamento.\nNon va confusa con un'altra \"Apocalisse di Paolo\", anch'essa apocrifa, scritta in greco. \nDescrive un viaggio di Paolo tra i vari gradi del cielo."}
{"id": "1371405", "revid": "287204", "url": "https://it.wikipedia.org/wiki?curid=1371405", "title": "Thiruvananthapuram", "text": "Thiruvananthapuram (in malayalam \u0d24\u0d3f\u0d30\u0d41\u0d35\u0d28\u0d28\u0d4d\u0d24\u0d2a\u0d41\u0d30\u0d02, pronuncia \"Tiruvan\u016dntapura\u1e41\"), nota anche come Trivandrum, \u00e8 una citt\u00e0 di 745.000 abitanti dell'India meridionale, capitale dello stato federale del Kerala e capoluogo del distretto omonimo. Sorge a pochissimi chilometri dal litorale ovest del Paese, nei pressi dell'estrema punta meridionale del subcontinente indiano.\nChiamata dal Mahatma Gandhi \"la citt\u00e0 sempreverde dell'India\", \u00e8 caratterizzata dal terreno collinare e da grandi viali alberati, soprattutto nella sua parte settentrionale. Con quasi 745.000 abitanti censiti \u00e8 la citt\u00e0 pi\u00f9 grande del Kerala. Considerando l'agglomerato urbano si arriva a circa un milione di abitanti.\nEssendo capitale di stato, la citt\u00e0 ospita molti uffici del Governo Centrale Indiano, organizzazioni e societ\u00e0. Maggiore centro culturale e formativo del Kerala, \u00e8 sede della Kerala University e di molte istituzioni tecnologiche e scientifiche, come il \"Vikram Sarabhai Space Centre\", il \"Technopark\" e l\"'Indian Institute of Space Science and Technology\".\nOrigine del nome.\nIl significato letterale di Thiruvananthapuram \u00e8 \"Citt\u00e0 del Signore Anantha\", in Malayalam. Il nome deriva dal \"deva\" (divinit\u00e0) a cui \u00e8 consacrato il tempio Hindu al centro della citt\u00e0: Anantha \u00e8 il serpente sul quale si adagia Padmanabhan (Vishnu) e il tempio di \"Vishnu adagiato sul serpente Anantha\", il \"Padmanabha Swamy temple\", \u00e8 l'edificio pi\u00f9 notevole della citt\u00e0.\nFino al 1991 come nome ufficiale della citt\u00e0 veniva utilizzato l'inglese \"Trivandrum\". In quell'anno il governo decise di ripristinare l'antico nome Thiruvananthapuram (stessa sorte subirono altre importanti citt\u00e0 indiane: Bombay divenne Mumbai, Madras divenne Chennai, Calcutta divenne Kolkata e Benares divenne Varanasi). Ciononostante talvolta ci si riferisce alla citt\u00e0 ancora col vecchio nome Trivandrum anche in India.\nStoria.\nStoria antica.\nThiruvananthapuram \u00e8 un antico centro, attivo nel commercio fin dal X secolo d.C., tradizionale punto di riferimento per i commercianti di spezie, avorio e sandalo; tuttavia, la storia politica e culturale della citt\u00e0 appare indipendente da quella del resto del Kerala. Governata dapprima dalla dinastia degli Ay, fu rilevata dai Venad attorno al X secolo; l'area fu inizialmente frequentata da commercianti Portoghesi, ai quali si successero gli olandesi. Fu da qui che gli Inglesi in seguito avrebbero esteso il loro dominio fino al resto dell'area di Thiruvithamcore (antico nome di Travancore).\nStoria moderna.\nLa nascita della citt\u00e0 moderna si fa risalire al 1729, con l'ascensione di Marthanda Varma, sovrano dello Stato di Travancore dal 1729 al 1758. La citt\u00e0, divenuta nel 1745 capitale del regno, divent\u00f2 un importante centro culturale e artistico.\nIl XIX secolo vide principalmente il susseguirsi di due Maharaja: Swathi Thirunal e Ayilyam Thirunal; furono anni in cui vennero istituiti molti degli attuali servizi culturali. Durante il dominio del primo maharaja, tra il 1829 e il 1847, furono fondati la prima scuola su modello inglese (1834), l'osservatorio (1837) e il General Hospital (1839); il regno del suo secondo successore, Ayilyam Thirunal, che dur\u00f2 dal 1860 al 1880, vide la nascita della \"Oriental Research Institute &amp; Manuscripts Library\" (Biblioteca dell'Istituto di Ricerca e dei Manoscritti Orientali) e dell'Universit\u00e0 (1873). A queste si aggiunsero, negli anni successivi, altre istituzioni, come l\"'Ayurveda College\", il \"Sanscrit College\" e il Collegio femminile.\nIl regno del \"Maharaja Sree Moolam Thirunal\", nel primo Novecento, fu un periodo ricco di fermenti sociali e politici: la Sree Moolam Assembly, che si stabil\u00ec nel 1904, fu il primo Consiglio Legislativo eletto in maniera democratica; nonostante la citt\u00e0 non fosse mai stata sotto il diretto controllo dell'Impero britannico, si trov\u00f2 spesso in prima linea nella lotta a favore dell'indipendenza dell'India.\nCon la conclusione del dominio britannico, nel 1947, Travancore scelse di aderire al nascente stato indiano. Il primo ministero popolare fu diretto da Pattom Thanu Pillai, il quale si insedi\u00f2 nel marzo del 1948; l'anno successivo, la citt\u00e0 divenne capitale dello Stato \"Thiru-Kochi\", una neonata entit\u00e0 formata dalla fusione dei vecchi stati di Travancore e di Kochi. Quando, il 1\u00ba novembre 1956 nacque lo Stato del Kerala, Thiruvananthapuram ne divenne la capitale.\nOggi.\nCon la fondazione del \"Thumba Equatorial Rocket Launching Station\" (TERLS) nel 1962, Thiruvananthapuram divenne la culla del nascente progetto spaziale indiano. L'anno successivo, l'India effettu\u00f2 il suo primo lancio spaziale dal \"Vikram Sarabhai Space Centre\", localizzato alla periferia della citt\u00e0. Successivamente venne anche fondato l\"'Indian Space Research Organisation\" (un centro di ricerca), sempre con sede a Trivandrum.\nUna pietra miliare di notevole importanza fu l'istituzione, nel 1995, del primo stabilimento del \"Technopark\", il primo centro di tecnologia informatica dell'India. Oggi, il Technopark, in via di ulteriore espansione, \u00e8 il pi\u00f9 grande parco informatico dell'India e il terzo in tutto il continente asiatico, ponendo Thiruvananthapuram tra i centri pi\u00f9 promettenti nel campo della ricerca e della competitivit\u00e0.\nGeografia fisica.\nTerritorio.\nThiruvananthapuram sorge su sette colli, a breve distanza dal mare, nelle estreme propaggini meridionali del subcontinente indiano. L'area urbana si estende su circa 250\u00a0km\u00b2, incastonata fra il Mare Arabico, ad ovest, e le propaggini pi\u00f9 occidentali della catena dei Ghati Occidentali, ad est.\nI confini dell'area urbana sono tuttavia difficilmente tracciabili, in quanto la citt\u00e0 appare connessa a numerosissimi villaggi, che sorgono sia lungo le principali direttrici stradali, sia letteralmente \"in mezzo alla foresta\".\nL'area dove sorge la citt\u00e0 pu\u00f2 essere suddivisa in due precisi settori geografici: la pianura e l'entroterra. La prima comprende un settore della sottile fascia pianeggiante che attraversa quasi tutto il Kerala, che all'altezza di Thiruvananthapuram si restringe notevolmente; la parte interna comprende invece le colline, che dalla pianura si connettono alla catena dei Ghati Occidentali, in quest'area chiamati \"Cardamom Hills\".\nI corsi d'acqua abbondano, e in particolare si possono citare il fiume Killi, che fiancheggia la citt\u00e0 sul lato est, e il Karamana, pi\u00f9 a sud, entrambi in massima parte navigabili.\nClima.\nIl clima della citt\u00e0, cos\u00ec come di tutta l'area, \u00e8 tropicale monsonico. Le temperature massime spesso raggiungono i 34\u00a0\u00b0C, mentre le minime raramente scendono al di sotto dei 21\u00a0\u00b0C. Data la presenza dell'oceano e delle foreste tutt'intorno all'area urbana, l'umidit\u00e0 \u00e8 elevata durante quasi tutto l'anno, ed aumenta fino a superare il 90% durante la stagione dei monsoni.\nThiruvananthapuram \u00e8 la prima citt\u00e0 che riceve le perturbazioni portate dal monsone di sud-ovest, e in conseguenza \u00e8 anche la prima citt\u00e0 dove i monsoni si scaricano, ricevendone le prime abbondanti precipitazioni gi\u00e0 verso gli ultimi giorni del mese di maggio. Una seconda ondata di piogge si verifica durante il mese di ottobre, durante il monsone di ritorno proveniente da nord-est. Nei mesi di novembre e dicembre la temperatura si stabilisce su valori non troppo elevati, mentre da febbraio a maggio risalgono, sfiorando punte di 35-36\u00a0\u00b0C.\nUna curiosit\u00e0 astronomica: nelle giornate del 10 aprile e del 1\u00ba settembre, il Sole a mezzogiorno si presenta perfettamente allo zenit.\nSociet\u00e0.\nEvoluzione demografica.\nLa citt\u00e0 ha una popolazione di 744.739 abitanti, secondo il censimento del 2001 e questo fa rientrare la citt\u00e0 nella classe I (da 100.000 persone in su). Al censimento del 2001 la popolazione cittadina era suddivisa in 365.899 maschi e 378.840 femmine; i bambini di et\u00e0 inferiore o uguale ai sei anni assommavano a 72.515, dei quali 37.550 maschi e 34.965 femmine. Infine, coloro che erano in grado di saper almeno leggere e scrivere erano 621.598, dei quali 311.553 maschi e 310.045 femmine.\nLe stime aggiornate al dicembre del 2006 davano Thiruvananthapuram sulla soglia del milione di abitanti (l'agglomerato urbano la raggiunse nel 2001). All'interno della citt\u00e0, la densit\u00e0 si aggira sui 5284 ab/Km\u00b2; il distretto ha un tasso di alfabetizzazione pari all'89,36%, tasso che aumenta se si considera solo l'area metropolitana. Il rapporto tra i sessi \u00e8 di 1037 donne su 1000 uomini.\nGli induisti sono il 65% della popolazione, i cristiani si assestano sul 18% e i musulmani sul 15%; nonostante l'inglese e l'hindi siano conosciuti e compresi, la lingua pi\u00f9 parlata \u00e8 il Malayalam. Poco diffusi sono il tamil, il tulu e il konkani.\nLa disoccupazione \u00e8 un problema serio nel distretto di Thiruvananthapuram, cos\u00ec come un po' in tutto il Kerala: dall'8,8% di disoccupati del 1998 si \u00e8 passati, infatti, al 34,3% nel 2003, registrando cos\u00ec un 25,5% di aumento in valore assoluto e ben un 289,7% relativo in soli cinque anni. In conseguenza a ci\u00f2, l'area urbana ha visto aumentare il tasso di suicidi al suo interno, passando da un 17,2 per lakh (1 lakh = 100.000) nel 1995 al 38,5 per lakh nel 2002. Due anni dopo, il tasso sarebbe sceso al 36,6 per lakh.\nCultura.\nThiruvananthapuram ha una base culturale molto ricca e variegata, e nel corso della sua storia produsse diversi artisti, fra i quali il Maharaja Swathi Thirunal e Ravi Varma.\nIl primo fu un grande compositore ed ebbe un ruolo di primo piano nello sviluppo della musica carnatica; in citt\u00e0, vi \u00e8 tuttora un'universit\u00e0 a lui dedicata. Il secondo fu invece un illustre pittore, le cui opere sono riconosciute e apprezzate a livello internazionale; buona parte dei suoi lavori sono conservati presso la \"Sree Chitra Art Gallery\", in citt\u00e0.\nIstruzione.\nLa citt\u00e0 di Thiruvananthapuram \u00e8 un importante polo accademico: \u00e8 infatti sede della \"Kerala University\".\n\u00c8 pure sede di numerose altre universit\u00e0 e college, tra i quali ve ne sono ben quindici di ingegneria, tre di medicina occidentale e tre di medicina ayurvedica, due di omeopatia, nonch\u00e9 di giurisprudenza; il \"Trivandrum Medical College\", oltre che essere stato il primo istituto medico dello Stato del Kerala, \u00e8 anche uno migliori del Paese.\nIl \"College of Engineering, Trivandrum\" \u00e8 un'altra delle istituzioni formative pi\u00f9 conosciute dello Stato; l\"'Indian Institute of Space Technology\", il primo e unico nel suo genere in tutta l'India, ha sede a Thiruvananthapuram.\nLe scuole della citt\u00e0 sono classificate come \"Aided\" (lett. \"aiutate\"), \"Unaided\" (\"non aiutate\") e statali: queste ultime sono amministrate direttamente dal Governo e seguono il programma di studi prescritto dallo Stato; anche le prime seguono questa traccia. A queste si aggiungono altre scuole private, che seguono un programma alternativo.\nIl tasso di alfabetizzazione medio, secondo il censimento del 2001, nel distretto di Thiruvananthapuram \u00e8 dell'89,39%: il 92,68% tra i maschi e l'86,26% tra le donne.\nBiblioteche.\nLa citt\u00e0 offre un gran numero di biblioteche, tra le quali la pi\u00f9 importante \u00e8 la \"State Central Library\" (Trivandrum Public Library); seguono la \"University Library\", \"Thiruvananthapuram Children's Library\" (Libreria per l'infanzia), \"Manuscripts Library\" e il \"Centre for Development Studies Library\" (Libreria del Centro per gli Studi dello Sviluppo). Il \"British Council and Library\" \u00e8 situato nei pressi del Segretariato di Stato.\nRicerca.\nLa citt\u00e0 \u00e8 un importante centro di ricerca all'avanguardia nei campi della scienza spaziale, tecnologia dell'informazione, bio-tecnologia e medicina. Ospita un gran numero di centri di ricerca, tra i quali spiccano il \"Vikram Sarabhai Space Centre\" (VSSC), il \"Liquid Propulsion Systems Centre\"(LPSC), il \"Thumba Equatorial Rocket Launching Station\"(TERLS), il \"Rajiv Gandhi Centre for Bio Technology\", il \"Tropical Botanical Garden and Research Institute\", il \"Regional Research Laboratory\" (RRL), la \"Free Software Foundation\" (FSF), il \"Regional Cancer Centre\"'(RCC), lo \"Sree Chitra Thirunal Institute of Medical Sciences and Technology\" (SCTIMST), il \"Centre for Earth Science Studies\" (CESS), il \"Central Tuber Crops Research Institute\" (CTCRI), il \"Priyadarsini Planetarium\", il \"Centre for Development Studies\", il \"The Oriental Research Institute &amp; Manuscripts Library\", il \"Kerala Highway Research Institute\" e il \"Kerala Fisheries Research Institute\".\nCucina.\nLa cucina tradizionale \u00e8 quella keralita, caratterizzata da un uso abbondante della noce di cocco e una grande variet\u00e0 di spezie. Sono diffusi pure altri tipi di cucine, in particolare quella del nord India e quella cinese. Persino la cultura del \"Fast food\", sta prendendo piede.\nEventi.\nThiruvananthapuram pu\u00f2 apparire al turista occasionale come una tranquilla citt\u00e0 priva di grandi eventi; di fatto, sotto il velo di apparente quiescienza, si avverte costantemente la brezza dell'attivit\u00e0 culturale: questi fermenti si rivelano in particolare durante le grandi festivit\u00e0 di \"Onam\", nel periodo compreso tra fine agosto e inizio settembre, e durante la stagione turistica, che qui va da dicembre a marzo. Il governo organizza un programma turistico durante la settimana di festivit\u00e0 di Onam, con eventi culturali che hanno luogo in vari punti della citt\u00e0. Altri eventi di rilievo includono lo \"show\" floreale, l\"'Attukal Pongala\", la\" Aaraat\" del Padmanabha Swamy Temple, il \"Bimapalli Uroos\" e cos\u00ec via.\nGeografia antropica.\nUrbanistica.\nAsse portante e fulcro della vita cittadina \u00e8 la \"Mahatma Gandhi Road\", chiamata in citt\u00e0 \"MG Road\"; la strada, della lunghezza di 4\u00a0km, attraversa l'intera citt\u00e0 in senso nord-sud, dal giardino zoologico fino al settore di East Fort, da cui partono altre due direttrici: una (\"Chalai Juma Masjid Rd\") verso est, che penetra nel quartiere del \"Chalai\", i cui vicoli sono perennemente adibiti a \"mercatino alimentare\", l'altra verso ovest, in direzione del \"Padmanabha Swamy Temple\". La parte meridionale di MG Road \u00e8 tuttora interessata da un progetto di allargamento, iniziato nel 2006, che include l'abbattimento dei palazzi a ridosso della strada e la loro ricostruzione in posizione pi\u00f9 arretrata, la messa in posa di marciapiedi, attraversamenti pedonali e lanterne semaforiche.\nQuasi tutti gli edifici importanti e i servizi si trovano lungo questa via: il gi\u00e0 citato \"Zoological Garden\", gli edifici della \"Kerala University\" (\"University College\", \"University Library\" e \"University Office\"), il Palazzo del Segretariato di Stato e lo stadio cittadino, pi\u00f9 buona parte degli alberghi e dei ristoranti di qualit\u00e0 elevata.\nDa alcuni anni, alla periferia ovest della citt\u00e0, \u00e8 aperta al traffico una strada di scorrimento, che consente di attraversare l'area urbana da nord a sud e di arrivare all'aeroporto senza dover entrare nel centro cittadino; nonostante ci\u00f2, MG Road resta una strada perennemente ingolfata dal traffico, il quale, per altro, \u00e8 costituito in massima parte da autobus e autorisci\u00f2.\nIl fenomeno delle baraccopoli in citt\u00e0 \u00e8 del tutto assente.\nEconomia.\nLa principale attivit\u00e0 della citt\u00e0 riguarda il settore terziario, con circa il 60% della forza lavoro impegnata nelle attivit\u00e0 di governo. Il settore industriale \u00e8 relativamente meno sviluppato, se paragonato a quello di altre citt\u00e0 capitali nell'India del sud, come Bangalore e Chennai. In fortissimo sviluppo \u00e8 la ricerca nel campo medico e delle bio-tecnologie; molti canali televisivi di Stato sono stati recentemente aperti in citt\u00e0, facendone la sede di un gran numero di studi e relative attivit\u00e0 industriali.\n Dall'istituzione del \"Technopark\", nel 1995, Thiruvananthapuram \u00e8 diventata un importante centro tecnologico: all'interno del Tecnopark sono infatti aperte le sedi delle pi\u00f9 grandi societ\u00e0 tecnologiche a livello globale, e l'intera macchina organizzativa conta oltre 12.500 dipendenti; con l'espansione del polo, che sar\u00e0 ultimata entro il 2008, questo numero \u00e8 destinato a salire a 30.000.\nIl settore turistico \u00e8 fortemente in crescita: Thiruvananthapuram, col suo aeroporto intercontinentale, \u00e8 il principale portale d'ingresso nello Stato del Kerala; inoltre, con la rapida diffusione nei Paesi occidentali delle tecniche della Medicina Ayurvedica, la citt\u00e0, che vanta oltre 50 istituti dedicati e un'universit\u00e0 ayurvedica, \u00e8 diventata un punto di riferimento a livello internazionale nello studio di questa antica arte medica.\nL'attivit\u00e0 commerciale \u00e8 relativamente poco sviluppata, anche a causa dell'assoluta assenza di strutture portuali nei pressi della citt\u00e0. Per ovviare a questa carenza, \u00e8 in fase di progettazione un grande impianto portuale turistico e commerciale nel villaggio di Vizhinjam, 17\u00a0km a sud dell'area urbana.\nServizi.\nLa citt\u00e0 \u00e8 completamente elettrificata; il sistema, gestito dal \"Kerala State Electricity Board\" (KSEB), \u00e8 diviso in tre sezioni: il Circolo di Trasmissione, quello di Thiruvananthapuram City e quello di Kattakkala. Il consumo ad uso domestico incide per il 43% del consumo totale. Il distretto di Thiruvananthapuram ha una sotto-stazione elettrica da 220 kV, nove da 110\u00a0kV e sei da 66 kV; di recente \u00e8 stata commissionata alla \"Power Grid Corporation\" la costruzione di una nuova sotto-stazione da 400 kV, che assicurer\u00e0 un'alimentazione di elevata qualit\u00e0 a tutta la citt\u00e0, finora soggetta a brevi ma costanti black-out.\nGli impianti di approvvigionamento idrico ricoprono il 100% del territorio urbano e, se si considera l'intero distretto, l'84% degli abitanti delle citt\u00e0 e il 69% della popolazione rurale; le fonti principali di acqua sono il fiume Peppara e le dighe di Aruvikkara. \u00c8 in cantiere un progetto di miglioramento con la collaborazione di societ\u00e0 giapponesi.\nIl sistema di raccolta delle acque reflue \u00e8 un servizio gratuito fornito ai residenti, perfezionato durante il regno di Travancore e modernizzato nel 1938; si estende al di sotto della superficie stradale ed \u00e8 controllato dalla \"Kerala Water Authority\". L'area urbana \u00e8 suddivisa in sette settori per la gestione ed il funzionamento degli impianti fognari, due dei quali furono commissionati negli anni novanta e due dopo il 2000. Le acque reflue sono pompate in una cisterna di decantazione situata nei pressi di Valiyathura, dalla quale viene poi convogliata verso i campi agricoli.\nInfrastrutture e trasporti.\nMobilit\u00e0 urbana.\nAll'interno della citt\u00e0, un capillare servizio di autobus urbani e di autorisci\u00f2 servono ogni angolo del centro abitato. Veicoli come motorini, motociclette e biciclette sono invece i mezzi privati preferiti dai cittadini.\nIl trasporto pubblico urbano e suburbano \u00e8 gestito in massima parte dal KSRTC (\"Kerala State Road Transport Corporation\"); alcune linee vengono gestite in contemporanea pure da una societ\u00e0 privata, ma il suo parco mezzi \u00e8 limitato. I mezzi del KSRTC trovano ricovero presso sei depositi, il \"City depot\", \"Vikas Bhavan\", \"Peroorkada\", \"Pappanamcode\", \"Kaniyapuram\" e \"Vellanad\". Il servizio \u00e8 stato potenziato nel 2005, con l'introduzione di nuovi mezzi e, in alcune linee, di obliteratrici. Nodo nevralgico dei trasporti urbani ed extraurbani \u00e8 il settore di \"East Fort\", nei pressi del grandioso Padmanabha Swamy temple. La stazione degli autobus interstatali \u00e8 invece situata a Thampanoor, a 1\u00a0km di distanza: da qui partono autolinee dirette verso tutte le citt\u00e0 del Kerala e i principali villaggi, pi\u00f9 altre dirette verso le grandi citt\u00e0 indiane di Bangalore e Chennai.\nFerrovie.\nA Thampanoor si trova pure la Stazione Centrale delle ferrovie, un importante capolinea da cui partono oltre 50 treni al giorno; da qui transitano e partono linee ferroviarie dirette verso tutte le maggiori citt\u00e0 dell'India, ed \u00e8 anche la seconda stazione, partendo da sud, dell'importantissima linea Kanyakumari-Jammu, che attraversa tutta l'India dalla punta pi\u00f9 meridionale alla citt\u00e0 pi\u00f9 settentrionale del Paese. Una seconda stazione satellite fu aperta nel 2005 a Kochuveli, nei pressi dell'aeroporto.\nAeroporti.\nLa vera porta d'ingresso allo Stato del Kerala \u00e8 l'Aeroporto Intercontinentale di Trivandrum, da cui partono voli diretti verso tutti i principali Paesi asiatici, da quelli del Medio Oriente (nei cui scali sono attive delle coincidenze per l'Europa) fino a Singapore, le vicine Maldive e lo Sri Lanka; \"Indian Airlines\", \"Jet Airways\", \"Air Deccan\", \"Kingfisher Airlines\" e \"Paramount Airways\" operano su scala nazionale, collegando i principali centri indiani, mentre \"Air India\", \"Air-India Express\", \"Gulf Air\", \"Oman Air\", \"Kuwait Airways\", \"Silk Air\", \"Etihad\", \"Srilankan Airlines\", \"Qatar Airways\", \"Air Arabia\" e \"Emirates\" si occupano delle linee internazionali. In aggiunta a queste, altre compagnie operano durante la stagione turistica (dicembre), con voli charter che collegano direttamente alcune citt\u00e0 europee. Nei dintorni sono presenti pure due aeroporti militari. L'importanza di questo aeroporto \u00e8 determinata anche dal fatto di essere il pi\u00f9 grande scalo internazionale dell'India del sud, nonch\u00e9 il pi\u00f9 vicino agli Stati delle Maldive e dello Sri Lanka.\nPorti.\nLa costruzione del grande complesso portuale di Vizhinjam, i cui lavori inizieranno a partire dal 2008, \u00e8 vista con grande attesa, perch\u00e9 da questo scalo potranno essere inviati merci e containers verso tutto il Medio Oriente e i principali scali marittimi europei.\nStrade.\nTra i vari progetti in cantiere, conseguenza del grande sviluppo della zona negli ultimi anni, vi \u00e8 il collegamento con la citt\u00e0 di Kochi attraverso una moderna autostrada, parzialmente in via di realizzazione, a sua volta collegata al grande raccordo per Bangalore e al grande asse Bangalore-Mumbai-Delhi, i cui lavori sono appena ultimati.\nAmministrazione.\nLa citt\u00e0 \u00e8 amministrata dalla \"Thiruvananthapuram Corporation\", a capo della quale sta il sindaco. Il consiglio cittadino viene eletto democraticamente, ed \u00e8 composto da 84 membri, rappresentanti delle diverse aree della citt\u00e0. Molte agenzie lavorano sotto il diretto controllo o in collaborazione con la \"Corporation\", tra le quali la \"Trivandrum Development Authority\" (Autorit\u00e0 per lo sviluppo di Trivandrum, TRIDA) e la \"Trivandrum Road Development Corporation\" (Societ\u00e0 per lo sviluppo della strada).\nGli organi di polizia sono capeggiati da un Commissario; Thiruvananthapuram \u00e8 suddivisa in tre sottodivisioni di polizia, a loro volta sotto il controllo di altrettanti Assistenti Commissari. Esistono pure due sottodivisioni per il controllo del traffico urbano. Tra le varie unit\u00e0 e squadre vi si trovano un distaccamento anticrimine, una squadra cinofila, un ufficio per la registrazione di cittadini stranieri e una polizia turistica, pi\u00f9 un distaccamento armato di riserva.\nDa quando Thiruvananthapuram \u00e8 diventata capitale del Kerala, vi si trovano pure gli uffici del Segretariato di Stato e l'Assemblea Legislativa dello Stato del Kerala. L'unica missione diplomatica presente in citt\u00e0 \u00e8 il consolato delle Maldive.\nMezzi di comunicazione di massa.\nI quotidiani sono disponibili sia in inglese, che in Malayalam; titoli di testate con sedi a Thiruvananthapuram sono \"The New Indian Express\" e \"The Hindu\". Giornali in Malayalam sono invece \"Mathrubhumi\", \"Malayala Manorama\", \"Kerala Kaumudi\", \"Deshabhimani\", e \"Madhyamam\".\nLa maggior parte dei canali televisivi in Malayalam hanno sede in citt\u00e0; una rete statale \u00e8 \"Doordarshan\", che inizi\u00f2 a trasmettere nel 1981. Dieci anni dopo, \"Asianet\", un canale privato, inizi\u00f2 le sue trasmissioni. Altri canali sono \"Surya TV\", \"Amrita TV\", \"Kairali TV\", \"Kiran TV\", \"Asianet Plus\" e \"People\". I collegamenti via cavo sono effettuati principalmente da \"Asianet Satellite Communications Limited\" e \"Trivandrum Cable Network Pvt Ltd\", i quali forniscono pure una selezione di programmi locali, oltre che tutti quelli indiani nazionali.\nSono presenti oltre venti sale cinematografiche, che proiettano film in Malayalam, Tamil, Inglese e Hindi; oltre a ci\u00f2 sono presenti due studi cinematografici, \"Chithranjali\" e \"Merryland\". Le sedi della Kinfra Film (uno dei maggiori \"studios\" indiani) e del Video Park si trovano nei pressi del Technopark. L\"'International Film Festival of Kerala\" si tiene qui ogni anno, nei mesi di novembre e dicembre.\nI servizi telefonici e di base sono offerti da \"BSNL\", \"Reliance\" e \"Tata Indicom\". Le reti cellulari che operano nella citt\u00e0 sono \"BSNL CellOne\", \"Airtel\", \"Idea Cellular\"e \"Hutch\"; il numero degli abbonati al telefono mobile \u00e8 aumentato esponenzialmente dalla fine degli anni novanta. Servizi Internet sono offerti da \"BSNL DataOne\", \"Asianet Dataline\" e \"Siti Cable\". I fornitori privati pi\u00f9 conosciuti sono \"Reliance\", \"VSNL\", \"Airtel\" e \"Satyam\".\nSport.\nGli sport pi\u00f9 popolari sono il cricket e il calcio; anche basket e pallavolo sono popolari, specialmente nelle scuole. La \"Kerala Kricket Association\" (KCA) ha sede a Thiruvananthapuram. Il Quartier Generale della KCA dispone di strutture notevolmente all'avanguardia, con multi-palestra ed attrezzatura per addestramento aerobico, una sala di conferenze e una biblioteca, un tappeto erboso e possibilit\u00e0 di addestramento al coperto, un alloggiamento completamente ammobiliato per allenatori e giocatori, una clinica di fisioterapia, attrezzature per ufficio funzionali e stanze per le squadre ospiti. Il KCA ha fatto inoltre costruire uno stadio di kricket internazionale alla periferia della citt\u00e0. Il \"Chandrasekharan Nair Stadium\" \u00e8 uno stadio di calcio di notevoli dimensioni e ha ospitato incontri a livello sia nazionale che internazionale. Discorso simile vale anche per lo \"University Stadium\", situato nei pressi della Kerala University. \u00c8 pure presente un \"Central Stadium\", il quale dispone di attrezzature per la pratica di diverse discipline sportive.\nLa citt\u00e0 possiede inoltre una piscina moderna e pienamente equipaggiata, localizzata vicino al \"Jimmy George Sports Complex\", a Vellayambalam.\nImportanza strategica e militare.\nOltre che essere una delle citt\u00e0 pi\u00f9 socialmente sviluppate dello Stato, Thiruvananthapuram \u00e8 un'importante citt\u00e0 strategica dell'India meridionale: essendo infatti la pi\u00f9 grande citt\u00e0 del profondo sud indiano, ricopre un ruolo di primaria importanza sia per l'aviazione civile che per quella militare in tutto il settore sud. Qui vi ha infatti sede il quartier generale del \"Southern air Command\" (SAC) della forza aerea indiana, l\"'Indian Air Force\".\nEssendo inoltre vicina geograficamente ai due piccoli stati insulari dello Sri Lanka e delle Maldive, la citt\u00e0 offre assistenza medica ad entrambi i Paesi, in particolare a quest'ultima, verso le quali esporta una grande quantit\u00e0 di medicinali. La citt\u00e0 \u00e8 anche un centro di riferimento per coloro che da tutto il mondo cercano aiuto attraverso la medicina e la terapia ayurvedica, i quali centri si stanno sviluppando rapidamente lungo la spiaggia di Kovalam e la costa di Varkala.\nNote.\nL'articolo su en.wiki cita i seguenti riferimenti in lingua inglese:"}
{"id": "1371407", "revid": "106356", "url": "https://it.wikipedia.org/wiki?curid=1371407", "title": "Alfred Charles Kinsey", "text": ""}
{"id": "1371409", "revid": "124097016", "url": "https://it.wikipedia.org/wiki?curid=1371409", "title": "Apocalisse di Pietro", "text": ""}
{"id": "1371412", "revid": "131358", "url": "https://it.wikipedia.org/wiki?curid=1371412", "title": "Lausanne Sports", "text": ""}
{"id": "1371413", "revid": "131358", "url": "https://it.wikipedia.org/wiki?curid=1371413", "title": "Losanna-Sports", "text": ""}
{"id": "1371416", "revid": "131358", "url": "https://it.wikipedia.org/wiki?curid=1371416", "title": "Lausanne-Sports", "text": ""}
{"id": "1371418", "revid": "1993636", "url": "https://it.wikipedia.org/wiki?curid=1371418", "title": "Lingua afar", "text": "La lingua afar \u00e8 una delle lingue cuscitiche orientali ed \u00e8 parlata in Etiopia, Eritrea e Gibuti.\nDistribuzione geografica.\nSecondo \"Ethnologue\" la lingua afar \u00e8 parlata da circa un milione di persone, prevalentemente appartenenti all'etnia Afar. La maggior parte dei locutori \u00e8 stanziata nella Regione degli Afar, in Etiopia, ma l'idioma \u00e8 parlato anche nelle zone confinanti di Eritrea e Gibuti.\nI parlanti di questa lingua hanno un tasso di alfabetizzazione compreso tra l'uno e il tre per cento.\nGrammatica.\nL'ordine delle parole in lingua afar, come in altre lingue cuscitiche orientali, \u00e8 Soggetto Oggetto Verbo."}
{"id": "1371419", "revid": "131358", "url": "https://it.wikipedia.org/wiki?curid=1371419", "title": "FC Losanna", "text": ""}
{"id": "1371420", "revid": "1363894", "url": "https://it.wikipedia.org/wiki?curid=1371420", "title": "Federazione internazionale della scherma", "text": "La Federazione internazionale della scherma (in francese \"F\u00e9d\u00e9ration internationale d'escrime\") \u00e8 il massimo organismo mondiale che coordina la scherma olimpica. Venne fondata il 29 novembre 1913 a Parigi; oggigiorno ha sede a Losanna. La FIE raccoglie 143 federazioni nazionali. "}
{"id": "1371421", "revid": "320578", "url": "https://it.wikipedia.org/wiki?curid=1371421", "title": "Yverdon-Sport", "text": ""}
{"id": "1371424", "revid": "320578", "url": "https://it.wikipedia.org/wiki?curid=1371424", "title": "Yverdon Sport", "text": ""}
{"id": "1371425", "revid": "320578", "url": "https://it.wikipedia.org/wiki?curid=1371425", "title": "YF Juventus", "text": ""}
{"id": "1371427", "revid": "320578", "url": "https://it.wikipedia.org/wiki?curid=1371427", "title": "SC YF Juventus", "text": ""}
{"id": "1371429", "revid": "709565", "url": "https://it.wikipedia.org/wiki?curid=1371429", "title": "Shaoran", "text": " \u00e8 il protagonista della serie \"Tsubasa RESERVoir CHRoNiCLE\" delle CLAMP. Anche se appare in due forme (una come clone, e una reale), il suo nome non \u00e8 reale. Viene infatti affermato che usa il nome di suo padre. Il clone di Shaoran \u00e8 un archeologo che lavorava nel Regno di Clow con il padre adottivo, Fujitaka. Conosce la principessa Sakura da quando erano bambini.\nNome.\nIl nome Shaoran \u00e8 la traslitterazione dei kanji \"\u5c0f\u72fc\" secondo il sistema Hepburn, che significa \"piccolo lupo\". Nella versione originale, il suo nome viene traslitterato come Syaoran, ma anche come Shaoran.\nNel capitolo 189 di \"Tsubasa\" viene rivelato che il nome di Shaoran \u00e8 falso, e che \u00e8 stato preso da quello di suo padre, cio\u00e8 Shaoran Li. Il suo vero nome \u00e8 Tsubasa.\nI due Shaoran.\nIl Clone.\nFu trovato da piccolo privo di ricordi da un archeologo che lo adott\u00f2 come suo figlio; da allora lavora come archeologo ed adora studiare le rovine del regno in cui vive, quello di Clow. Inizialmente \u00e8 freddo e sembra quasi privo di sentimenti, ma conoscendo Sakura diventa un ragazzino allegro ed impara ad amare. \u00c8 un amico di infanzia di Sakura, ma lei non lo ricorda per via del pegno dato alla Strega delle Dimensioni. Non vede dall'occhio destro sin da quando era un bambino e per questo motivo combatte quasi esclusivamente con le gambe (il rischio di sbagliare mira \u00e8 minimo). In realt\u00e0 \u00e8 un clone del vero Shaoran ed \u00e8 per questo che non ha ricordi del suo passato (non ha proprio un passato), non vede da un occhio (l'occhio destro non \u00e8 suo ma \u00e8 del vero Shaoran e contiene il cuore del vero Shaoran) e quando perde il suo occhio diventa freddo e spietato. Dopo la sua morte, avvenuta per mano di Fei Wong, e avendo recuperato il proprio carattere mite e votato alla giustizia, lui e il clone di Sakura si ritrovano al cospetto di Yuko, e grazie ad un prezzo pagato in precedenza da lei stessa e da Clow Reed, li fa rinascere in un nuovo mondo come esseri umani. I due si incontreranno alcuni anni dopo, e dalla loro unione nascer\u00e0 il vero Shaoran, che manderanno nel regno di Clow offrendo in cambio lo scettro di Sakura Kinomoto che la principessa aveva a suo tempo ricevuto. Riappariranno, una volta che il contenitore nel quale erano rinchiusi sar\u00e0 stato infranto, durante la battaglia finale contro Fei Wong.\nIl vero Shaoran.\nCostretto in uno stato di semi-coma in una camera liquida nel palazzo di Fei Wong Reed, con l'occhio sinistro coperto da una benda ed addosso vestiti con il marchio (a forma di pipistrello) di Fei. Questo Shaoran \u00e8 l'originale, mentre il protagonista della storia non \u00e8 altro che un clone di lui creato dallo stesso Fei per rubare le piume di Sakura. Questo Shaoran possiede il sangue di Clow Reed e sa usare la magia; dona met\u00e0 del suo cuore (il suo occhio sinistro) al clone per fermare momentaneamente il piano di Fei Wong. Spera cos\u00ec di poter rendere il suo clone umano e di fargli guadagnare dei sentimenti propri per Sakura, ma questo, almeno apparentemente, non accade: infatti quando il falso Shaoran perde l'occhio donatogli dal vero diventa un essere spietato e totalmente privo di cuore. All'inizio viene creduto un antagonista (si pensa che controlli le azioni del clone, quando invece il clone stava semplicemente mostrando la sua vera natura), poi si scopre che il protagonista era un suo clone. A differenza del clone ha abilit\u00e0 magiche e pu\u00f2 evocare una spada (che \u00e8 uguale a quella usata da Syaoran Li in Card Captor Sakura). In seguito si scoprir\u00e0 che, a differenza di quanto si era inizialmente pensato, non \u00e8 il figlio dei Sakura Kinomoto e Syaoran Li protagonisti di \"Card Captor Sakura\", bens\u00ec delle reincarnazioni dei cloni di Shaoran e Sakura, creati Fei-Wong Reed."}
{"id": "1371439", "revid": "123916153", "url": "https://it.wikipedia.org/wiki?curid=1371439", "title": "Molten (personaggio)", "text": "Molten (chiamato \"Molten Man\", letteralmente \"uomo fuso\", in inglese) il cui vero nome \u00e8 Mark Allan Raxton, \u00e8 un personaggio dei fumetti, creato da Stan Lee (testi) e Steve Ditko (testi e disegni), pubblicato dalla Marvel Comics. La sua prima apparizione avviene in \"The Amazing Spider-Man\" (prima serie) n. 28.\nBiografia del personaggio.\nIl personaggio, il cui vero nome nella fiction era Mark Raxton, era uno scienziato impaziente di diventare ricco grazie a una lega di metallo liquido ideata dal professor Smythe. Durante un alterco con quest'ultimo, la lega gli si rivers\u00f2 addosso e la sua pelle l'assorb\u00ec, trasformandolo nel pericoloso Molten Man, l'uomo di metallo fuso.\nCivil War.\nDurante gli avvenimenti di \"Civil War\", Molten Man si alleer\u00e0 con Camaleonte per attaccare l'Uomo Ragno. Verr\u00e0 arrestato dopo essere stato battuto da Capitan America e dal Punisher.\nPoteri e abilit\u00e0.\nMolten Man ricevette i suoi poteri dopo l'esposizione ad una lega liquida metallica-organica ottenuta da un meteorite scoperta da Spencer Smythe. La sua pelle assorb\u00ec completamente la lega sperimentale, trasformando tutti i suoi tessuti esterni del corpo in un solido substrato metallico, insieme ai suoi calzoncini, alla cintura e agli stivali che indossava al momento dell'incidente. Come risultato Molten Man entra in possesso di una superforza (abbastanza alta da riuscire a sollevare un lampione senza troppi sforzi) e la sua pelle metallica grazie alla sua capacit\u00e0 di ridurre gli attriti gli dona un alto grado di resistenza ai danni fisici. Le dita metalliche permettono a Raxton di aprire facilmente diverse serrature (facendo di lui un esperto scassinatore), e la sua pelle \u00e8 cos\u00ec scivolosa che non pu\u00f2 essere intrappolato dalle ragnatele di Spider-Man. La sua pelle pu\u00f2 inoltre generare un intenso calore, bruciando tutto ci\u00f2 che tocca e permettendogli di lanciare proiettili di fuoco ai suoi nemici. In un'occasione la sua pelle era diventata come lava fusa, permettendogli di proteggersi da un calore di oltre 300\u00a0\u00b0F (149\u00a0\u00b0C). In questa forma fusa la pelle di Molten Man raggiunge uno stadio critico nel quale rischia di sciogliere il suo stesso corpo.\nAltre versioni.\nVersione Ultimate.\nNell'Universo Ultimate Mark Raxton \u00e8 il chitarrista di un gruppo Punk Rock locale chiamato \"Molten\". Dopo che Peter ha mollato Mary Jane, Mark le chiede di uscire, ma viene respinto. Differentemente con la versione originale, non sembra avere nessuna parentela con Liz Allan.\nAltri media.\nAnimazione.\nMolten Man \u00e8 apparso nelle serie animate \"The Spectacular Spider-Man\", \"Ultimate Spider-Man\" e \"Spider-Man\".\nCinema.\nMarvel Cinematic Universe.\nUn immaginario membro degli Elementali \u00e8 ispirato a Molten Man ed apparso come uno degli antagonisti terziari nel film del Marvel Cinematic Universe \"\" (2019)."}
{"id": "1371440", "revid": "260676", "url": "https://it.wikipedia.org/wiki?curid=1371440", "title": "Palazzo della Camera di commercio (Messina)", "text": "Il palazzo della Camera di commercio \u00e8 stato un palazzo nella citt\u00e0 di Messina, andato distrutto nel terremoto del 1908.\nProfilo e storia dell'architettura.\nCostruzione tardo ottocentesca (1880-1887), \u00e8 stato edificato sopra l'area della chiesa e convento dei padri crociferi andata distrutta nel terremoto del 1783, su progetto di Giacomo Fiore, Giuseppe Manag\u00f2 e Giuseppe La Bruto.\nIl palazzo ha un prospetto a pietre bugnate ed \u00e8 ornato da colonne doriche al piano terra e joniche al primo piano. All'interno \u00e8 una corte, con portici su due piani, ricoperta da tettoia a vetri per le riunioni degli agenti, vi sono contenute pregevoli operi di pittori. All'ingresso del palazzo quattro statue in ghisa.\nIl palazzo fu danneggiato dal terremoto del 1908 e successivamente abbattuto poich\u00e9 la sua area era destinata dal nuovo piano regolatore del 1911 al nuovo municipio."}
{"id": "1371441", "revid": "843557", "url": "https://it.wikipedia.org/wiki?curid=1371441", "title": "Francesco Giorgino", "text": "Professore a contratto, studioso di tematiche sociali e saggista, \u00e8 docente di Newsmaking alla Luiss Guido Carli di Roma. \u00c8 caporedattore centrale della redazione \"Interni\" del TG1, volto noto e conduttore del TG1 delle 20:00.\nBiografia.\nFratello di Nicola Giorgino, sindaco di Andria per Forza Italia dal 2010 al 2019, inizia la sua carriera di giornalista quando, non ancora diplomato, collabora con l'emittente privata di Andria \"Telesveva\". \nGiornalista pubblicista dal 1988, si laurea in giurisprudenza nel 1990 presso l'Universit\u00e0 degli Studi di Bari, con una tesi sul \"Sistema radiotelevisivo pubblico e privato ed ordinamento costituzionale\". Lavora come responsabile di \"uffici stampa\", e collabora con i quotidiani \"Il Popolo\" e \"Il Globo\".\n\u00c8 \"praticante\" dal 1991, quando entra in Rai nella redazione di Unomattina. Diventa giornalista \"professionista\" a gennaio 1993, iscritto all'Ordine dei Giornalisti del Lazio, con \"menzione speciale\" da parte della commissione di esame.\nNel 1993 scrive il suo primo libro (\"Intervista alla prima Repubblica\"). \u00c8 addetto stampa del Ministro Giuliano Urbani durante il Governo Berlusconi I (1994).\nDal 2001 \u00e8 \"professore a contratto\" presso la facolt\u00e0 di Scienze della comunicazione dell'universit\u00e0 \u00abLa Sapienza\u00bb di Roma, dove insegna \"Teorie e tecniche del newsmaking\".\nNel 2003 interpreta s\u00e9 stesso in un cameo nel film \"Natale in India\".\nDal 2013 \u00e8 professore presso la Libera universit\u00e0 internazionale degli studi sociali Guido Carli (Luiss) di Roma.\nInsieme a Simona Ventura ha condotto il \"Dopofestival\" del Festival di Sanremo 2002.\nCollabora con la \"Rivista San Francesco Patrono d'Italia\", dei francescani conventuali di Assisi.\nDal 2000 \u00e8 conduttore del TG1 delle 13.30, nel 2010 - sotto la direzione di Augusto Minzolini - torna alla conduzione dell'edizione alle 20.00 che aveva gi\u00e0 condotto per un breve periodo nel 2004-2005. Il 13 marzo 2013 annuncia nel corso di un'edizione straordinaria del TG1 la fumata bianca del conclave che ha eletto papa Francesco."}
{"id": "1371442", "revid": "339392", "url": "https://it.wikipedia.org/wiki?curid=1371442", "title": "International Alphabet of Sanskrit Transliteration", "text": ""}
{"id": "1371447", "revid": "200154", "url": "https://it.wikipedia.org/wiki?curid=1371447", "title": "National Library at Kolkata romanization", "text": ""}
{"id": "1371452", "revid": "339392", "url": "https://it.wikipedia.org/wiki?curid=1371452", "title": "FC Xamax", "text": ""}
{"id": "1371453", "revid": "88812", "url": "https://it.wikipedia.org/wiki?curid=1371453", "title": "Franca Bettoia", "text": ""}
{"id": "1371460", "revid": "212348", "url": "https://it.wikipedia.org/wiki?curid=1371460", "title": "Cramps records", "text": ""}
{"id": "1371461", "revid": "287204", "url": "https://it.wikipedia.org/wiki?curid=1371461", "title": "Ciclide pappagallo", "text": "Il ciclide pappagallo (in inglese parrot cichlid o red parrot) \u00e8 un ibrido di alcune specie di ciclidi, riprodotto e selezionato in laboratori orientali appositamente per l'allevamento in acquario.\nDescrizione.\nL'aspetto di questo pesce \u00e8 particolare: la testa \u00e8 tondeggiante, con occhi grandi e labbra carnose deformate, innestata in un corpo dal profilo dorsale molto alto e dal ventre convesso. La pinna dorsale \u00e8 lunga e ampia, specialmente verso il suo termine. Anche l'anale \u00e8 molto sviluppata. La coda \u00e8 ampia e a delta. Le pinne pettorali sono robuste, le ventrali appuntite. La livrea \u00e8 differente da variet\u00e0 a variet\u00e0 (e sono decine), le pi\u00f9 comuni sono quella rossa, arancione, gialla, bianca, calico. Tuttavia ne esistono di pi\u00f9 elaborate.\nRaggiunge una lunghezza massima di 25\u00a0cm.\nSpecie originali.\nAnche se molti allevatori ritengono che il nome delle specie incrociate sia un segreto, due delle specie sicuramente usate per la creazione del ciclide pappagallo sono \"Amphilophus citrinellus\" e \"Paraneetroplus synspilus\", a cui probabilmente va aggiunto \"Heros severus\" e altre specie.\nStoria.\nLe prime notizie della creazione di questi ibridi si hanno tra il 1989 e il 1990, quando alcuni allevatori e biologi cinesi e di Taiwan pubblicarono un articolo sulla stampa specializzata informando il mondo accademico della loro \"scoperta\". Da quel momento molti allevamenti e allevatori si incuriosirono e seguirono le orme dei primi allevatori, incrociando varie specie (fino a 5) con tecniche riproduttive particolari. Oggi esistono numerose variet\u00e0, riconoscibili dalle diverse colorazioni e dalla forma delle pinne.\nAcquariofilia.\nQuesto ibrido ha destato l'interesse di molti acquariofili, con la nascita di associazioni ad esso dedicate. \u00c8 piuttosto diffuso nei negozi di acquariofilia. Va allevato in gruppo in acquari da 250-300 litri. \u00c8 possibile stranamente (ma rischiosa) la convivenza con Carassius Auratus (solo con questo), Piranha, Astronotus ocellatus e Amphilophus citrinellus (solo con questo). A patto che l'acquario sia sufficientemente grosso (enorme) per la gestione degli spazi da parte delle specie. Sono molto socievoli con l'allevatore e interessati agli \"eventi fuori dalla vasca\".\nCritiche.\nCome per le variet\u00e0 dalle pinne a velo del comune pesce rosso, anche il ciclide pappagallo \u00e8 oggetto di critiche da parte di animalisti e di puristi dell'allevamento di specie naturali, convinti che la creazione di questi esemplari sia un'aberrazione della natura, che comprende anche il maltrattamento degli animali coinvolti."}
{"id": "1371462", "revid": "339392", "url": "https://it.wikipedia.org/wiki?curid=1371462", "title": "Cichlasoma citrillum x C. synspilum", "text": ""}
{"id": "1371463", "revid": "2172595", "url": "https://it.wikipedia.org/wiki?curid=1371463", "title": "Giocatore professionista di poker", "text": "Il giocatore professionista di poker (spesso abbreviato in \"PPP\", ossia \"professional poker player\") \u00e8 colui che si dedica professionalmente al gioco del poker. \nGeneralmente sponsorizzato da case da gioco o siti internet dedicati al poker, il giocatore di poker professionista segue i principali circuiti nazionali ed internazionali. I circuiti pi\u00f9 rilevanti a livello internazionale sono il World Poker Tour (WPT) e l'European Poker Tour (EPT). Nella regione asiatica si disputa l'Asia Pacific Poker Tour; dal 2008 in America Latina si disputa il Latin American Poker Tour.\nCadenza annuale hanno le World Series of Poker: la serie di tornei di poker sportivo (con tutte le sue varianti) pi\u00f9 prestigiosa per un giocatore di poker. \nI pi\u00f9 grandi giocatori professionisti di poker aspirano a far parte del Poker Hall of Fame, cio\u00e8 il riconoscimento pi\u00f9 importante al mondo per un giocatore di poker."}
{"id": "1371465", "revid": "152416", "url": "https://it.wikipedia.org/wiki?curid=1371465", "title": "FC Lugano", "text": ""}
{"id": "1371468", "revid": "152416", "url": "https://it.wikipedia.org/wiki?curid=1371468", "title": "A.C. Lugano", "text": ""}
{"id": "1371480", "revid": "320578", "url": "https://it.wikipedia.org/wiki?curid=1371480", "title": "Servette FC Gen\u00e8ve", "text": ""}
{"id": "1371482", "revid": "287204", "url": "https://it.wikipedia.org/wiki?curid=1371482", "title": "Lega Nazionale A 1949-1950", "text": "L'edizione 1949-1950 della Lega Nazionale A vide la vittoria finale del Servette FC Gen\u00e8ve.\nCapocannoniere del torneo fu Jacques Fatton (Servette FC Gen\u00e8ve), con 32 reti.\nClassifica finale.\nLegenda:\nNote:\nTabellone.\nOgni riga indica i risultati casalinghi della squadra segnata a inizio della riga, contro le squadre segnate colonna per colonna (che invece avranno giocato l'incontro in trasferta). Al contrario, leggendo la colonna di una squadra si avranno i risultati ottenuti dalla stessa in trasferta, contro le squadre segnate in ogni riga, che invece avranno giocato l'incontro in casa."}
{"id": "1371490", "revid": "123207811", "url": "https://it.wikipedia.org/wiki?curid=1371490", "title": "Giovanni Giacomo Carlino", "text": "Il suo nome nelle edizioni si pu\u00f2 trovare indicato come \"Gio. Iacomo Carlino\"; \"Io. Iacobus Carlinus\" e \"Giacomo Carlino\".\nBiografia.\nGiovanni Giacomo Carlino risulta attivo a Napoli a partire dal 1579. Nulla si sa di lui in precedenza. Nella citt\u00e0 partenopea lavor\u00f2 a lungo per Orazio Salviani ed in seguito gli subentr\u00f2 nella propriet\u00e0 della tipografia insieme ad Antonio Pace. Furono attivi a Napoli e a Vico Equense divenendo stampatori arcivescovili. Nel 1611 la stamperia del Carlino fu temporaneamente impiantata nel Castello di Gesualdo, in Irpinia, dove diede alla luce le partiture pi\u00f9 famose (il \"Libro quinto\" e il \"Libro sesto\" di madrigali a cinque voci e i \"Responsoria\") del principe e musico Carlo Gesualdo.\nA Napoli fu socio anche di Costantino Vitali.\nScrisse un sonetto encomiastico in dialetto veneto per l'amico Cataldo Antonio Mannarino. Questo venne inserito nella \"Oligantea\", un'antologia poetica allegata al poema \"Gloria di guerrieri e d'amanti\" del Mannarino e stampata dal Carlino nel 1595. Dalla sua tipografie uscirono libri, poemi ed edizioni musicali.\nMor\u00ec a Napoli nel 1616.\nOpere.\nAlcune opere pubblicate"}
{"id": "1371491", "revid": "118834", "url": "https://it.wikipedia.org/wiki?curid=1371491", "title": "Mishima Yukio", "text": ""}
{"id": "1371496", "revid": "767487", "url": "https://it.wikipedia.org/wiki?curid=1371496", "title": "Venom (film 1981)", "text": "Venom \u00e8 un film del 1981 diretto da Piers Haggard che sostitu\u00ec in corso Tobe Hooper.\nIl soggetto \u00e8 tratto da un romanzo di Alan Scholefield.\nTrama.\nLondra, nella casa della ricca famiglia Hopkins, la cameriera Louise Andrews e l'autista Dave Averconnelly architettano di rapire Jacmel, il figlio dei padroni.\nResteranno vittime di un mamba nero, serpente molto velenoso e aggressivo che il ragazzino ha preso per errore al posto di una biscia.\nProduzione.\nIl regista Tobe Hooper prese parte a tutta la preproduzione e ne inizi\u00f2 le riprese. La direzione fu poi assunta da Piers Haggard che pur avendolo rigirato per intero, riconobbe poi che non pu\u00f2 considerarsi un'opera pienamente sua, ma da condividere con Hooper."}
{"id": "1371497", "revid": "43204", "url": "https://it.wikipedia.org/wiki?curid=1371497", "title": "Cantonal Neuch\u00e2tel", "text": ""}
{"id": "1371498", "revid": "287204", "url": "https://it.wikipedia.org/wiki?curid=1371498", "title": "Lega Nazionale A 1950-1951", "text": "L'edizione 1950-1951 della Lega Nazionale A vide la vittoria finale del Lausanne-Sports.\nCapocannoniere del torneo fu Hans-Peter Friedl\u00e4nder (Lausanne-Sports), con 22 reti.\nClassifica finale.\nLegenda:\nNote:"}
{"id": "1371500", "revid": "150129", "url": "https://it.wikipedia.org/wiki?curid=1371500", "title": "Tor Caldara", "text": ""}
{"id": "1371501", "revid": "709565", "url": "https://it.wikipedia.org/wiki?curid=1371501", "title": "Lega Nazionale A 1951-1952", "text": "L'edizione 1951-1952 della Lega Nazionale A vide la vittoria finale del Grasshopper Club Z\u00fcrich.\nCapocannoniere del torneo fu Josef H\u00fcgi (II) (), con 24 reti.\nClassifica finale.\nLegenda:\nNote:"}
{"id": "1371506", "revid": "287204", "url": "https://it.wikipedia.org/wiki?curid=1371506", "title": "Lega Nazionale A 1952-1953", "text": "L'edizione 1952-1953 della Lega Nazionale A vide la vittoria finale dell'.\nCapocannoniere del torneo furono Josef H\u00fcgi (II) () e Eugen Meier (), con 32 reti.\nClassifica finale.\nLegenda:\nNote:"}
{"id": "1371511", "revid": "287204", "url": "https://it.wikipedia.org/wiki?curid=1371511", "title": "Lega Nazionale A 1953-1954", "text": "L'edizione 1953-1954 della Lega Nazionale A vide la vittoria finale dell'FC La Chaux-de-Fonds.\nCapocannoniere del torneo fu Josef H\u00fcgi (II) (), con 29 reti.\nClassifica finale.\nLegenda:\nNote:"}
{"id": "1371512", "revid": "729019", "url": "https://it.wikipedia.org/wiki?curid=1371512", "title": "Nuove Edizioni Ivrea", "text": "Nuove Edizioni Ivrea, NEI, \u00e8 una casa editrice fondata da Adriano Olivetti e un gruppo di giovani intellettuali, fra cui Bobi Bazlen. Nel 1946 la casa editrice venne trasformata nelle Edizioni di Comunit\u00e0."}
{"id": "1371513", "revid": "287204", "url": "https://it.wikipedia.org/wiki?curid=1371513", "title": "Lega Nazionale A 1954-1955", "text": "L'edizione 1954-1955 della Lega Nazionale A vide la vittoria finale dell'FC La Chaux-de-Fonds.\nCapocannoniere del torneo fu Marcel Mauron (FC La Chaux-de-Fonds), con 30 reti.\nClassifica finale.\nLegenda:\nNote:"}
{"id": "1371515", "revid": "287204", "url": "https://it.wikipedia.org/wiki?curid=1371515", "title": "Lega Nazionale A 1955-1956", "text": "L'edizione 1955-1956 della Lega Nazionale A vide la vittoria finale del Grasshoppers.\nCapocannoniere del torneo fu Branislav Vukosalijevi\u0107 (Grasshoppers), con 33 reti.\nClassifica finale.\nLegenda:\nNote:"}
{"id": "1371517", "revid": "11413393", "url": "https://it.wikipedia.org/wiki?curid=1371517", "title": "Jean Pierre Cassel", "text": ""}
{"id": "1371518", "revid": "287204", "url": "https://it.wikipedia.org/wiki?curid=1371518", "title": "Lega Nazionale A 1956-1957", "text": "L'edizione 1956-1957 della Lega nazionale A vide la vittoria finale del .\nCapocannoniere del torneo fu Adrien Kauer (FC La Chaux-de-Fonds), con 29 reti.\nClassifica finale.\nLegenda:\nNote:"}
{"id": "1371525", "revid": "2161507", "url": "https://it.wikipedia.org/wiki?curid=1371525", "title": "Lega Nazionale A 1957-1958", "text": "L'edizione 1957-1958 della Lega Nazionale A vide la vittoria finale del .\nCapocannoniere del torneo fu Ernst Wechselberger (), con 22 reti.\nClassifica finale.\nLegenda:\nNote:"}
{"id": "1371526", "revid": "148107", "url": "https://it.wikipedia.org/wiki?curid=1371526", "title": "John Amos", "text": "Biografia.\nNato a Newark (New Jersey) da Annabelle e John Sr., ha frequentato la Colorado State University ed \u00e8 stato campione di pugilato conquistando il titolo di \"Golden Glove\". Nel 1967 ha trascorso un periodo di prova con la squadra dei Kansas City Chiefs della American Football League, dove ha disputato alcuni incontri a livello semi-professionistico. Le sue pi\u00f9 note interpretazioni sono probabilmente quelle del personaggio di Gordy Howard, il meteorologo della sit-com \"Mary Tyler Moore Show\" (1970-1973), e quella di James Evans Sr., il padre disoccupato cronico, nell'altra sit-com degli anni settanta \"Good Times\" (1974-1976).\nAmos ha fatto inoltre parte del cast della miniserie televisiva \"Radici\" (1977), vincitore del Premio Emmy, interpretando il ruolo di Kunta Kinte adulto. Ha in seguito interpretato il ruolo del Capitano Dolan in \"Hunter\" (1984-1985), \u00e8 stato co-protagonista nel dramma poliziesco della CBS \"The District\" e ha partecipato a diversi episodi di altre serie televisive come \"I Robinson\", \"Willy, il principe di Bel-Air\" e \"A-Team\". Nel cinema Amos ha partecipato a diverse pellicole come \"Kaan principe guerriero\" (1982), \"Il principe cerca moglie\" (1988) e \"58 minuti per morire - Die Harder\" (1990). Ha inoltre interpretato il capitano Meissner nel film \"Sorvegliato speciale\" (1989) con Sylvester Stallone, ed \u00e8 apparso nell'episodio \"Il gatto nero\" del film \"Due occhi diabolici\" (1990) di Dario Argento."}
{"id": "1371527", "revid": "110157", "url": "https://it.wikipedia.org/wiki?curid=1371527", "title": "Lega Nazionale A 1958-1959", "text": "L'edizione 1958-1959 della Lega Nazionale A vide la vittoria finale dello Young Boys. Capocannoniere del torneo fu Eugen Meier (Young Boys), con 24 reti.\nStagione.\nNovit\u00e0.\nDalla Lega Nazionale A 1957-1958 sono stati retrocessi in Lega Nazionale B il Winterthur e il Bienne, mentre dalla Lega Nazionale B 1957-1958 sono stati promossi lo Zurigo e il Lucerna.\nClassifica finale.\nLegenda:\nNote:"}
{"id": "1371528", "revid": "122475021", "url": "https://it.wikipedia.org/wiki?curid=1371528", "title": "Bertone Freeclimber", "text": "La Bertone Freeclimber \u00e8 un fuoristrada costruito dall'azienda italiana Bertone tra il 1989 e il 1992.\nContesto.\nSi trattava di una versione della Daihatsu Rocky F75 leggermente ristilizzata e con motori BMW, che venne anche utilizzata in Italia da parte dell'Arma dei Carabinieri.\nLa carrozzeria era quasi identica a quella del fuoristrada giapponese: cambiava la mascherina, dotata di quattro fari tondi, e i cerchi in lega leggera.\nAnche l'interno era molto simile a quello del Rocky: cambiavano pochissimi particolari e i loghi che, ovviamente, erano Bertone.\nVenne commercializzata con carrozzeria metal top o cabriolet (dotata di hard-top).\nLe sospensioni erano posteriori e anteriori a ponte rigido.\nLa trazione era posteriore con l'anteriore inseribile e riduttore.\nMotori.\nI motori erano BMW turbodiesel e benzina:"}
{"id": "1371531", "revid": "309289", "url": "https://it.wikipedia.org/wiki?curid=1371531", "title": "Ol\u00ebkma", "text": "LOl\u00ebkma () \u00e8 un fiume della Russia siberiana orientale, affluente di destra della Lena. Scorre nel Tungiro-Ol\u00ebkminskij rajon del Territorio della Transbajkalia, nel Tyndinskij rajon dell'Oblast' dell'Amur, nel Nerjungrinskij rajon e nell'Ol\u00ebkminskij ulus della Sacha (Jacuzia).\nDescrizione.\nHa origine ad un'altitudine di 1\u00a0200\u00a0m dalle pendici settentrionali del monte Kropotkin nei monti del Muroj (altopiano Ol\u00ebkminskij Stanovik), scorre in un'ampia valle intermontana verso nord-est, tratto nel quale riceve, dalla destra idrografica, il Tungir; gira a nord ricevendo l'affluente Njuk\u017ea e scorre tra le catene \u010cel'baus (a est) e le Ju\u017enyj Dyryndinskij e Severnyj Dyryndinskij (a ovest). Si inoltra poi in una profonda valle tra i monti Stanovoj e gli Udokan. Prosegue la sua corsa verso settentrione drenando la parte occidentale delle alture dell'Aldan fino a confluire nella Lena a est della cittadina di Ol\u00ebkminsk, a 2\u00a0089\u00a0km dalla foce, 28 chilometri dopo aver ricevuto il maggiore dei suoi affluenti, la \u010cara.\nAnalogamente a tutti i fiumi del bacino della Lena, \u00e8 sottoposto a lunghi periodi di gelo, della durata di vari mesi l'anno (generalmente da ottobre a maggio). Lungo il fiume ci sono i villaggi di Srednjaja Ol\u00ebkma, Ust'-Njuk\u017ea, Kudu-Kju\u00ebl' e Troick. Il fiume \u00e8 navigabile per 406\u00a0km dall'estuario.\nAffluenti.\nI maggiori affluenti dell'Ol\u00ebkma sono:"}
{"id": "1371535", "revid": "287204", "url": "https://it.wikipedia.org/wiki?curid=1371535", "title": "Olekma", "text": ""}
{"id": "1371536", "revid": "80339", "url": "https://it.wikipedia.org/wiki?curid=1371536", "title": "Olyokma", "text": ""}
{"id": "1371537", "revid": "80339", "url": "https://it.wikipedia.org/wiki?curid=1371537", "title": "Oljokma", "text": ""}
{"id": "1371538", "revid": "188323", "url": "https://it.wikipedia.org/wiki?curid=1371538", "title": "Suzuki GSX 250", "text": ""}
{"id": "1371539", "revid": "188323", "url": "https://it.wikipedia.org/wiki?curid=1371539", "title": "Suzuki GSX 400", "text": ""}
{"id": "1371540", "revid": "188323", "url": "https://it.wikipedia.org/wiki?curid=1371540", "title": "Suzuki GSX 550", "text": ""}
{"id": "1371541", "revid": "188323", "url": "https://it.wikipedia.org/wiki?curid=1371541", "title": "Suzuki GSX 600", "text": ""}
{"id": "1371543", "revid": "6923", "url": "https://it.wikipedia.org/wiki?curid=1371543", "title": "Bertone Freeclimber 2", "text": "La Bertone Freeclimber 2 \u00e8 un fuoristrada costruito dall'azienda italiana Bertone tra il 1992 e il 1993.\nSi trattava di una versione leggermente ristilizzata della Daihatsu Feroza, con motore BMW.\nLa carrozzeria era quasi identica a quella del fuoristrada giapponese: cambiava la mascherina, dotata di quattro fari tondi, i cerchi e i parafanghini supplementari per via delle carreggiate pi\u00f9 larghe.\nAnche l'interno era molto simile a quello del Feroza: cambiavano pochissimi particolari e i loghi che, ovviamente, erano Bertone.\nVersioni.\nVenne commercializzata con carrozzeria metal top o cabrio (dotata di Hard Top), in due allestimenti: \"Si\" e il pi\u00f9 accessoriato \"Ri\". \nInoltre si poteva avere la versione \"City\", con trazione integrale permanente e senza riduttore per evitare la sovratassa erariale sui fuoristrada.\nTecnica.\nLa Freeclimber 2 aveva un motore BMW a 4 cilindri in linea di 1596\u00a0cm\u00b3 a benzina. La potenza era di 100 cavalli (74\u00a0kW) a 5800 rpm, mentre la coppia massima era di 130 N\u00b7m a 4800 rpm.\nLe sospensioni erano posteriori a ponte rigido e anteriori a ruote indipendenti.\nLa trazione era posteriore con l'anteriore inseribile e riduttore; la versione \"City\" aveva invece la trazione integrale permanente senza riduttore.\nVersioni Speciali.\nQualche esemplare and\u00f2 ai Carabinieri e ai Vigili del Fuoco."}
{"id": "1371545", "revid": "188323", "url": "https://it.wikipedia.org/wiki?curid=1371545", "title": "Suzuki GSX 1100", "text": ""}
{"id": "1371553", "revid": "188323", "url": "https://it.wikipedia.org/wiki?curid=1371553", "title": "Suzuki GSX 1200", "text": ""}
{"id": "1371554", "revid": "188323", "url": "https://it.wikipedia.org/wiki?curid=1371554", "title": "Suzuki GSX 1300", "text": ""}
{"id": "1371555", "revid": "188323", "url": "https://it.wikipedia.org/wiki?curid=1371555", "title": "Suzuki GSX 1400", "text": ""}
{"id": "1371559", "revid": "287204", "url": "https://it.wikipedia.org/wiki?curid=1371559", "title": "\u0218tef\u0103ne\u0219ti (Arge\u0219)", "text": "\u0218tef\u0103ne\u0219ti \u00e8 una citt\u00e0 della Romania di 13.914 abitanti, ubicata nel distretto di Arge\u0219, nella regione storica della Muntenia."}
{"id": "1371561", "revid": "1305772", "url": "https://it.wikipedia.org/wiki?curid=1371561", "title": "North American Hockey League", "text": "La North American Hockey League (NAHL) \u00e8 una federazione statunitense di hockey su ghiaccio, che, fusa nel 2003 con la America West Hockey League, organizza un campionato Junior A. La NAHL attualmente agisce in alternativa e competizione con la United States Hockey League (USHL).\nLa lega \u00e8 formata da tre divisioni con un totale di 17 squadre, dislocate negli USA dall'Ohio all'Alaska al Texas. Ogni squadra gioca 62 partite di regular-season, fra met\u00e0 settembre ed aprile. Il vincitore di ogni divisione affronter\u00e0 il detentore della Robertson Cup in un girone all'italiana a quattro squadre."}
{"id": "1371566", "revid": "287204", "url": "https://it.wikipedia.org/wiki?curid=1371566", "title": "Stefanesti", "text": ""}
{"id": "1371568", "revid": "73843", "url": "https://it.wikipedia.org/wiki?curid=1371568", "title": "Suzuki GSX-R1000", "text": "La Suzuki GSX-R1000 \u00e8 una motocicletta sportiva prodotta dalla Suzuki dal 2001.\nDescrizione.\nContrariamente alle abitudini del marketing del mercato delle due ruote, and\u00f2 a sostituire nel listino un modello di cilindrata superiore, la \"GSX-R1100\", adottando fin dall'inizio le migliorie apportate sulle due cilindrate inferiori e facendo largo uso di materiali pregiati quali il titanio.\nLa stessa moto in vendita al pubblico, modificata in maniera pi\u00f9 o meno sostanziale, corre nelle varie competizioni motoristiche quali la Superbike e la Superstock, ottenendo ottimi risultati.\nStoria del progetto.\nDopo i successi maturati negli anni 1980 e 1990 con le 750cc, nei primi anni 2000 Suzuki decide di alzare l'asticella delle sue top di gamma puntando a realizzare una superbike in grado di conquistare il mercato americano ed europeo: sull'onda di Yamaha, la casa di Hamamatsu presenta una 1000 cm\u00b3 rivoluzionaria, con 160 CV per 170 kg grazie all'iniezione elettronica e a un telaio leggero e compatto compensato da un forcellone pi\u00f9 lungo per garantire una maggior trazione in accelerazione. Nel 2001 la nuova moto si dimostra brillante in strada quanto sul mercato, guadagnandosi il titolo di superbike pi\u00f9 potente ed ambita, vincendo il confronto con la rivale Yamaha R1 sia in termini di cavalli che di unit\u00e0 vendute. \nNel 2003 il modello si rinnova con la versione K3, portando il motore a guadagnare 4 CV e alleggerendo ulteriormente il telaio di 2 kg al fine di migliorare la guidabilit\u00e0 senza perdere troppa potenza per fronteggiare la nuova generazione di R1 e le nuove velocissime contendenti CBR 1000RR e Ninja ZX-10R.\nDue anni dopo Suzuki lancia la nuova generazione che si riveler\u00e0 essere la migliore Gixxer della storia e tra le sportive pi\u00f9 amate dagli appassionati: la K5 del 2005 con i suoi 178 CV e 166 kg \u00e8 la 1000 cm\u00b3 pi\u00f9 potente in circolazione grazie a un motore ridisegnato e a un telaio accorciato sia nella lunghezza che nel passo che le conferisce una grande maneggevolezza tra le curve. Sar\u00e0 con questa moto che Suzuki vincer\u00e0 il mondiale Superbike con l'australiano Troy Corser e il mondiale costruttori della stessa categoria grazie al team Alstare, mentre nel 2006 spetter\u00e0 allo statunitense Ben Spies del team Suzuki Yoshimura conquistare il campionato AMA Superbike.\nNel 2007 viene rinnovata la linea con un design pi\u00f9 affilato ed un'aerodinamica migliorata. Il peso della GSX-R sale di 6 kg mentre la potenza raggiunge i 182 CV dichiarati che permettono alla K7 di continuare a lottare con le pari cilindrata giapponesi e con le nuove proposte di Ducati, Aprilia e BMW.\nSuzuki rinfresca il progetto nel 2012 con una nuova GSX-R1000 in controtendenza con la precedente filosofia: si punta sull'agilit\u00e0 e la leggerezza a scapito della potenza massima, portando la sportiva a diventare una moto facile da guidare anche per i guidatori meno esperti ma finendo per perdere il confronto in velocit\u00e0 di punta e potenza con le storiche contendenti.\nA fine 2016 viene presentata al salone di EICMA l'ultima generazione. Questa nuova Gixxer ribattezzata L7 ha un motore totalmente ridisegnato, il primo dall'aggiornamento del 2009: pi\u00f9 compatto e ruotato all'indietro di 6\u00b0, ha un limite di giri pi\u00f9 alto e con la distribuzione a fasatura variabile tecnologia che Suzuki utilizza in MotoGP gi\u00e0 dai tempi della 800. Anche la ciclistica viene rivista, grazie al telaio a doppio trave in alluminio pi\u00f9 sottile rispetto al vecchio, pi\u00f9 leggero del 10% e un serbatoio pi\u00f9 stretto. L'elettronica presenta una nuova piattaforma inerziale a tre assi e sei direzioni, tre mappature di freno motore, traction control, cambio quickshifter bidirezionale e un cruscotto digitale LCD."}
{"id": "1371569", "revid": "339392", "url": "https://it.wikipedia.org/wiki?curid=1371569", "title": "Faida di Secondigliano", "text": ""}
{"id": "1371570", "revid": "188323", "url": "https://it.wikipedia.org/wiki?curid=1371570", "title": "Suzuki GSX 750", "text": ""}
{"id": "1371572", "revid": "599013", "url": "https://it.wikipedia.org/wiki?curid=1371572", "title": "Nocicettore", "text": "I nocicettori o noxicettori (dal latino \"noxa\" = danno) sono terminazioni di neuroni sensoriali, amieliniche, che segnalano un reale o potenziale danno tissutale attraverso sensazioni dolorose (nocicezione). Sono presenti praticamente in tutto il regno animale ad eccezione dei placozoi (che sembra abbiano perso in seguito il proprio sistema nervoso) e a livello corporeo in molti tessuti del corpo, ma non in tutti (ad esempio nel cervello sono assenti). Sono recettori polimodali, cio\u00e8 rispondono a stimoli di diversa natura: termica, meccanica, chimica ad alta soglia (stimoli intensi).I tipi di Nocicettori sono: cutanei ( meccanocettori e polimodali), muscolari, articolari e viscerali.\nStoria.\nI nocicettori furono scoperti da Charles Scott Sherrington nel 1906. Nei secoli precedenti, gli scienziati credevano che gli animali fossero come dispositivi meccanici che trasformavano l'energia degli stimoli sensoriali in risposte motorie. Sherrington ha usato molti esperimenti diversi per dimostrare che diversi tipi di stimolazione al campo recettivo di una fibra nervosa afferente hanno portato a risposte diverse. Alcuni stimoli intensi innescano il ritiro riflesso, alcune risposte autonomiche e il dolore. I recettori specifici per questi stimoli intensi erano chiamati nocicettori.\nClassificazione dei nocicettori.\nLe diverse modalit\u00e0 di stimolo (termico, chimico e meccanico) sono state utilizzate per classificare i nocicettori (sia per le afferenze somatiche che per quelle viscerali).\nUn'ulteriore distinzione tra gruppi di nocicettori pu\u00f2 essere fatta in base al diametro e alla velocit\u00e0 di conduzione dei loro assoni, nonch\u00e9 le dimensioni dei loro corpi cellulari.\nInfatti, possono essere definite 2 categorie in base alle caratteristiche degli assoni: A\u03b4 (diametro medio tra i 2 e i 5 micron, mielina sottile, con la conduzione veloce di 5-30 m / s - Fibre tipo III di Lloyd) e C (piccolo diametro 0,3-3 micron, amieliniche, con conduzione lenta a 0,5 - 2 m / s - Fibre tipo IV di Lloyd). A\u03b4 e fibre C trasportano segnali nocicettivi e termodolorifici, le A\u03b4 hanno velocit\u00e0 di conduzione elevata per i dolori acuti, generalmente con sensazione pungente; le C veicolano un secondo dolore, pi\u00f9 prolungato e generalmente urente.\nLocalizzazione.\nNei mammiferi, i nocicettori si trovano in qualsiasi area del corpo in grado di percepire stimoli nocivi. I nocicettori esterni si trovano in tessuti come la pelle (nocicettori cutanei), le cornee e la mucosa. I nocicettori interni si trovano in una variet\u00e0 di organi, come i muscoli, le articolazioni, la vescica, l'intestino e il tratto digestivo. I corpi cellulari di questi neuroni si trovano nei gangli della radice dorsale o nei gangli del trigemino. I gangli del trigemino sono nervi specializzati per il viso, mentre i gangli della radice dorsale sono associati al resto del corpo. Gli assoni si estendono nel sistema nervoso periferico e terminano in rami per formare campi recettivi.\nSviluppo embriologico.\nI nocicettori si sviluppano dalle cellule staminali della cresta neurale. La cresta neurale \u00e8 responsabile di gran parte dello sviluppo precoce nei vertebrati. \u00c8 specificamente responsabile dello sviluppo del sistema nervoso periferico (PNS). Le cellule staminali della cresta neurale si separano dal tubo neurale mentre si chiude e i nocicettori crescono dalla parte dorsale di questo tessuto della cresta neurale. Si formano tardi durante la neurogenesi. Le cellule che formano in precedenza da questa regione possono diventare recettori sensibili al dolore, propriocettori o meccanorecettori a bassa soglia. Tutti i neuroni derivati dalla cresta neurale, compresi i nocicettori embrionali, esprimono il TrkA, che \u00e8 un recettore del fattore di crescita nervosa (NGF). Tuttavia, i fattori di trascrizione che determinano il tipo di nocicettore rimangono poco chiari.\nDopo la neurogenesi sensoriale, si verifica la differenziazione e si formano due tipi di nocicettori. Sono classificati come nocicettori peptidergici o non peptidergici, ognuno dei quali esprime un repertorio distinto di canali ionici e recettori. Le loro specializzazioni consentono ai recettori di innervare diversi target centrali e periferici. Questa differenziazione si verifica nel periodo perinatale e postnatale. I nocicettori non peptidici spengono il TrkA e iniziano a esprimere Ret, che \u00e8 un componente di segnalazione transmembrana che consente l'espressione del fattore di crescita derivato dalle cellule gliali (GDNF). Questa transizione \u00e8 assistita da Runx1 che \u00e8 vitale nello sviluppo di nocicettori non peptidici Al contrario, i nocicettori peptidici continuano a usare TrkA ed esprimono un tipo di fattore di crescita completamente diverso. Attualmente ci sono molte ricerche sulle differenze tra nocicettori.\nTipologia e funzione.\nIl terminale periferico del nocicettore maturo \u00e8 dove gli stimoli nocivi vengono rilevati e trasdotti in energia elettrica. Quando l'energia elettrica raggiunge un valore di soglia, viene indotto un potenziale d'azione e guidato verso il sistema nervoso centrale (SNC). Questo porta al treno di eventi che consente la consapevolezza del dolore. La specificit\u00e0 sensoriale dei nocicettori \u00e8 stabilita dall'alta soglia solo per particolari caratteristiche degli stimoli. Solo quando la soglia alta \u00e8 stata raggiunta da ambienti chimici, termici o meccanici vengono attivati i nocicettori. La maggior parte dei nocicettori sono classificati in base a quale delle modalit\u00e0 ambientali rispondono. Alcuni nocicettori rispondono a pi\u00f9 di una di queste modalit\u00e0 e sono di conseguenza designati polimodali. Altri nocicettori non rispondono a nessuna di queste modalit\u00e0 (sebbene possano rispondere alla stimolazione in condizioni di infiammazione) e sono indicati come dormienti o in silenzio.\nI nocicettori hanno due diversi tipi di assoni. I primi sono gli assoni in fibra A\u03b4. Sono fibre mielinizzate che possono consentire a un potenziale d'azione di viaggiare a una velocit\u00e0 di circa 20 metri / secondo verso il sistema nervoso centrale. L'altro tipo sono gli assoni in fibra C che conducono pi\u00f9 lentamente. Questi conducono solo a velocit\u00e0 di circa 2 metri / secondo. Ci\u00f2 \u00e8 dovuto all' assenza di mielinizzazione dell'assone. Di conseguenza, il dolore si presenta in due fasi. La prima fase \u00e8 mediata dalle fibre A\u03b4 a conduzione rapida e la seconda parte da fibre C (polimodali). Il dolore associato alle fibre A\u03b4 pu\u00f2 essere associato a un dolore iniziale estremamente acuto. La seconda fase \u00e8 una sensazione di dolore pi\u00f9 prolungata e leggermente meno intensa a causa del danno acuto. Se c'\u00e8 un input massiccio o prolungato in una fibra C, c'\u00e8 un progressivo accumulo nel corno dorsale del midollo spinale; questo fenomeno \u00e8 simile al tetano nei muscoli ma viene chiamato wind-up. In caso di wind-up esiste una probabilit\u00e0 di una maggiore sensibilit\u00e0 al dolore.\nNocicettore termico.\nI nocicettori termici sono attivati da calore o freddo nocivi a varie temperature. Esistono trasduttori nocicettori specifici che sono responsabili di come e se la desinenza nervosa specifica risponde allo stimolo termico. Il primo ad essere scoperto \u00e8 stato TRPV1, e ha una soglia che coincide con la temperatura del dolore termico di 42 \u00b0C. Altra temperatura nell'intervallo caldo-caldo \u00e8 mediata da pi\u00f9 di un canale TRP. Ognuno di questi canali esprime un particolare dominio C-terminale che corrisponde alla sensibilit\u00e0 caldo-caldo. Le interazioni tra tutti questi canali e il modo in cui si determina che il livello di temperatura \u00e8 superiore alla soglia del dolore non sono noti in questo momento. Gli stimoli freddi vengono rilevati dai canali TRPM8. Il suo dominio C-terminale differisce dai TRP sensibili al calore. Sebbene questo canale corrisponda a stimoli freddi, non \u00e8 ancora noto se contribuisca anche al rilevamento di freddo intenso. Una scoperta interessante legata agli stimoli del freddo \u00e8 che la sensibilit\u00e0 tattile e la funzione motoria si deteriorano mentre persiste la percezione del dolore.\nNocicettori meccanici.\nI nocicettori meccanici rispondono alla sovrapressione o alla deformazione meccanica. Rispondono anche alle incisioni che rompono la superficie della pelle. La reazione allo stimolo viene elaborata come dolore dalla corteccia, proprio come le risposte chimiche e termiche. Questi nocicettori meccanici hanno spesso caratteristiche polimodali. Quindi \u00e8 possibile che alcuni dei trasduttori per stimoli termici siano gli stessi per stimoli meccanici. Lo stesso vale per gli stimoli chimici, poich\u00e9 TRPA1 sembra rilevare cambiamenti meccanici e chimici.\nNocicettori chimici.\nI nocicettori chimici hanno canali TRP che rispondono a un'ampia variet\u00e0 di spezie. Quello che vede la maggior risposta ed \u00e8 ampiamente testato \u00e8 la capsaicina. Altri stimolanti chimici sono irritanti ambientali come l'acroleina, un'arma chimica della prima guerra mondiale e un componente del fumo di sigaretta. Oltre a questi stimolanti esterni, i nocicettori chimici hanno la capacit\u00e0 di rilevare i ligandi endogeni e alcune ammine di acidi grassi che derivano da cambiamenti nei tessuti interni. Come nei nocicettori termici, TRPV1 pu\u00f2 rilevare sostanze chimiche come la capsaicina e le tossine del ragno.\nNocicettori dormienti.\nSebbene ogni nocicettore possa avere una variet\u00e0 di possibili livelli di soglia, alcuni non rispondono affatto a stimoli chimici, termici o meccanici a meno che non si sia effettivamente verificato un infortunio. Questi sono generalmente indicati come nocicettori silenziosi o addormentati poich\u00e9 la loro risposta arriva solo all'inizio dell'infiammazione del tessuto circostante.\nNocicettori polimodali.\nI nocicettori polimodali rappresentano una particolare classe di nocicettore in grado di essere attivata da stimoli di varia natura. Molti neuroni svolgono una sola funzione; pertanto, i neuroni che svolgono queste funzioni in combinazione ricevono la classificazione \"polimodale\"."}
{"id": "1371574", "revid": "287204", "url": "https://it.wikipedia.org/wiki?curid=1371574", "title": "Topoloveni", "text": "Topoloveni \u00e8 una citt\u00e0 della Romania di 10.520 abitanti, ubicata nel distretto di Arge\u0219, nella regione storica della Muntenia.\nStoria.\nLa citt\u00e0 si \u00e8 sviluppata sul sito di un antico insediamento rurale, ma viene citata per la prima volta in un documento emesso da Radu Prasnaglava, figlio di Mircea cel B\u0103tr\u00e2n, nel 1421.\nHa ottenuto lo \"status\" di citt\u00e0 nel 1968"}
{"id": "1371575", "revid": "1745361", "url": "https://it.wikipedia.org/wiki?curid=1371575", "title": "Homs (Libia)", "text": "Homs (in arabo \u0623\u0644\u062e\u0645\u0633 , \"al-Khums\" o \"al-H\u0331ums\") \u00e8 una citt\u00e0 e porto della Libia settentrionale, \u00e8 il capoluogo del Distretto di al-Murgub, nella regione storica della Tripolitania. Secondo dati del 1984 la citt\u00e0 aveva allora 38.174 abitanti, stime del 2009 indicano circa 202.000 abitanti.. \nGeografia.\nHoms si trova sulle coste del mar Mediterraneo, a circa 120\u00a0km ad est di Tripoli.\nStoria.\nHoms fu fondata dai Turchi durante il periodo della loro dominazione sulla zona, durato dal 1553 al 1911. Homs divenne importante nella seconda met\u00e0 dell'800 per l'esportazione dello sparto, una Graminacea che cresce in abbondanza in tutto il Nordafrica, le cui fibre si prestano sia alla produzione della carta sia a quella di cordami in genere.\nDurante la guerra italo-turca fu occupata dalle truppe italiane il 21 ottobre 1911, mentre la vicina collina del Mergheb, piazzaforte ottomana, fu conquistata solamente il 27 febbraio successivo. Nella campagna di stabilizzazione della Libia del 1913, Homs fu sede di un campo volo della 104\u00aa Squadriglia del Corpo Aeronautico italiano e da luglio 1918 di una Sezione distaccata della 106\u00aa Squadriglia. Nel gennaio 1918 inoltre fu istituita la 21\u00aa Sezione FBA dotata di idrovolanti FBA Type H che dal mese di maggio divenne sezione distaccata della 286\u00aa Squadriglia. All'inizio del 1919 vi s'insedi\u00f2 la 89\u00aa Squadriglia.\nMonumenti e luoghi d'interesse.\nAppena fuori dalla citt\u00e0, in direzione est, si trova l'antica citt\u00e0 romana di Leptis Magna nominata Patrimonio dell'Umanit\u00e0 dell'UNESCO nel 1982.\nEconomia.\nLa moderna economia della zona \u00e8 invece legata alla lavorazione del tonno, alla fabbricazione del sapone ed alla esportazione di datteri ed olio di oliva prodotti nella zona circostante. Importante \u00e8 anche l'industria del turismo con localit\u00e0 balneari e come base per la visita alla citt\u00e0 di Leptis Magna. Homs conserva ancora molte costruzioni del periodo turco. La citt\u00e0 \u00e8 collegata ai principali centri della costa libica da una strada litoranea che collega Tripoli con Bengasi e il Cairo."}
{"id": "1371577", "revid": "38120", "url": "https://it.wikipedia.org/wiki?curid=1371577", "title": "Max Mercury", "text": "Max Mercury \u00e8 un personaggio dei fumetti creato da Jack Cole e Chuck Mazoujian.\nStoria della pubblicazione.\nInizialmente pubblicato dalla Quality Comics, apparve la prima volta con il nome di Quicksilver in \"National Comics\" n. 5 (novembre 1940). Il personaggio \u00e8 stato rilevato dalla DC Comics, che lo ha ribattezzato Max Mercury (per evitare confusione con l'omonimo personaggio Marvel Comics) e ha affidato la sua rivitalizzazione allo scrittore Mark Waid, che lo ha riportato in auge negli anni novanta, sulle pagine di \"The Flash\" (seconda serie) n. 76 (maggio 1993).\nBiografia del personaggio.\nNelle origini del personaggio di Mark Waid, Max era uno scout della cavalleria statunitense nel 1860. Essendo un amico delle trib\u00f9 degli indiani locali, rest\u00f2 scioccato e costernato di trovarli massacrati, come da ordini del suo comandante ufficiale. Incantato da uno sciamano indiano morente, ottenne la super velocit\u00e0. Negli anni che seguirono divenne \"Ahwehota\" (\"Colui che corre nel Vento\") per gli indiani e Windrunner per tutti gli altri.\nMax Mercury ha ripetutamente viaggiato nel tempo, cercando di entrare nella cosiddetta Forza della velocit\u00e0. Improvvisamente viene sbalzato fuori dalla Forza della velocit\u00e0 e si ritrova alcuni decenni nel futuro. Il suo primo tentativo lo lascia nel 1890, dove si crea una nuova identit\u00e0 col nome di Whip Whirlwind. Pi\u00f9 tardi viaggi\u00f2 ancora avanti e fu attivo negli anni '30 e '40 come Quicksilver quando fece da mentore ai giovani iniziati Jay Garrick e Johnny Quick.\nNel 1948, ebbe una relazione con la moglie di un medico che gli aveva salvato la vita. Quando il medico lo venne a sapere e la moglie torn\u00f2 dal marito, Max scapp\u00f2 nel futuro ancora una volta. Riapparve quindi negli anni '60, dove batt\u00e9 Savitar e fu scagliato ancora pi\u00f9 avanti nel tempo. Pass\u00f2 qualche anno nascosto ma fu persuaso da Jay Garrick a ritornare in azione per fermare il Professor Zoom sotto le spoglie di Barry Allen. In anni recenti fu il mentore di Wally West e pi\u00f9 tardi di Bart Allen. Insegn\u00f2 a West circa la Forza della velocit\u00e0 e lo aiut\u00f2 ad accedere alla sua massima velocit\u00e0 incoraggiandolo a spezzare un blocco mentale che bloccava i suoi poteri - Wally pensava che se avesse raggiunto o superato la velocit\u00e0 di Barry Allen, lo avrebbe sostituito non solo come Flash ma anche nel cuore delle persone e della citt\u00e0 che lo ricordavano - e tent\u00f2 di insegnare ad Impulso la pazienza. Mentre viveva con Impulso, Max incontr\u00f2 un'anziana fisica di nome Helen Clairborne, che afferm\u00f2 di essere la figlia avuta dalla sua relazione con la moglie del medico.\nDurante \"Impulse\" #88 (Settembre 2002, uno degli ultimi numeri) il corpo di Max viene posseduto dallo spirito di un super criminale della Golden Age: The Rival (vedi Anti-Flash). Mentre si trova ancora nel corpo di Max, The Rival scappa in un posto sconosciuto nel futuro.\nIn Crisi Infinite #4, Max appare nella Forza della velocit\u00e0, dove il suo spirito fu imprigionato dopo che The Rival scapp\u00f2 proprio dallo stesso pericolo che incorreva nel possedere il corpo di Max.\nMax assistette Johnny Quick, Bart Allen e gli altri velocisti nel portare il pluriomicida Superboy-Prime in un altro regno lontano nel passato e dalla Forza della velocit\u00e0.\nNella finzione narrativa Max Mercury \u00e8 solo uno dei molti nomi di battaglia che il personaggio ha assunto; tra gli altri, ci sono Fulmine, Blue Streak e il citato Quicksilver: Max infatti \u00e8 costretto a cambiarli periodicamente per non insospettire le persone, avendo quasi duecento anni. Per lo stesso motivo, periodicamente \u00e8 costretto ad inventarsi nuove identit\u00e0 civili. \u00c8 in grado di muoversi a velocit\u00e0 incredibili: \u00e8 meno veloce di Barry Allen, ma pi\u00f9 veloce di Johnny e Jesse Quick.\nPoteri e abilit\u00e0.\nMax \u00e8 un umano che ricevette la sua velocit\u00e0 superumana da un antico rituale nativo-americano. Nel tempo tent\u00f2 di trovare la fonte del suo potere (e quella degli altri velocisti): la Forza della velocit\u00e0. Sebbene non riusc\u00ec mai ad entrarvi, gli permise di viaggiare nel tempo.\nTra i suoi pari, Max \u00e8 unico nel tentativo di capire la Forza della velocit\u00e0 nella sua misticit\u00e0. Si differisce anche dagli altri velocisti per la sua agilit\u00e0; non pu\u00f2 correre veloce quanto i Flash ma ha una pi\u00f9 grande abilit\u00e0 nell'effettuare acrobazie e azioni finemente coordinate. Cos\u00ec, riusc\u00ec con abili manovre a tener testa al Professor Zoom durante la loro battaglia iniziale, sebbene Zoom aveva ancora il vantaggio di far del male alle persone.\nCome quasi tutti i velocisti DC, deve la sua velocit\u00e0 alla Forza della velocit\u00e0. La sua mente ha un contatto unico con essa, il che gli permette di esplorarla e di avvertire cambiamenti o stranezze nella Forza. Chiama questo stato Ipermeditazione ed \u00e8 l'unico essere vivente conosciuto a poterlo raggiungere. Pare che sia proprio questo contatto a impedirgli di morire di vecchiaia, anche se pu\u00f2 essere ucciso.\n\u00c8 una sorta di \"guru\" della supervelocit\u00e0, molto rispettato: viene anche definito il \"maestro zen della velocit\u00e0\", ed \u00e8 stato insegnante di Jonnhy Quick, di sua figlia Jesse e di Bart Allen, prima noto come Impulso e poi come quarto Flash. Inoltre le sue lezioni hanno permesso a Wally West di battere l'Anti-Flash. \u00c8 stato anche l'eroe e l'ispiratore di Jay Garrick, il primo Flash. Hanno combattuto insieme il Teschio Urlante nel 1949 e, in tempi pi\u00f9 recenti, l'Anti-Flash. Max ha poi aiutato Wally West contro il Flash Nero."}
{"id": "1371589", "revid": "1267278", "url": "https://it.wikipedia.org/wiki?curid=1371589", "title": "VanoniPaoli Live", "text": "VanoniPaoli Live \u00e8 un album dal vivo dei cantanti italiani Ornella Vanoni e Gino Paoli, pubblicato nel 2005.\nDescrizione.\nL'album \u00e8 il risultato di una lunga tourn\u00e9e che i due artisti hanno tenuto tra il 2004 e il 2005, seguita alla pubblicazione dell'album \"Ti ricordi? No non mi ricordo\". Il tour ha vinto il premio come \"Miglior Live Teatrale del 2005\".\nTracce.\nCD 1\nCD 2"}
{"id": "1371590", "revid": "88740", "url": "https://it.wikipedia.org/wiki?curid=1371590", "title": "The Kids Are Alright", "text": ""}
{"id": "1371591", "revid": "287204", "url": "https://it.wikipedia.org/wiki?curid=1371591", "title": "Mercedes-Benz C11", "text": "La Mercedes-Benz C11 \u00e8 uno Sport Prototipo da competizione realizzato in base alle norme FIA categoria Gruppo C, venne schierato dalla omonima casa automobilistica tedesca tramite la scuderia elvetica Sauber nel Campionato Mondiale Sport Prototipi 1990 e 1991.\nContesto.\nCostruita dalla Sauber nel 1990 secondo i regolamenti FIA della categoria Gruppo C di classe 1, va a sostituire la C9, per la prima volta la macchina viene identificata col nome Mercedes-Benz al posto del consueto Sauber usato in precedenza.&lt;br&gt;La vettura venne ribattezzata \"C11\" saltando la normale numerazione, questo \u00e8 dovuto alla difficile pronuncia che avrebbe la sigla \"C10\" in lingua tedesca, infatti \"C\" e \"10\" si pronunciano quasi allo stesso modo. Questo prototipo \u00e8 stato costruito in soli 6 esemplari. Si tratta dell'ultima evoluzione della serie di prototipi Mercedes con motore V8 turbo, verr\u00e0 poi sostituita dalla nuova \"C291\" di classe Sport 3,5 litri con motore V12 boxer atmosferico.\nTecnica.\nMotore.\nLa vettura \u00e8 mossa da un motore V8 Mercedes-Benz M119 di 4.973 cm\u00b3, l'angolo formato dalle bancate dei cilindri \u00e8 di 90\u00b0, il monoblocco e le testate sono realizzate in lega d'alluminio, la distribuzione \u00e8 a 4 valvole per cilindro, il sistema di alimentazione \u00e8 dotato di un impianto di iniezione elettronica fornito dalla Bosch, \u00e8 sovralimentato per mezzo di 2 turbocompressori KKK, \u00e8 in grado di sviluppare oltre 730 CV a 7.000 giri/min (ma pu\u00f2 arrivare a 950 CV in qualifica o in caso di necessit\u00e0 tramite un overboost regolabile), la coppia motrice raggiunge un valore di 820 Nm disponibili a soli 3.500 giri/min.\nTelaio.\nQuesto propulsore \u00e8 montato in posizione centrale posteriore, su un telaio di nuova concezione: la monoscocca in alluminio dei precedenti modelli viene sostituita da una nuova e pi\u00f9 rigida in fibra di carbonio, la carrozzeria \u00e8 in kevlar e fibra di carbonio, la trasmissione della potenza \u00e8 affidata ad un cambio manuale a 5 rapporti e la trazione \u00e8 posteriore, il peso totale del corpo vettura \u00e8 di circa 900\u00a0kg. Le sospensioni presentano uno schema a triangoli sovrapposti con ammortizzatori di tipo push rod.\nAerodinamica.\nLa vettura \u00e8 dotata di un fondo scocca con condotti Venturi, che consentono di sviluppare un importante effetto suolo. Rispetto alla precedente Sauber C9, questo prototipo ha linee pi\u00f9 fluide e snelle, nel complesso \u00e8 stato oggetto di affinamenti a livello aerodinamico, che hanno permesso di migliorare la penetrazione aerodinamica e il carico aerodinamico, quest'ultimo raggiunge un valore di 2.666\u00a0kg (5.879 libbre) ad una velocit\u00e0 di 320\u00a0km/h.\nRisultati sportivi.\nLa Mercedes C11 viene utilizzata nel 1990 al debutto a Suzuka inizialmente solo in qualifica mentre per la gara si fa ancora affidamento sulla collaudata C9, poi gi\u00e0 dalla seconda prova di campionato a Monza la vettura vince e vincer\u00e0 anche tutte le gare di campionato lasciando solo una vittoria alla Jaguar, chiudendo con 8 vittorie su 9 gare. Nonostante la schiacciante vittoria colta l'anno prima, la squadra non partecipa alla 24 Ore di Le Mans 1990, in quanto la corsa francese non \u00e8 inserita nel calendario del Campionato Mondiale Sport Prototipi. A fine stagione la C11 conquista il titolo mondiale costruttori ed i suoi piloti Mauro Baldi e Jean-Louis Schlesser si laureano campioni del mondo.\nNel campionato del mondo 1991, la nuova vettura della Mercedes progettata in base al regolamento Sport 3,5 litri, la \"C291\", soffre ancora di problemi di affidabilit\u00e0, per cui viene utilizzata per gran parte della stagione ancora la C11, che tuttavia non riesce ad arginare lo strapotere della nuova Jaguar XJR-14.\n24 Ore di Le Mans.\nLa 24 Ore di Le Mans 1991 torna a far parte del mondiale prototipi e la Mercede-Benz schiera tre vetture, le C11 partono come favorite, staccano ottimi tempi in prova e in gara dopo l'uscita di scena delle ancora fragili Peugeot 905 sembrano destinate a vincere. Sulle frecce d'argento, per\u00f2, si verificano alcuni banali inconvenienti tecnici: il supporto dell'alternatore si rompe e ci\u00f2 porta alla rottura dei motori durante la gara e l'unica C11 superstite, con alla guida l'allora ventiduenne Michael Schumacher, si classifica quinta assoluta dopo aver accusato problemi al cambio. Magra consolazione il giro pi\u00f9 veloce in gara stabilito proprio da Schumacher."}
{"id": "1371593", "revid": "1272592", "url": "https://it.wikipedia.org/wiki?curid=1371593", "title": "Detroit Jr. Red Wings", "text": "I Detroit Jr. Red Wings sono una ormai scomparsa squadra USA di livello Tier II Junior \"A\" di hockey su ghiaccio con sede a Detroit. Erano una squadra giovanile legata ai Detroit Red Wings.\nStoria.\nI Jr. Red Wings nacquero nel 1958 come membri della Border Cities Junior B Hockey League. Quando la lega fall\u00ec nel 1964 passarono alla Michigan Junior Hockey League. In questo lasso temporale (1964-1970) assunsero il nome di Detroit Olympia.\nDopo il grande scisma dell'hockey canadese nel 1970, i Detroit Jr. Red Wings divennero i primi campioni Tier II Junior \"A\" del Canada centrale, vincendo la prima Dudley Hewitt Cup, il trofeo della Southern Ontario Junior A Hockey League. Questo permise loro di partecipare alla Centennial Cup 1971. La squadra era guidata dal capocannoniere e MVP della lega Mark Howe, figlio di Gordie Howe.\nEntrarono nella neonata North American Hockey League nel 1976, lega in cui vinsero undici titoli con il nome di Compuware Ambassadors.\nRisultati stagione per stagione.\n\"(*) Nella stagione 1958-59 i Jr. Red Wings giocarono 3 partite da 4 punti.\""}
{"id": "1371594", "revid": "2074952", "url": "https://it.wikipedia.org/wiki?curid=1371594", "title": "Richard Lester", "text": "Biografia.\nDi origine ebraica, fu una sorta di bambino prodigio e a soli 15 anni di et\u00e0 cominci\u00f2 a frequentare l'Universit\u00e0 della Pennsylvania, dove inizi\u00f2 a sviluppare il suo interesse per il cinema britannico, in modo particolare per le Ealing Comedies. Nel 1953 si trasfer\u00ec a Londra e cominci\u00f2 a lavorare come regista in una televisione indipendente. Un suo show di variet\u00e0 cattur\u00f2 l'attenzione di Peter Sellers e dalla loro collaborazione nacque una serie di spettacoli televisivi di grande successo: \"The Idiot Weekly, Price 2d\", \"A Show Called Fred\" e \"Son of Fred\".\nCarriera cinematografica.\nUn cortometraggio di Lester realizzato insieme a Spike Milligan e Peter Sellers - \"The Running Jumping &amp; Standing Still Film\" - fu uno dei preferiti dei Beatles e in particolare di John Lennon. Cos\u00ec, quando nel 1964 la band fu messa sotto contratto per girare un film, i quattro scelsero Lester in una rosa di candidati registi. \"Tutti per uno\" ebbe un incredibile impatto, mostrando un lato esagerato e semplificato dei Beatles come personaggi e contribu\u00ec non poco al loro successo di marketing globale. Molte delle innovazioni stilistiche del film sopravvivono tuttora come pietre miliari nella realizzazione dei video musicali, in particolare per quel che riguarda le riprese di un'esibizione \"live\". Lester diresse il secondo film dei Beatles, \"Aiuto!\", nel 1965. Divenne il regista che traspose su pellicola l'atmosfera della swinging London anche nei film seguenti, come nelle due commedie-sexy \"Non tutti ce l'hanno\" (1965), che vinse la Palma d'oro al Festival di Cannes e \"Petulia\" (1968).\nNel frattempo, nel 1967 Lester gir\u00f2 il surreale film anti-bellico \"Come ho vinto la guerra\", interpretato da John Lennon, che defin\u00ec \"anti-anti-guerra\"; Lester sosteneva che i film contro la guerra si limitavano a contrastare i \"cattivi\" crimini di guerra con altre guerre combattute per \"buone\" cause, quindi il suo intento fu di andare oltre, per mostrare come la guerra in ogni caso \u00e8 fondamentalmente contro l'umanit\u00e0. Il suo fu un film veramente pacifista e inusuale per l'epoca. Sebbene ambientato nella Seconda guerra mondiale, fu fortemente influenzato dalla contemporanea Guerra del Vietnam tanto che ad un certo punto, come spezzando le barriere temporali, vi si riferisce direttamente. Negli anni settanta, Lester diresse altri film spaziando tra i vari generi: il catastrofico \"Juggernaut\" (1974), il romantico e nostalgico \"Robin e Marian\" (1976), con Sean Connery e Audrey Hepburn e il \"romance\" \"Cuba\" (1979), ancora con Connery. Tuttavia i suoi pi\u00f9 grandi successi commerciali in questo periodo furono \"I tre moschettieri\" (1973) e il suo sequel \"Milady\" (1974).\n\"Superman\".\nNel 1978 i produttori cinematografici Ilya e Alexander Salkind (che gi\u00e0 avevano prodotto per lui i due film tratti dai libri di Alexandre Dumas) lo portarono a rivestire il ruolo di produttore non accreditato di \"Superman\" e \"Superman II\", pellicole che vennero girate insieme. Si trov\u00f2 quasi preso in mezzo tra i produttori e il regista Richard Donner. Quando l'uscita di \"Superman\" era prossima, la produzione del sequel fu fermata per concentrare gli sforzi sul primo film. Quando il primo Superman usc\u00ec nelle sale alla fine del 1978, i Salkind si concentrarono sulla produzione del secondo film senza informare Donner e piazzando Lester come regista, che quindi complet\u00f2 le riprese.\nSebbene Donner avesse girato circa il 75% del film, Lester rigir\u00f2 buona parte delle scene originali, risultando alla fine come l'unico regista accreditato del secondo film. Gene Hackman, che impersonava Lex Luthor, non ritorn\u00f2 sul set. Lester us\u00f2 quindi per il suo personaggio solo le scene girate in precedenza da Donner. Di questo secondo film esiste una versione televisiva che recupera anche parte del lavoro di Donner. Mentre nel novembre del 2006 il materiale girato da Donner fu riedito in \"\", in cui delle scene girate da Lester vengono utilizzate solo quelle necessarie a coprire i vuoti del lavoro di Donner. In seguito Lester diresse anche \"Superman III\" nel 1983.\nUltimi anni.\nNel 1988 Lester riun\u00ec l'intero cast dei Moschettieri per un nuovo film, \"Il ritorno dei tre moschettieri\". Tuttavia, durante le riprese in Spagna, l'attore Roy Kinnear, suo amico, mor\u00ec cadendo da cavallo. Lester termin\u00f2 il film, quindi si ritir\u00f2 dall'attivit\u00e0 di regia, e da allora ritorn\u00f2 a dirigere solo un video musicale per l'amico Paul McCartney nel 1991, \"Get Back\". Nel 1993 present\u00f2 \"Hollywood UK\", una serie in cinque parti sul cinema britannico degli anni sessanta per la BBC.\nNegli ultimi anni il regista Steven Soderbergh \u00e8 stato uno di quelli che pi\u00f9 volte ha mostrato attenzione al lavoro e all'influenza dell'opera di Lester. Soderbergh nel 1999 scrisse un libro, \"Getting Away With It\", che in gran parte \u00e8 costituito da interviste con Lester."}
{"id": "1371595", "revid": "6923", "url": "https://it.wikipedia.org/wiki?curid=1371595", "title": "Bokeh", "text": "Bokeh (pronunciato o talvolta ), a volte chiamato sfocato o effetto sfocato, \u00e8 un termine del gergo fotografico che indica le zone contenute nei piani fuori fuoco di un'immagine fotografica e la qualit\u00e0 estetica della sfocatura; per estensione, si riferisce anche alla tecnica che permette di ottenere un effetto \"sfocato\" delle parti non in primo piano dell'immagine, tramite un utilizzo creativo delle propriet\u00e0 ottiche degli obiettivi.\nA partire dalla met\u00e0 degli anni novanta, si \u00e8 affiancato all'uso terminologico tradizionale di espressioni come \u00abcontributo delle aree fuori fuoco\u00bb o \u00abresa dello sfocato\u00bb.\nOrigine del termine.\nMike Johnston, curatore editoriale della rivista statunitense \"Photo Techniques\", introdusse la grafia \"bokeh\" nel 1997 per suggerire ai lettori anglofoni la corretta pronuncia del termine giapponese , che era in uso dall'anno precedente. Johnston modific\u00f2 la scrittura per suggerire la pronuncia corretta agli anglofoni, spiegando che si pronuncerebbe correttamente con \"bo\" \u00abcome in \"bone\"\u00bb e \u00ab\"ke\" come in \"Kenneth\"\u00bb, con accenti uguali su entrambe le sillabe. In quel periodo le ortografie \"bokeh\" e \"boke\" erano entrambe in uso.\nAlla diffusione del vocabolo contribu\u00ec anche il saggio \"How to photograph buildings and interiors\" di Gerry Kopelow, pubblicato nel 1998.\nStoria del bokeh e dello sfocato nell'arte e nella fotografia.\nFino all'era della fotografia digitale, il \"bokeh\" non era un concetto di massa.\nOsservando la pittura classica e le sue influenze sui primi fotografi, si nota che i pittori classici di solito evitavano le sfocature, sia in primo piano che sullo sfondo. Si dipingevano i soggetti su uno sfondo semplice, o su uno molto \"occupato\" da oggetti che aiutavano a contestualizzare l'immagine; agli albori della fotografia, anche questo era il modo in cui le persone venivano fotografate.\nCon l'evoluzione della fotografia, lo sfocato ha a sua volta iniziato a influenzare la pittura moderna. Anche Hollywood e il cinema hanno avuto un'influenza; negli anni '40 e '50 c'erano ancora registi che cercavano soluzioni di ogni tipo per cercare di mettere a fuoco dal primo piano allo sfondo in ogni inquadratura, con un esempio notabile nel \"deep focus\" (messa a fuoco profonda) in \"Quarto potere\" di Orson Welles; pellicole migliori e luci pi\u00f9 luminose avevano portato a progressi che il direttore della fotografia Gregg Toland desiderava sfruttare, consentendo all'occhio dello spettatore di muoversi nel fotogramma e di cogliere ogni minimo dettaglio.\nNegli anni '70, il \"bokeh\" non era ancora popolare nella fotografia. La prima immagine commerciale ricca di \"bokeh\" potrebbe essere rintracciabile nella copertina dell'album dei Pink Floyd del 1972 \"Obscured by Clouds\" che, ai tempi, veniva definita \"una foto astratta\".\n\u00c8 stato nel XXI secolo che si \u00e8 iniziato a discutere su come utilizzare il \"bokeh\" per aggiungere qualit\u00e0 alle immagini, e il \"bokeh\" \u00e8 diventato pi\u00f9 di una semplice sfocatura dello sfondo, diventando una forma d'arte. \u00c8 diventato cos\u00ec importante e apprezzato che persino i produttori di smartphone cercano di integrarlo in maniera digitale nelle loro fotocamere.\nFondamenti tecnici.\nLo sfocato e la profondit\u00e0 di campo.\nIl concetto di \"bokeh\" risulta intrinsecamente legato alla nozione di profondit\u00e0 di campo: mentre il contributo dello sfocato di ciascun obiettivo \u00e8 caratteristico dello schema ottico e di conseguenza non modificabile dal fotografo, la scelta del valore di apertura e della distanza di messa a fuoco adatti, consentono al fotografo di manipolare la profondit\u00e0 di campo dell'immagine, permettendo cos\u00ec di regolare l'effetto del \"bokeh\".\nCon lenti adatte, l'effetto \"sfocato\" si pu\u00f2 ottenere ricorrendo a un basso rapporto focale; le ottiche migliori per esaltare il \"bokeh\", in virt\u00f9 delle loro propriet\u00e0 fisiche, sono i teleobiettivi e gli obiettivi per macrofotografia. La resa dello sfocato riveste un'importanza particolare anche per i cosiddetti obiettivi \"medio tele\", caratterizzati da lunghezze focali comprese tra gli 85 e i 150\u00a0mm, che spesso vengono utilizzati per i ritratti: nella ritrattistica fotografica, infatti, si sceglie solitamente un rapporto focale basso, minimizzando la profondit\u00e0 di campo al fine di creare un piacevole effetto \"sfocato\" dello sfondo che permetta di far risaltare maggiormente il soggetto principale.\nLo sfocato digitale.\nL'effetto \"bokeh\" pu\u00f2 essere ottenuto partendo da una immagine digitale anche usando uno dei tanti software di fotoritocco per personal computer o smartphone, per alterare la nitidezza delle zone specificate dall'utente per mezzo di un filtro digitale.\nDal punto di vista matematico, la sfocatura di una fotografia pu\u00f2 essere descritta come la convoluzione dell'immagine a fuoco con la forma del diaframma. Tale propriet\u00e0 viene sfruttata dai software di ritocco fotografico per realizzare \"bokeh\" \"simulati\"; ci\u00f2 comporta che alla resa dell'effetto pu\u00f2 contribuire in modo sensibile anche la tecnologia del diaframma dell'obiettivo utilizzato. Infatti, se si utilizza un obiettivo per fotocamera dotato di diaframma meccanico, il numero di lamelle di cui \u00e8 composto influisce sulla resa dei punti di luce nelle zone fuori fuoco."}
{"id": "1371601", "revid": "110157", "url": "https://it.wikipedia.org/wiki?curid=1371601", "title": "Albe\u0219tii de Arge\u0219", "text": "Albe\u0219tii de Arge\u0219 \u00e8 un comune della Romania di 5.933 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 7 villaggi: Albe\u0219tii P\u0103m\u00e2nteni, Albe\u0219tii Ungureni, Dobro\u021bu, Doblea, Bratesti, Dumiresti, Florieni."}
{"id": "1371604", "revid": "110157", "url": "https://it.wikipedia.org/wiki?curid=1371604", "title": "Campionato europeo di pallavolo femminile 2003", "text": "Il campionato europeo di pallavolo femminile 2003 si \u00e8 svolto dal 20 al 28 settembre 2003 ad Adalia e Ankara, in Turchia: al torneo hanno partecipato dodici squadre nazionali europee e la vittoria finale \u00e8 andata per la prima volta alla .\nQualificazioni.\nAl torneo hanno partecipato: la nazionale del paese organizzatore, le prime tre nazionali classificate al campionato europeo 2001 e otto nazionali qualificate tramite il torneo di qualificazione.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nPodio.\nCampione.\nPolonia(Primo titolo)\nSecondo posto.\nTurchia\nTerzo posto.\nGermania"}
{"id": "1371606", "revid": "729019", "url": "https://it.wikipedia.org/wiki?curid=1371606", "title": "Stemma di Saint Vincent e Grenadine", "text": "Lo stemma di Saint Vincent e Grenadine \u00e8 sormontato da una pianta di cotone e sorregge il motto didascalico in lingua latina \"pax et justitia\". La parte centrale dello stemma \u00e8 basato sul \"badge\" coloniale in uso dal 1907 al 1979, e rappresenta due donne vestite con la classica tunica romana. Quella sulla sinistra (che rappresenta la Pace) tiene in mano un ramo di palma, quella a destra (la Giustizia) \u00e8 inginocchiata davanti a un altare ardente di colore giallo, collocato fra le due donne."}
{"id": "1371607", "revid": "17654", "url": "https://it.wikipedia.org/wiki?curid=1371607", "title": "La Gioconda (opera)", "text": ""}
{"id": "1371609", "revid": "1573940", "url": "https://it.wikipedia.org/wiki?curid=1371609", "title": "Distretto di al-Marj", "text": "Il distretto di al-Marj () \u00e8 uno dei 22 distretti della Libia. Si trova nella regione storica della Cirenaica.\nBarce confina a nord con il Mar Mediterraneo, i confini di terra sono con i seguenti distretti:"}
{"id": "1371610", "revid": "599013", "url": "https://it.wikipedia.org/wiki?curid=1371610", "title": "Albe\u015ftii", "text": ""}
{"id": "1371619", "revid": "228587", "url": "https://it.wikipedia.org/wiki?curid=1371619", "title": "A1 Grand Prix 2007", "text": "La A1 Grand Prix 2007 \u00e8 stata la terza stagione della serie automobilistica per nazioni A1 Grand Prix. Il mondiale \u00e8 stato vinto dalla squadra Svizzera e dal pilota Neel Jani. Al secondo posto si \u00e8 piazzata la compagine neozelandese, seguita dalla scuderia della Gran Bretagna."}
{"id": "1371620", "revid": "125676899", "url": "https://it.wikipedia.org/wiki?curid=1371620", "title": "Ugoberto Alfassio Grimaldi", "text": "Biografia.\nDopo aver frequentato il liceo classico 'Severino Grattoni' di Voghera (Pavia), si laure\u00f2 in Giurisprudenza a Pavia come alunno del Collegio Ghislieri. Durante il ventennio fascista partecip\u00f2 ai Littoriali e frequent\u00f2 la Scuola di mistica fascista guidata da Niccol\u00f2 Giani. Tuttavia nel 1943 ruppe col regime e si schier\u00f2 con l'opposizione fino a diventare partigiano nella divisione Masia.\nParallelamente all'insegnamento di storia e filosofia al liceo classico di Voghera, esercit\u00f2 la professione di giornalista. Dal 1945 milit\u00f2 nel Partito Socialista Italiano; con la scissione di palazzo Barberini si schier\u00f2 con il PSLI e quindi ader\u00ec al PSDI.\nNel 1947 divenne redattore de \"L'Umanit\u00e0\", il quotidiano del PSDI. Fino al 1958 fu membro della direzione nazionale di quel partito, da cui si dimise per dissenso sulla linea politica. Nel 1959 si iscrisse al PSI. Ricopr\u00ec cariche pubbliche a Voghera e presiedette la locale sezione del Movimento Federalista Europeo.\nDal 1946 collabor\u00f2 a \"Critica Sociale\", la rivista fondata da Filippo Turati, per diventarne vicedirettore con Giuseppe Faravelli e direttore dal 1974 al 1981. Collabor\u00f2 con i quotidiani la \"Gazzetta della Sera\", l\"'Avanti!\", \"il Giorno\", la \"Provincia Pavese\" e con il periodico il \"Corriere del Ticino\".\nStorico e saggista, fu collaboratore di varie testate quotidiane e settimanali e di trasmissioni radiofoniche e televisive. Diresse la collana \"Informazione Storica\" di Bompiani e la collana \"Storia\" di Feltrinelli."}
{"id": "1371623", "revid": "52945", "url": "https://it.wikipedia.org/wiki?curid=1371623", "title": "Linear Timecode", "text": ""}
{"id": "1371624", "revid": "287204", "url": "https://it.wikipedia.org/wiki?curid=1371624", "title": "Albe\u0219tii de Muscel", "text": "Albe\u0219tii de Muscel \u00e8 un comune della Romania di 1.497 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 2 villaggi: Albe\u0219ti e C\u00e2nde\u0219ti."}
{"id": "1371626", "revid": "5456", "url": "https://it.wikipedia.org/wiki?curid=1371626", "title": "Compuware Ambassadors", "text": ""}
{"id": "1371628", "revid": "11414621", "url": "https://it.wikipedia.org/wiki?curid=1371628", "title": "Triangolo lariano", "text": ""}
{"id": "1371630", "revid": "11414635", "url": "https://it.wikipedia.org/wiki?curid=1371630", "title": "Penisola lariana", "text": ""}
{"id": "1371631", "revid": "6923", "url": "https://it.wikipedia.org/wiki?curid=1371631", "title": "Ti ricordi? No non mi ricordo", "text": "Ti ricordi? No non mi ricordo, pubblicato nel 2004, \u00e8 un album dei cantanti italiani Ornella Vanoni e Gino Paoli.\nIl disco.\nA vent'anni dal primo (ed unico) progetto a quattro mani, Ornella Vanoni e Gino Paoli pubblicano questo album di canzoni inedite, di cui per\u00f2 solo 6 in duetto. Hanno partecipato al disco vari artisti, tra cui Sergio Cammariere, Enrico Rava e Mario Lavezzi. In contemporanea alla pubblicazione dell'album, \u00e8 uscito anche un libro, \"Noi due, una lunga storia\" di Enrico de Angelis, edito da Mondadori."}
{"id": "1371632", "revid": "154639", "url": "https://it.wikipedia.org/wiki?curid=1371632", "title": "Linguistica agostiniana", "text": "La vastit\u00e0 delle riflessioni filosofiche di Sant'Agostino abbraccia anche il campo della linguistica, toccato a pi\u00f9 riprese e in diversi suoi lavori, come il \"De Magistro\" o il \"De doctrina christiana\". Una trattazione specifica di alcuni aspetti del segno linguistico si ha nel \"Sermo 293/A augm.\", \"De nativitatis die sancti Iohannis baptistae et de voce et verbo\" (\"Sul giorno della nativit\u00e0 di San Giovanni Battista e sulla voce e la parola\"). \nDi quest'ultima opera fino a qualche tempo fa si conosceva solo la prima parte, relativa alla festivit\u00e0 di San Giovanni Battista, e solo di recente \u00e8 stata ritrovata anche la parte relativa alle teorie linguistiche agostiniane (Dolbeau 1996). Un'interessante osservazione che si ricava da quest'opera \u00e8 il grado di consapevolezza che il vescovo di Ippona aveva riguardo alla natura del segno linguistico, un millennio e mezzo prima di Saussure. Gi\u00e0 Agostino distingueva infatti con chiarezza tra la parte mentale del segno (il significato) e quella fisica dei suoni che lo esprimono (il significante):\nQuesta osservazione contiene, in nuce l'essenza della teoria dell'arbitrariet\u00e0 del segno linguistico: dato un significato (il concetto di Dio, \"quod erat in corde meo\"), ogni lingua pu\u00f2 associare ad esso un significante diverso."}
{"id": "1371633", "revid": "11414644", "url": "https://it.wikipedia.org/wiki?curid=1371633", "title": "Penisola Lariana", "text": ""}
{"id": "1371636", "revid": "812213", "url": "https://it.wikipedia.org/wiki?curid=1371636", "title": "Superman II - The Richard Donner Cut", "text": ""}
{"id": "1371639", "revid": "1318658", "url": "https://it.wikipedia.org/wiki?curid=1371639", "title": "Distretto di al-Murgub", "text": "Il distretto di al-Murgub () \u00e8 uno dei 22 distretti della Libia. Si trova nella regione storica della Tripolitania. Il suo capoluogo \u00e8 Homs.\nLa seconda citt\u00e0 per importanza dopo il capoluogo \u00e8 Zliten. Nel territorio del distretto si trova l'antica citt\u00e0 di Leptis Magna, patrimonio dell'Umanit\u00e0 dell'UNESCO."}
{"id": "1371650", "revid": "149587", "url": "https://it.wikipedia.org/wiki?curid=1371650", "title": "Palazzo Grano (Messina)", "text": ""}
{"id": "1371651", "revid": "149587", "url": "https://it.wikipedia.org/wiki?curid=1371651", "title": "Palazzo Roccafiorita", "text": ""}
{"id": "1371656", "revid": "124043083", "url": "https://it.wikipedia.org/wiki?curid=1371656", "title": "Marc Crosas", "text": "Carriera.\nHa fatto il suo debutto in prima squadra nella stagione 2006-07 in Copa del Rey, dove ha sostituito Andr\u00e9s Iniesta al 76\u00ba. Era tra i giocatori che hanno partecipato al Mondiale per club svoltosi alla fine del 2006 in Giappone.\nL'11 gennaio 2008 arriva l'ufficialit\u00e0 del suo passaggio in prestito all'Olympique Lyonnais. Al rientro alla base blaugrana nell'estate del 2008, precisamente il 10 agosto, viene ceduto al Celtic, club con il quale firma un contratto quadriennale. Crosas \u00e8 stato trasferito dal Celtic al Volga, nel febbraio 2011, firmando un contratto fino al dicembre 2014. Il 15 gennaio 2012 viene ceduto al club messicano del Santos Laguna. Il 1\u00ba luglio 2015 passa a titolo gratuito al Cruz Azul che l'anno successivo lo cede in prestito a partire dal 1\u00ba luglio 2016 al Tenerife."}
{"id": "1371657", "revid": "762947", "url": "https://it.wikipedia.org/wiki?curid=1371657", "title": "Noi, le donne noi", "text": "Noi, le donne noi, pubblicato nel 2003, \u00e8 un album della cantante italiana Ornella Vanoni.\nIl disco.\nRilettura di famose canzoni della stessa Vanoni intermezzate da brevi commenti in forma di poesia. Partecipano all'operazione vari artisti, musicali (Mario Lavezzi, Paolo Fresu) e non (Nancy Brilli, Claudia Gerini)."}
{"id": "1371661", "revid": "38120", "url": "https://it.wikipedia.org/wiki?curid=1371661", "title": "Pontypridd Rugby Football Club", "text": "Il Pontypridd Rugby Football Club \u00e8 un club di rugby a 15 gallese fondato nel 1876. Partecipa alla Welsh Premier Division e gioca allo stadio Sardis Road di Pontypridd.\nStoria.\n\u00c8 generalmente accettato che il Pontypridd RFC fu fondato nel 1876 da un gruppo di giovani trasferitesi nell'area di Pontypridd durante la rivoluzione industriale verso la fine del XIX secolo.\nIl club era presente all'incontro di Tenby nel 1880 che avrebbe portato alla fondazione della Welsh Rugby Union nel 1881.\nInoltre un giocatore della squadra, Edward Treharne, fu convocato per la prima partita assoluta della nazionale gallese, sempre nel 1881.\nPer i primi tempi il Pontypridd giocava le proprie partite casalinghe al Taff Vale Park di Treforest, prima di trasferirsi al \"People's Park\", situato vicino al fiume Rhondda.\nNel 1908 la squadra si trasfer\u00ec all'Ynysyngharad Park di Pontypridd, che fu lo stadio interno per 65 anni."}
{"id": "1371668", "revid": "125671083", "url": "https://it.wikipedia.org/wiki?curid=1371668", "title": "Lone Star (gruppo musicale)", "text": "I Lone Star erano un gruppo musicale hard rock formato a Cardiff (Galles) nel 1975 da Paul 'Tonka' Chapman. Il primo album omonimo usc\u00ec per la CBS Records e arrivo al 47\u00ba posto nelle classifiche inglesi. Il secondo album, \"Firing On All Six\", venne registrato con John Sloman alla voce al posto di Kenny Driscoll. A causa di problemi con la casa discografica, il gruppo si sciolse nel 1978. Driscoll e Hurley riunirono il gruppo, suonando alcuni concerti agli inizi degli anni '80, ad esempio al \"Bournemouth Winter Gardens\", \"Keele University\" e \"Nottingham Boat Club\". Il terzo disco, \"Riding High\", vide la luce nel 2000 e dopodich\u00e9 si sciolsero definitivamente."}
{"id": "1371674", "revid": "33689", "url": "https://it.wikipedia.org/wiki?curid=1371674", "title": "Piena", "text": ""}
{"id": "1371689", "revid": "10652", "url": "https://it.wikipedia.org/wiki?curid=1371689", "title": "Amanita violacea", "text": ""}
{"id": "1371693", "revid": "10652", "url": "https://it.wikipedia.org/wiki?curid=1371693", "title": "Amanita livida", "text": ""}
{"id": "1371697", "revid": "10652", "url": "https://it.wikipedia.org/wiki?curid=1371697", "title": "Amanitopsis vaginata", "text": ""}
{"id": "1371698", "revid": "10652", "url": "https://it.wikipedia.org/wiki?curid=1371698", "title": "Amanitopsis albida", "text": ""}
{"id": "1371699", "revid": "380654", "url": "https://it.wikipedia.org/wiki?curid=1371699", "title": "Val Venis", "text": "Morley interpretava la gimmick di un pornodivo, tanto che il suo video di ingresso richiamava doppi sensi; molte delle storyline che lo hanno visto protagonista riguardavano proprio la sua professione e la sua mascolinit\u00e0. Ha detenuto due volte l'Intercontinental Championship, una volta l'European Championship e una volta il World Tag Team Championship (con Lance Storm).\nCarriera.\nEsordi (1995\u20131998).\nInizi\u00f2 ad allenarsi per diventare un wrestler verso gli anni novanta sotto la tutela di Jason e Dewey Robertson debuttando nei circuiti indipendenti canadesi, per poi lottare nei circuiti internazionali, tipo la All Japan Pro Wrestling (AJPW) in Giappone, Consejo Mundial de Lucha Libre (CMLL) in Messico e per la World Wrestling Council (WWC) in Porto Rico dove \u00e8 diventato WWC World Tag Team Champions due volte assieme a Shane Sewell. In Giappone lott\u00f2 con il ring name Sean Morgan, per Morley fu difficoltoso il fatto di pronunciare il suo ring name a causa delle lettere \"L\" e \"R\". In Messico ha lottato cambiando nome in Steele e riusc\u00ec a vincere il CMLL Heavyweight Championship.\nWorld Wrestling Federation/Entertainment (1998\u20132008).\nEuropean Champion (1998\u20131999).\nMorley venne messo sotto contratto dalla World Wrestling Federation nel 1998 ricevendo una gimmick da pornodivo con il nome Val Venis. Il suo debutt\u00f2 avvenne il 18 maggio 1998 durante un'edizione di Raw Is War sconfiggendo Scorpio. Il suo debutto in pay-per-view nella WWF avvenne a , battendo Jeff Jarrett.\nNella puntata di \"Raw Is War\" del 3 agosto, il suo tag team partner Taka Michinoku lo trad\u00ec alleandosi con i Kaientai. Venis sfid\u00f2 i quattro giapponesi, ma i giapponesi lo sfidarono in un gauntlet match, dove a vincere fu Taka Michinoku che riusc\u00ec a terminare la striscia d'imbattibilit\u00e0 di Val Venis. Il feud termin\u00f2 la settimana successiva in un match tra Venis e Michinoku che termin\u00f2 in un no contest. Dopo aver avuto un feud con i Kaientati, Venis ottenne una title shot a SummerSlam contro l'European Champion D'Lo Brown. Venis venne squalificato, e di conseguenza Brown mantenne il titolo. Nell'edizione di Raw is War del 14 settembre, inizi\u00f2 un feud con Dustin Runnels, quando Venis mostr\u00f2 a Runnels un sex tape, con Venis a letto insieme alla moglie di Dustin, Terri Runnels, diventando la fidanzata del pornodivo on-screen. La faida culmin\u00f2 in un match a , dove vide Venis uscirne vincitore. Nella puntata di Raw is War del 12 ottobre, partecip\u00f2 al torneo per decretare il nuovo Intercontinental Champion, sconfiggendo Marc Mero nel primo round, per poi essere sconfitto da Ken Shamrock in semifinale. Continu\u00f2 la faida con Dustin Runnels nel frattempo tornato con la gimmick di Goldust, in un match svoltosi a , dove venne sconfitto dal \"Bizzare One\". I due si affrontarono ancora una volta a Capital Carnage, con la vittoria di Venis, terminando cos\u00ec la rivalit\u00e0. Quando Terri confess\u00f2 a Venis che era rimasta incinta, quest'ultimo la lasci\u00f2.\nA fine anno form\u00f2 per un breve periodo un team con The Godfather chiamato Supply and Demand. Nella puntata di Raw is War del 7 dicembre, affrontarono gli Acolytes (Bradshaw e Farooq), ma il match termin\u00f2 in un no contest. Nel PPV, , i Supply and Demand persero contro Mark Henry e D'Lo Brown.\nIntercontinental Champion (1999\u20132000).\nAlla Royal Rumble, prese parte al royal rumble match entrando con il numero 24, ma venne eliminato da Triple H. Il 1\u00ba febbraio 1999 a Raw is War, inizi\u00f2 un feud con il campione intercontinentale Ken Shamrock dopo che Venis mostr\u00f2 a Shamrock un film con Ryan Shamrock, la sorella di Ken (kayfabe) chiamato \"Shaving Ryan's Privates\". A , Venis sconfisse Shamrock conquistando il titolo intercontinentale, grazie ad un aiuto da parte dell'arbitro speciale dell'incontro Billy Gunn. La notte successiva a Raw is War, mantenne il titolo intercontinentale battendo lo stesso Gunn.\nPochi giorni dopo, ruppe la relazione con Ryan Shamrock e perse l'Intercontinental Championship contro Road Dogg in una puntata di Raw is War dopo un mese di regno. Il suo debutto a WrestleMania avvenne in quel di WrestleMania XV, dove partecip\u00f2 ad un four-corners elimination match. Oltre a Venis parteciparono al match anche Ken Shamrock e Goldust, ma non riusc\u00ec a riconquistare il titolo. Per tutto il resto dell'anno, ebbe dei problemi con Nicole Bass, Chyna e Debra. Venis riform\u00f2 il team con The Godfather e sfidarono i campioni di coppia in un match per i titoli. Il 12 luglio a Raw is War, Venis e Godfather affrontarono i campioni di coppia ovvero gli Hardy Boyz per i titoli, ma vinsero solo per squalifica non riuscendo quindi a conquistare le corone. Venis e Godfather iniziarono un feud con Droz e Albert. La settimana successiva a Raw is War, Venis e Godfather, Droz e Albert e gli Acolytes sfidarono gli Hardy Boyz in un fatal-4 way elimination tag team match per i titoli, gli Hardy riuscirono a mantenere i titoli di coppia.\nInizi\u00f2 poi brevi faide con Steve Blackman che batt\u00e9 a Unforgiven e con Mark Henry, che sconfisse a Rebellion. Successivamente sfid\u00f2 alcuni main eventer come The Rock, Mankind e \"Stone Cold\" Steve Austin e British Bulldog. Alle Survivor Series, Venis, Henry, Gangrel e Steve Blackman sconfissero British Bulldog e i Mean Street Posse nel tradizionale \"Survivor Series elimination match\".\nA Armageddon, Venis schien\u00f2 British Bulldog in un triple threat match che coinvolgeva anche D'Lo Brown conquistando l'European Championship. Il 10 febbraio a SmackDown, perse l'European Championship contro Kurt Angle dopo due mesi di regno. Dopo questo match, Morley non apparve in WWF fino a met\u00e0 maggio, dovuto a un infortunio al collo. A King of the Ring, partecip\u00f2 al torneo, dove arriv\u00f2 alle semifinali per poi essere sconfitto da Rikishi. Ci\u00f2 port\u00f2 un feud tra i due con Venis che effettu\u00f2 un turn heel alleandosi con Trish Stratus. Con la Stratus da manager, cambi\u00f2 look - con capelli corti, stivali bianchi e quasi totalmente elimin\u00f2 la gimmick del pornodivo - divenne per la seconda volta Intercontinental Champion sconfiggendo Rikishi - alleandosi anche con Test e Albert.\nLa faida continu\u00f2 fino a Fully Loaded in un rematch per il WWE Intercontinental Championship, che vide Venis mantenere il titolo battendo Rikishi grazie ad uno splash eseguito dalla sommit\u00e0 della gabbia. A SummerSlam, perse il titolo per mano di Chyna in un Mixed tag team match.\nRight to Censor (2000\u20132001).\nIn seguito entr\u00f2 a far parte dei Right to Censor, stable bigotta che cercava di portare la moralit\u00e0 nella WWF, parodia del Parents Television Council (PTC). Venis si un\u00ec ai RTC dopo che venne rapito (kayfabe) da Bull Buchanan e The Godfather. Il suo personaggio fu quello del censore, ovvero l'opposto di quanto interpretato fino ad allora (il provocatorio pornodivo). I RTC iniziarono un feud con gli APA e i Dudley Boyz culminato ad Unforgiven in un 8-man tag team match, con la vittoria dei RTC. A No Mercy, Venis fece coppia con Steven Richards affrontando Chyna e Mr. Ass. A vincere la contesa furono i RTC grazie ad un'interferenza da parte di Eddie Guerrero. Venis inizi\u00f2 un feud con Chyna che culmin\u00f2 a Armageddon dove a vincere fu il primo.\nA WrestleMania X-Seven, i RTC affrontarono Tazz e gli APA in un six-man tag team match che vide vincitori questi ultimi. La notte successiva a Raw is War, affront\u00f2 Kane in un match per l'Hardcore Championship, che Kane vinse. Venis rimase nei RTC fino a quando il gruppo non si sciolse prima della storyline dell'Invasion.\nDopo lo scioglimento della stable, Venis scomparve dalle scene della WWF a causa di un infortunio con conseguente intervento chirurgico.\nBig Valbowski (2002\u20132003).\nVenis fece il suo ritorno in WWF con la sua vecchia gimmick da pornodivo, alla Royal Rumble 2002 nel Royal Rumble match con il numero 20, resistette per due minuti venendo poi eliminato Stone Cold Steve Austin. A Raw inizi\u00f2 un breve feud con Stone Cold e Mr. Perfect, prima di essere trasferito a SmackDown per effetto della brand extension.\nA SmackDown, inizi\u00f2 a farsi chiamare \"The Big Valbowski\" e si alle\u00f2 con alcuni face tra cui Edge, Randy Orton, Billy Kidman e Hardcore Holly, ebbe in seguito varie faide con Chris Jericho, Deacon Batista e Reverend D-Von.\nNel mese di giugno, partecip\u00f2 al torneo King of the Ring, sconfisse Christian nel primo round, per poi perdere contro Chris Jericho nei quarti di finale.\nMorley si dovette fermare a lungo a causa di un infortunio al collo. Torn\u00f2 a lottare sempre a SmackDown combattendo alcuni dark match nel mese di settembre. Torn\u00f2 come Val Venis il 26 ottobre 2002, al pay-per-view Rebellion dove in coppia con Chuck Palumbo venne sconfitto da Reverend D-Von e Ron Simmons.\nTorn\u00f2 nell'edizione di Raw del 18 novembre 2002, con il suo vero nome e venne designato come Chief of Staff del General Manager, Eric Bischoff, effettuando un turn heel. Nel marzo 2003, inizi\u00f2 un feud con i Dudley Boyz. Nella puntata di Raw del 24 marzo 2003, insieme a Lance Storm vinse i World Tag Team Championship, dato che il partner di Storm, William Regal si infortun\u00f2. Venis e Storm difesero i titoli di coppia nell'edizione di Heat che precedeva la disputa di WrestleMania XIX battendo Kane e Rob Van Dam con l'aiuto dei Dudley Boyz. Persero i titoli la notte successiva a Raw, per mano di Kane e RVD in un Three way elimination match che includeva anche i Dudleys.\nVarie faide (2003\u20132008).\nMorley venne \"licenziato\" da Bischoff dal suo lavoro di assistente dopo aver perso un match contro Jerry \"The King\" Lawler in cui era in palio il posto di lavoro di Jim Ross. Venne reintegrato a Raw dal co-manager, Stone Cold Steve Austin. Torn\u00f2 come Val Venis a Judgment Day 2003 in una battle royal per il vacante Intercontinental Championship, il quale vide Christian uscirne vincitore. Per tutta la met\u00e0 del 2003 e 2004, Venis combatt\u00e9 da face, ma non ottenne nessun push. Lott\u00f2 come mid-carder a Heat nel settembre 2003, in un match valido per l'Intercontinental Championship contro il campione Christian, con quest'ultimo che riusc\u00ec a mantenere il titolo.\nRiform\u00f2 il tag team con Lance Storm, ma la partnership fu presto archiviata e Venis venne utilizzato principalmente come jobber. Il 9 maggio 2005, a \"Raw\", sconfisse CM Punk nel suo primo match in WWE.\nNell'estate del 2005, form\u00f2 un altro team con Viscera chiamato V-Squared.\nVita privata.\nSean Morley \u00e8 sposato con una donna di nome Lourdes, dalla quale ha avuto una figlia, Celina. Parla fluentemente lo spagnolo, imparato nel corso della sua permanenza nelle federazioni del Sud America.\nNel 2001 la sorella di Morley, Alanah, spos\u00f2 Edge, ma la coppia divorzi\u00f2 nel 2004."}
{"id": "1371700", "revid": "10652", "url": "https://it.wikipedia.org/wiki?curid=1371700", "title": "Amanitopsis plumbea", "text": ""}
{"id": "1371704", "revid": "767487", "url": "https://it.wikipedia.org/wiki?curid=1371704", "title": "Vinyl Confessions", "text": "Vinyl Confessions \u00e8 l'ottavo album dei Kansas, pubblicato nel 1982 da Epic Records in formato LP e MC.\nIl disco.\nFair Exchange descriveva \"il mondo sotto il dominio dell'Anti-Cristo, mentre \"Chasing Shadows\" sottolineava la frustrazione nel cercare qualcosa al di fuori della verit\u00e0 biblica. \"Diamonds and Pearls\" enfatizzava il valore della ricchezza spirituale rispetto a quella finanziaria, mentre \"Face It \", \"Windows\" e \"Borderline\" avevano tutti un forte richiamo evangelistico per l'ascoltatore. La chiusura dell'album, \"Crossfire\", rendeva abbondantemente chiara la posizione dell'album nel suo riferimento indiretto a Ges\u00f9 Cristo (\"colui che \u00e8 risorto\").\nVinyl Confessions non \u00e8 passato inosservato alla nascente industria della musica cristiana contemporanea (CCM), che stava appena emergendo in quel momento. Numerose riviste cristiane hanno strombazzato la nuova direzione musicale dei Kansas, e CCM Magazine ha persino scelto Vinyl Confessions come album numero 1 di CCM del 1982. Tutta questa attenzione ha creato un pubblico di ascoltatori completamente nuovo per il Kansas, ma ha anche creato ulteriori tensioni all'interno della band. Quelle tensioni arrivarono al culmine durante la registrazione del loro prossimo album, Drastic Measures.\nVinyl Confessions \u00e8 stato anche l'ultimo album con il violinista/cantante Robby Steinhardt, che ha lasciato la band dopo il tour di supporto e non \u00e8 tornato fino al 1997.\nCharts.\nAlbum - Billboard (Nord America)\nSingoli - Billboard (Nord America)"}
{"id": "1371705", "revid": "71155", "url": "https://it.wikipedia.org/wiki?curid=1371705", "title": "Mitch Harris", "text": "Nato a New York, si spost\u00f2 in seguito a Las Vegas e attualmente vive a Wolverhampton (Inghilterra). Harris inizi\u00f2 la sua carriera con il gruppo hardcore punk Righteous Pigs e in seguito form\u00f2 i \"Defecation\", un progetto musicale con il batterista Mick Harris (anche lui membro dei Napalm Death in passato). Nel 1989 si un\u00ec ai Napalm Death, pubblicando il disco \"Harmony Corruption\". Altri gruppi in cui Harris ha militato sono Meathook Seed, Little Giant Drug and Goatlord."}
{"id": "1371707", "revid": "767487", "url": "https://it.wikipedia.org/wiki?curid=1371707", "title": "Sogni proibiti (album)", "text": "Sogni proibiti, pubblicato nel 2002, \u00e8 un album della cantante italiana Ornella Vanoni.\nIl disco.\nOmaggio alla musica di Burt Bacharach - che accompagna la Vanoni nell'unico inedito dell'album, \" Love's (Still) the Answer\" con inedite versioni in italiano dei brani pi\u00f9 famosi del compositore statunitense, scritte da Sergio Bardotti."}
{"id": "1371709", "revid": "1318658", "url": "https://it.wikipedia.org/wiki?curid=1371709", "title": "Il Fantastico Economico Classico", "text": "Il Fantastico Economico Classico \u00e8 stata una collana editoriale di letteratura fantastica edita tra il 1994 e il 1996 dalla Compagnia del Fantastico (afferente al gruppo Newton Compton), a cura di Sebastiano Fusco e Gianni Pilo. Consisteva di opere complete in formato tascabile, rilegate in brossura e distribuite in edicola, in modo analogo alla collana Urania di Arnoldo Mondadori Editore.\nIl primo numero fu pubblicato l'8 gennaio 1994, l'ultimo fu il 50\u00b0 del 24 febbraio 1996; la cadenza fu inizialmente settimanale e poi irregolare a partire dalla 35a uscita del 7 gennaio 1995. Numerose opere sono antologie di racconti (organizzate dall'autore o allestite da Fusco e Pilo), poi riproposte da Newton nella collana Grandi Tascabili Economici Newton (si vedano le bibliografie nelle voci dei singoli volumi)."}
{"id": "1371715", "revid": "15756", "url": "https://it.wikipedia.org/wiki?curid=1371715", "title": "Lillo Brancato", "text": "Biografia.\n De Niro lo fece subito recitare nel film da lui diretto \"Bronx\" nel 1993 con molto successo. Al primo provino per il film impression\u00f2 tutti per la straordinaria somiglianza a De Niro, interpretando anche il famosissimo pezzo del film \"Taxi Driver\" in cui De Niro parla a s\u00e9 stesso davanti allo specchio. Egli \u00e8 stato adottato dalla famiglia Brancato originaria di Messina e trasferitasi in America. Difatti \"Lillo\" \u00e8 un vezzeggiativo del nome tipicamente messinese \"Letter\u00edo\", legato alla patrona della citt\u00e0 peloritana: la Madonna della Lettera.\nL'attore ha lavorato anche nella serie televisiva \"I Soprano\", interpretando il giovane mafioso Matthew Bevilaqua nella seconda stagione della pluripremiata fiction.\nHa avuto diversi guai con la giustizia: venne infatti arrestato nel 2005 per una rapina che provoc\u00f2 l'uccisione di un poliziotto (Daniel Enchautegui), oltre che il ferimento dello stesso Brancato. . \u00c8 stato assolto dall'accusa di omicidio il 23 dicembre 2008, ma il 9 gennaio 2009 \u00e8 stato condannato a dieci anni di prigione per il suo ruolo nella rapina, di cui tre gi\u00e0 scontati. Venne rilasciato nel dicembre 2013, dopo quasi 9 anni di prigione. \nDopo essere uscito di prigione, dichiar\u00f2 che avrebbe voluto tornare a fare l'attore, e che gli sarebbe piaciuto rilavorare con Chazz Palminteri (che fu anch'egli nel film \"Bronx\") e De Niro, per dimostrare loro che non era pi\u00f9 la stessa persona che nel 2005 venne arrestata. Tuttavia Palminteri replic\u00f2 a Brancato che non era interessato a lavorare con lui e defin\u00ec criminale il modo in cui Lillo abbia sprecato il proprio talento."}
{"id": "1371718", "revid": "1573940", "url": "https://it.wikipedia.org/wiki?curid=1371718", "title": "Aethopyga ignicauda", "text": "La nettarinia codadifiamma (Aethopyga ignicauda ) \u00e8 un uccello della famiglia Nectariinidae.\nSistematica.\n\"Aethopyga ignicauda\" ha due sottospecie:\nDistribuzione e habitat.\nSi trova in Bangladesh, Bhutan, Cina, India, Birmania, Nepal e Thailandia.\nI suoi habitat naturali sono le foreste temperate e le foreste montane umide subtropicali e tropicali."}
{"id": "1371732", "revid": "74801", "url": "https://it.wikipedia.org/wiki?curid=1371732", "title": "D\u0105browa G\u00f3rnicza", "text": "D\u0105browa G\u00f3rnicza (in slesiano \"D\u016fmbrowa G\u016fr\u0144i\u010do\", in tedesco \"Redenberg\") \u00e8 una citt\u00e0 della Polonia situata nel voivodato della Slesia.Ricopre una superficie di e nel 2012 contava abitanti.\nSport.\nA D\u0105browa G\u00f3rnicza ha sede la societ\u00e0 polisportiva MKS D\u0105browa G\u00f3rnicza."}
{"id": "1371734", "revid": "767487", "url": "https://it.wikipedia.org/wiki?curid=1371734", "title": "BMW 3/20", "text": "La 3/20 \u00e8 un'autovettura di fascia medio-bassa prodotta dal 1932 al 1934 dalla Casa automobilistica tedesca BMW.\nStoria e profilo.\nGenesi ed esordio.\nLa 3/20 \u00e8 stata la prima vettura interamente progettata e realizzata dalla Casa bavarese: essa andava a raccogliere il testimone della precedente 3/15, detta anche \"Dixi\". Rispetto a quest'ultima, per\u00f2, si trattava di un progetto completamente nuovo, questo perch\u00e9 la licenza acquisita dalla Austin, che permise alla Casa tedesca di produrre la Seven in Germania, sarebbe scaduto il 1\u00ba marzo 1932, ragion per cui fu necessario per la BMW sostituire al pi\u00f9 presto il modello \"3/15\" con un nuovo modello progettato e realizzato ex novo, in modo da arrivare alla scadenza prefissata con un nuovo modello in listino.\nIl progetto cominci\u00f2 nel 1931 e, partendo dal successo riscosso dal modello precedente, si decise di proporre qualcosa di simile ma progettualmente distaccata dal vecchio modello in quanto pi\u00f9 moderno, ma soprattutto migliorato qualitativamente in modo da colmarne le lacune con soluzioni d'avanguardia che attirassero maggiormente l'attenzione del pubblico verso l'allora giovanissima Casa automobilistica tedesca. Infatti, se da una parte furono innegabili gli incoraggianti dati di vendita della \"3/15\", dall'altra non furono poche le lamentele da parte di una non trascurabile fetta di clientela, la quale mal digeriva le scarse prestazioni dello stesso modello. Le direttive imposte ai progettisti BMW comprendevano fra l'altro un nuovo telaio ribassato come struttura portante, maggior spazio a bordo per i quattro passeggeri, maggior confort di marcia e migliori prestazioni. Proprio per soddisfare quest'ultimo punto e nell'impossibilit\u00e0 di utilizzare nuovamente il motore Austin come base per un propulsore pi\u00f9 potente, i tecnici BMW optarono inizialmente per realizzare ex-novo un inedito motore sfruttando come base un bicilindrico progettato per equipaggiare un precedente veicolo, che in seguito non avrebbe per\u00f2 mai conosciuto nessuna produzione in serie. Tale bicilindrico fu per\u00f2 ben presto accantonato a causa delle sue scarse prestazioni. Si decise quindi di progettare un nuovo motore a 4 cilindri, riprendendo dal vecchio motore Austin solo le misure dell'interasse cilindri e dell'alesaggio per accorciare i tempi di sviluppo.\nLa vettura definitiva venne presentata il 19 marzo del 1932 con la denominazione commerciale di \"3/20 PS\".\nCaratteristiche.\nLe prime \"3/20\" rivelarono subito il fatto che i progettisti riuscirono pienamente a soddisfare le specifiche imposte inizialmente dai vertici BMW: i quattro posti comodi furono ottenuti grazie a un nuovo telaio ribassato in acciaio dal passo allungato di ben 21,5\u00a0cm. Tale telaio era interamente scatolato per fornire una maggior resistenza alla struttura. Il confort di marcia venne assicurato dalle sospensioni a ruote indipendenti su entrambi gli assi, per la prima volta in una vettura di tale segmento. In particolare, si tratt\u00f2 di due assali oscillanti, dei quali quello anteriore deriv\u00f2 da quello gi\u00e0 utilizzato per l'avantreno delle ultime \"3/15\" della serie \"DA4\". Due molle a balestra trasversali assicurarono il necessario molleggio. Della \"3/!5\" l'impianto frenante invece prevedeva la stessa soluzione a quattro tamburi con comando a cavo. Novit\u00e0 significative si ebbero per\u00f2 anche per quanto riguardava il propulsore, un 4 cilindri in linea da 782 cm3 caratterizzato dalla distribuzione a valvole in testa, al contrario del precedente motore della \"3/15\", che era a valvole laterali. Con una potenza massima di 20 CV e una massa inferiore ai 5 quintali, la \"3/20\" raggiunse una velocit\u00e0 massima di 80\u00a0km/h, non eccezionali ma sicuramente meglio dei 75 orari raggiunti dalla \"3/15\". Il cambio era di tipo manuale a 3 marce.\nAl suo esordio la \"3/20\" fu prevista gi\u00e0 in diverse varianti di carrozzeria: berlina a 2 o a 4 porte, berlina con tetto apribile in tessuto e torpedo a 4 posti. Una particolare curiosit\u00e0 stava nel fatto che queste carrozzerie, interamente in metallo, vennero assemblate tutte a Sindelfingen presso lo stabilimento Mercedes-Benz dedicato proprio alla produzione di carrozzerie. Questo perch\u00e9 Wilhelm Kissel, all'epoca amministratore delegato della Daimler-Benz, deteneva una quota di partecipazione anche nel capitale azionario della BMW, ragion per cui si riusc\u00ec a stringere un accordo fra le due aziende allo scopo di far produrre a Sindelfingen le carrozzerie necessarie alla \"3/20\". Curioso anche il fatto che in quegli anni i due costruttori non erano ancora rivali fra loro, avendo la BMW solo un modello in listino e per giunta di fascia sensibilmente inferiore a quelli a cui la Casa di Stoccarda aveva gi\u00e0 abituato la propria clientela. Fu pertanto proprio per queste ragioni che l'accordo fra BMW e Daimler-Benz venne stipulato senza grosse difficolt\u00e0.\nEvoluzione.\nNella sua breve carriera, la \"3/20\" ebbe modo per\u00f2 di conoscere ben tre fasi distinte: la prima fase era quella in cui venne prodotta e commercializzata la serie \"AM1\", dotata delle caratteristiche descritte in precedenza. Tale serie venne prodotta fino al dicembre 1932, ma gi\u00e0 un mese prima venne introdotta in listino la serie \"AM3\", caratterizzata dall'arrivo di una piccola torpedo a due posti nella gamma carrozzerie, mentre gli aggiornamenti tecnici furono solo di dettaglio. La serie \"AM3\" dur\u00f2 anch'essa pochi mesi, fino al mese di maggio del 1933, ossia solo sette mesi, dei quali gli ultimi due vennero condivisi con la serie \"AM4\", l'ultima e la pi\u00f9 duratura nel listino BMW, caratterizzata dall'arrivo di un cambio manuale a 4 marce. La produzione della \"3/20\" termin\u00f2 nel marzo 1934: ne vennero prodotti 7 215 esemplari. Di questi esemplari, ve ne furono 168 con telaio nudo per essere allestiti a discrezione del cliente. La \"3/20\" fu infatti scelta da un certo numero di clienti per allestire a proprio piacimento una normale vettura e cos\u00ec, ecco che per esempio la carrozzeria Weinberger allest\u00ec alcuni esemplari con una inedita carrozzeria roadster. Altri tipi di carrozzeria non ancora citati erano un altro tipo di cabriolet chiamta \"Sportcabriolet\" e la versione furgoncino"}
{"id": "1371735", "revid": "487039", "url": "https://it.wikipedia.org/wiki?curid=1371735", "title": "Lingua ba\u0161kira", "text": ""}
{"id": "1371737", "revid": "109027436", "url": "https://it.wikipedia.org/wiki?curid=1371737", "title": "Albert Niemann", "text": "Fu assistente di Friedrich W\u00f6hler. \nApprofittando di una spedizione in America meridionale del dottor Karl von Scherzer, il quale riport\u00f2 in Germania delle foglie di coca, Niemann isol\u00f2 da queste nel 1859 la forma cristallina della cocaina, e, approfondendo i suoi studi, scopr\u00ec che il suo punto di fusione \u00e8 89 \u00b0C. \nNel 1865 il suo collega Wilhelm Lossen stabil\u00ec la formula chimica della cocaina (C17H21NO4)."}
{"id": "1371746", "revid": "1564499", "url": "https://it.wikipedia.org/wiki?curid=1371746", "title": "Beniamino Caso", "text": "La famiglia.\nNacque nel piccolo paese di San Gregorio, oggi San Gregorio Matese, in provincia di Caserta.\nGi\u00e0 dalla met\u00e0 del XVII secolo la famiglia aveva tratto profitto dall'allevamento del bestiame e dal commercio dei prodotti derivati. in quel sistema consolidato detto transumanza che faceva capo alla Dogana delle Pecore di Foggia.\nSuo padre don Giovanni, insediato presso la Dogana come tutti i suoi avi, \u00e8 poco pi\u00f9 che ventenne quando inizia a gestire il considerevole patrimonio di famiglia che lo porta a percorrere spesso il tratturo regio. In questi spostamenti Giovanni Caso conosce e sposa a Baranello, in Molise, Luisa Zurlo, nata nel 1793. Costei \u00e8 figlia di don Biase Zurlo, personaggio di primissimo piano nelle vicende storiche molisane, che svolse un ruolo di significativa innovazione e miglioramento delle condizioni della regione.\nNel 1799 Biase Zurlo era stato nominato Visitatore Economico del Contado di Molise; divenne poi Sottintendente del Distretto di Campobasso e nel 1807 fu nominato Direttore delle contribuzioni dirette della Provincia del Molise. Promosso Intendente nel 1810, mantenne tale prestigioso incarico fino al 1821.\nIl grande impegno pragmatico che anim\u00f2 Biase Zurlo nelle cariche pubbliche ricoperte fu sempre in sincrono con l'azione che suo fratello minore Giuseppe, vera figura di statista del Regno, mise in pratica in sfere d'influenza pi\u00f9 alte.\nGiuseppe Zurlo, allievo di Gaetano Filangieri, dopo essere stato Giudice del Tribunale della Vicaria a Napoli, nel 1798 fu Ministro delle Finanze borbonico; con l'interregno francese ebbe l'incarico di Ministro di Grazia e Giustizia e poi di Ministro dell'Interno, carica mantenuta dal 1809 fino alla caduta di Murat nel 1815.\nGiovanni Caso e Luisa Zurlo vanno a vivere nel grande casa palatiata dei Caso a San Gregorio. Tra il 1816 ed il 1828 ebbero sei figli, cresciuti tra San Gregorio e Napoli, dove la famiglia ha una casa, condividendo modi di vivere ed insegnamenti che a loro vengono dagli Zurlo e dal loro ambiente di amici.\nA 45 anni, nel gennaio del 1829 proprio a Napoli muore improvvisamente don Giovanni Caso. Dopo un matrimonio di appena 15 anni, tocca a donna Luisa Zurlo allevare da sola i ragazzi: Francesco, Beniamino e Federico studiano al Real Collegio di Maddaloni e Michele, il pi\u00f9 piccolo, \u00e8 in seminario a Piedimonte. Pochi anni dopo, nel 1835, muore anche nonno Biase Zurlo. Ma i ragazzi ne hanno ormai assorbito gli ideali e sono legati d'amicizia con gli intellettuali antiborbonici del tempo. Soprattutto uno di loro, Beniamino, \u00e8 attratto dalla vita politica.\nPatriota.\nLiberale sincero, votato alla causa dell'unit\u00e0 nazionale, durante gli avvenimenti del 1848, quando fu formato il Parlamento napoletano, Beniamino Caso era studente di Medicina a Napoli, in stretto contatto con il suo compaesano Gaetano Del Giudice, deputato al Parlamento di Monteoliveto e, in quel momento, suo riferimento politico. Sicuramente visse da prim'attore i tumulti del \u201848, partecipando ai comizi ed alle barricate.\nDa Napoli Caso era il tramite tra i rappresentanti dell'area matesina in quel Parlamento e gli amici restati a Piedimonte, portando notizie sulle vicende che segnavano i lavori di quel consesso e giornali di opposizione al regno. E fu certamente al fianco di Silvio Spaventa e Gaetano Del Giudice, che proprio in quei giorni fondavano a Napoli il giornale \"Il Nazionale\", in cui trovano spazio le idee del costituzionalismo liberale e della politica di unificazione nazionale.\nAbbandonati gli studi di medicina, si dedic\u00f2 completamente all'attivit\u00e0 politica, divenendo sindaco di San Gregorio fino al 1853 quando venne sospeso, forse per motivi politici. Ma negli anni successivi la carica fu del fratello Michele.\nSono gli anni dell'attesa e della preparazione. Agesilao Milano attenta alla vita di re Ferdinando, Carlo Pisacane sbarca a Sapri, nell'ambiente napoletano sono attivi sia il Comitato dell'Ordine, che raccoglie la componente liberale pi\u00f9 moderata che risale a Cavour, sia quello dell'Azione, di pi\u00f9 accesa indole mazziniana.\nBeniamino Caso, che vivendo in un clima familiare che tutto richiama ai fratelli Zurlo, e di loro ha letto ed assimilato ideali ed insegnamenti, \u00e8 l'anima del Sotto Comitato dell'Ordine e nella primavera del 1860 raccoglie attorno a s\u00e9 un gruppo di liberali del comprensorio matesino.\nIl ruolo giocato dalla massoneria in questa formazione \u00e8 significativo, in quanto alcuni membri del Comitato sono anche appartenenti alla seconda loggia massonica piedimontese, quella del 1848 denominata \"Figli del Matese\".\nLa Legione del Matese.\nQuando ormai le notizie dell'avvicinamento di Garibaldi, ed i segnali che giungono dalla corte napoletana lasciano intendere imminente il momento della caduta borbonica, Beniamino Caso tesse una fitta rete di rapporti con i liberali dei vari paesi dell'alto casertano, primo fra tutti Salvatore Pizzi, leader del progetto insurrezionale dell'intera Terra di Lavoro. Pertanto mette su un vero battaglione di uomini, la Legione del Matese, in buona parte finanziata da lui personalmente, pronta all'azione.\nDella Legione fa parte, tra i tanti, anche il giovane pittore Gioacchino Toma, che un anno prima era stato confinato per motivi politici sul Matese, ed era stato protetto proprio da Caso, che ne aveva promosso la vendita di alcuni quadri.\nNell'agosto del 1860 Beniamino Caso va a Napoli e riceve dal marchese Villamarina, ambasciatore sabaudo a Napoli, le armi e la bandiera della Legione del Matese, che vengono immediatamente trasportate a Piedimonte.\nIn un concitato affanno di notizie e scambi di messaggi con le altre forze insurrezionali, finalmente la Legione marcia su Benevento, appena liberata dal secolare dominio pontificio. Di l\u00ec sar\u00e0 poi ad Ariano, per partecipare quindi alla battaglia del Volturno al fianco delle forze garibaldine.\nNel settembre 1860 \u00e8 membro del Governo Provvisorio del Distretto di Piedimonte ma, fatta l'unit\u00e0 d'Italia, resta fuori dai primi incarichi governativi. Il suo vecchio mentore, Gaetano Del Giudice, viene nominato Governatore di Capitanata ed il fratello di questi, Achille Del Giudice, diviene Maggiore della Guardia Nazionale per il Distretto di Piedimonte.\nDeputato a Torino.\nNonostante ci\u00f2 Beniamino Caso \u00e8 benvoluto dal popolo \u201c\"soprattutto nelle campagne, dove ottenne il soprannome di amico del popolo\"\u201d ed alle elezioni per la Camera dei deputati, la prima del Regno d'Italia, viene eletto contemporaneamente sia per il collegio di Caserta che per quello di Piedimonte.\nDecide di optare per il collegio di Caserta, ma questa sar\u00e0 la sua condanna politica. Oper\u00f2 questa scelta per fare spazio all'amico Gaetano Del Giudice, risultato secondo eletto a Piedimonte. Del Giudice fu dunque nominato deputato, mantenendo quel seggio per le tre successive legislature fino al 1870, e lasciandolo poi al fratello Achille.\nPer Beniamino Caso fu invece un susseguirsi di delusioni: egli si candid\u00f2 sia nel 1867 che nel 1876, venendo sistematicamente sconfitto dai fratelli Del Giudice.\nDurante il suo unico mandato parlamentare, nell'aula torinese di Palazzo Carignano Beniamino Caso siede in una delle sezioni centrali della Camera, in alto, nell'ampio gruppo dei cosiddetti ministeriali, cio\u00e8 i filogovernativi che detengono la maggioranza assoluta. Suoi vicini di scranno sono i deputati Leonetti e Tari.\nQuasi di fronte, in basso nella prima sezione dei banchi di sinistra, c'\u00e8 Gaetano Del Giudice, che fa parte dell'esiguo gruppo dei progressisti, e che siede tra Ferdinando Petruccelli della Gattina, Francesco Domenico Guerrazzi ed il futuro primo ministro Francesco Crispi.\nA Torino Caso \u00e8 attivamente impegnato nei lavori parlamentari. Vota per Garibaldi contro Cavour nella discussione dell'armamento nazionale. \u201cLa moderazione e la calma, che formano la caratteristica dell'onorevole Caso, non gli vietano punto d'infervorarsi, allorquando la salute pubblica richiede misure energiche ed anche estreme\u201c. Present\u00f2 una proposta di legge per sospendere la nascita della Provincia di Benevento, che era stata formata sottraendo territori a quella di Caserta.\nNel lungo soggiorno torinese contrae nuove amicizie. Nel tempo libero si appassiona allo studio della botanica e per le sue origini montanare \u00e8 attratto dalle cime alpine. Il 23 ottobre 1863 \u00e8 nel castello del Valentino a Torino, dove Quintino Sella ha riunito 36 appassionati alpinisti: l\u00ec nasce il Club Alpino Italiano del quale proprio Caso \u00e8 nominato Vice Presidente.\nEgli \u00e8 un altruista, che bada agli interessi degli altri pi\u00f9 che alle sue fortune. Nel 1862 a Torino sollecita il primo ministro Urbano Rattazzi per un intervento in favore di Salvatore Pizzi, animatore degli eventi unitari del '60 in provincia di Caserta e di essa primo Governatore, rimasto emarginato dalla vita politica ed in non buone condizioni economiche.\nAlle elezioni del '65, viene sonoramente sconfitto da Gaetano Del Giudice. \u00c8 il momento dell'isolamento e della delusione per una persona onesta che segue la sua coscienza e sfugge gli opportunismi.\nBotanico ed alpinista.\nCos\u00ec Beniamino Caso, il gentiluomo dalla faccia aperta, come Gioacchino Toma lo descriver\u00e0 nelle sue memorie, torna a San Gregorio, dove si dedica alla realizzazione di un grandioso giardino botanico che intitola a sua madre, Luisa Zurlo, scomparsa nel 1858. A Villa Luisa mette a dimora alberi pregiati, essenze, piante officinali, arbusti del sottobosco e la impreziosisce con vasche, fontane, vialetti ed un castelletto diruto ispirandosi, per certi scorci, al paesaggismo del giardino romantico, in un impianto di rara armonia e suggestione.\nNella solitudine politica cui \u00e8 costretto, Caso coniuga la passione montana e l'interesse botanico, visitando i luoghi pi\u00f9 impervi del Matese, dove identifica la Nemianthus trifoliata, una viola che fiorisce a gennaio.\nMa la sua tempra volitiva tiene lontana la pigrizia. A Napoli nel 1871 \u00e8 tra gli ispiratori della fondazione della succursale locale del Club Alpino Italiano, presso il quale commemor\u00f2 il professore di Botanica Vincenzo Cesati, che fu sulle barricate nelle Cinque Giornate di Milano. Sul periodico \"Il Matese\" di Piedimonte mette a nudo la sua passione per la montagna descrivendo \u201cUn'escursione invernale a monte Miletto\u201d compiuta il 26 gennaio 1882, e fu un fermo sostenitore del ritorno alla natura.\nFond\u00f2 e fu presidente del Comizio Agrario del circondario di Piedimonte, curando la pubblicazione del bollettino di notizie agrarie detto l'Alifano. Non dimentico dello stretto rapporto familiare con la Capitanata, realizz\u00f2 uno studio sull'agricoltura pugliese che gli valse il conferimento della Croce dell'ordine della Corona d'Italia.\nNel ricordo delle escursioni alpine compiute negli anni torinesi, Caso realizza il Saggio sulla flora alpina al colle dell'Assietta; nel 1881 il Club Alpino di Susa pubblica la sua opera pi\u00f9 significativa, La flora segusina di Francesco Re, traduzione, anzi rifacimento di uno studio in francese del 1805, in cui segue un nuovo metodo di classificazione, ampliando la catalogazione delle piante e soffermandosi sul loro valore terapeutico.\nIl suo impegno per la povera gente che in quel periodo dava vita al pi\u00f9 drammatico esodo migratorio verso le Americhe lo spinse ad essere uno dei fautori della Societ\u00e0 Operaia di Mutuo Soccorso di Piedimonte, che mirava appunto a combattere la condizione di indigenza della popolazione. Tale sensibilit\u00e0 sociale ricorda l'attenzione di Giuseppe Zurlo alla povert\u00e0 ed all'infanzia abbandonata.\n\u00c8 significativo che con la messa in vendita dei beni ecclesiastici Caso non compare mai nel folto elenco di personaggi locali che in quelle aste diedero vita ad una nuova classe di proprietari terrieri.\nSoltanto nel 1875 torn\u00f2 alla politica quando venne eletto Consigliere Provinciale: non furono i suoi compaesani, bens\u00ec gli elettori del mandamento di Capriati al Volturno, che forse serbavano miglior memoria di quanto Caso avesse fatto per quelle zone.\nProprio quello stesso anno, trasferendo sul piano pratico i suoi studi naturalistici fond\u00f2 l'Osservatorio Meteorologico di monte Muto; era la prima volta che una struttura del genere veniva localizzata sull'Appennino meridionale. Caso intervenne economicamente nell'allestimento della specola, i cui rilevamenti su precipitazioni, venti e temperature, hanno fornito fino al 1940 un prezioso supporto al miglioramento dell'agricoltura locale.\nRivalutazione della sua opera.\nAll'et\u00e0 di 59 anni, dopo dieci ore di agonia, in seguito ad un ictus cerebrale, Beniamino Caso mor\u00ec nella sua casa di Piedimonte Matese il 13 ottobre 1883.\nLe orazioni funebri furono tenute dai deputati Pietro Rosano e Filippo Teti, che sottolinearono soprattutto il suo impegno di patriota negli avvenimenti del '60 con la costituzione della Legione del Matese, associandone il nome a quello di Salvatore Pizzi, suo amico e compagno nelle vicende unitarie.\nPi\u00f9 tardiva fu l'opera di riconoscimento della figura di Caso e della sua dedizione alla terra nat\u00eca ed alla patria. La prima commemorazione si tenne tre anni dopo la sua morte quando, su proposta di Angelo Scorciarini Coppola, venne apposta una lapide commemorativa della specola di monte Muto nel convento di S.Maria Occorrevole, nella quale si rammenta la figura dell'uomo \u201cche per tenacit\u00e0 di onesti propositi - per amore del bene e del giusto - per civili e private virt\u00f9 senza iattanza rifulse\u201d.\nGli uomini della montagna furono solerti nel ricordare l'appassionato escursionista e gi\u00e0 e nell'agosto del 1898, sulla cima del monte Miletto, la sezione napoletana del CAI inaugur\u00f2 il Rifugio Beniamino Caso alla presenza di moltissimi iscritti provenienti da numerose sezioni del centro sud.\nA 25 anni dalla scomparsa, nel 1909 il Comune di Piedimonte, sindaco il nipote Vincenzo Caso, fece apporre una lapide sulla facciata di palazzo Caso, nella piazza centrale del paese. \u00c8 un tardivo riconoscimento del ruolo primario da lui svolto nella creazione della Legione del Matese:"}
{"id": "1371754", "revid": "35707", "url": "https://it.wikipedia.org/wiki?curid=1371754", "title": "Defacciare siti web", "text": ""}
{"id": "1371760", "revid": "123948753", "url": "https://it.wikipedia.org/wiki?curid=1371760", "title": "Ga\u00ebl Genevier", "text": "Carriera.\nClub.\nInizia all'et\u00e0 di 20 anni nelle giovanili dell'Olympique Lyonnais. L'anno dopo viene ingaggiato dal , con cui totalizza 4 presenze in Serie A. A 22 anni passa al in Serie B, dove conta 8 presenze. Va poi all', dove colleziona 45 presenze e 2 gol in due annate.\nNel 2006 arriva alla Sangiovannese, segnando un gol in 25 presenze in Serie C1.\nNell'estate 2007 approda al , neopromosso in Serie B. Alla nona giornata del campionato 2007-2008 segna il suo primo gol nella serie cadetta contro l' vinta per 3-2 dai toscani. Tra gli artefici dell'ottimo rendimento della compagine pisana, segna il gol del pareggio nel finale della partita interna contro il Lecce del 1\u00ba dicembre 2007. La stagione 2007-2008 rappresenta una conferma di Genevier anche in Serie B, contribuendo in maniera determinante, seppur tra qualche infortunio che ne limiter\u00e0 la presenza in campo, all'elevato rendimento del . Segna il goal della vittoria contro lo Spezia portando il Pisa matematicamente nei play-off il 25 maggio 2008 e condannando i liguri alla retrocessione. Nonostante varie offerte di squadre di Serie A, nella stagione 2008-2009 rimane al divenendo una pedina fondamentale nel centrocampo neroazzurro. In tale stagione \u00e8 andato a segno per cinque volte di cui quattro su calcio di rigore.\nNell'estate 2009 passa al , dove disputa 4 partite in Serie A.\nIl 29 gennaio 2010 viene ceduto con la formula del prestito secco al Torino, in Serie B, dove gioca con maggiore continuit\u00e0. Segna il suo primo gol con in maglia granata il 23 marzo nell'1-0 contro l', e gioca da titolare del centrocampo di Stefano Colantuono fino a fine stagione.\nTorna dunque a Siena per la stagione seguente, ma in agosto subisce la rottura del legamento crociato anteriore del ginocchio sinistro, che lo tiene lontano dai campi fino al 29 maggio 2011.\nIl 20 luglio 2011 passa in prestito al Livorno, in Serie B.. Disputa in tutto 17 partite in maglia amaranto, e il 26 gennaio 2012 torna, sempre in prestito, al . In nerazzurro gioca 9 incontri in campionato (chiuso al settimo posto) e perde la finale di Coppa Italia Lega Pro.\nA fine stagione inizialmente ritorna a Siena dove ritrova il suo allenatore dei tempi del Serse Cosmi, ma gi\u00e0 il 20 luglio seguente viene ceduto in prestito in Serie B alla . Con le vespe di Castellammare di Stabia sigla la sua prima rete il 20 ottobre 2012 in occasione di -, terminata poi 4-2 per i campani.\nIl 31 gennaio 2013 finisce la sua avventura alla , trasferendosi sempre in prestito alla Pro Vercelli sempre mediante la formula del prestito dal .\nNella stagione 2013-2014 milita in prestito, per una stagione, nel Novara. Dall'estate 2014 si trasferisce definitivamente nelle file del ; lascer\u00e0 la quadra lombarda nel gennaio 2017 per giocare nelle file della .\nStatistiche.\nPresenze e reti nei club.\n\"Statistiche aggiornate al 25 novembre 2018.\""}
{"id": "1371764", "revid": "1013865", "url": "https://it.wikipedia.org/wiki?curid=1371764", "title": "Basarabeasca", "text": "Basarabeasca (in russo \u0411\u0435\u0441\u0441\u0430\u0440\u0430\u0431\u043a\u0430, \"Bessarabka\") \u00e8 una citt\u00e0 della Moldavia capoluogo del distretto omonimo di 11.192 abitanti al censimento del 2004\n\u00c8 situato nei pressi del confine con l'Ucraina a 94 km da Chi\u0219in\u0103u e 25 da Comrat lungo il fiume Cogilnic\nStoria.\nNel territorio occupato oggi dalla citt\u00e0 venne fondato nel 1846 un insediamento ebreo chiamato \"Romanovka\" in onore della famiglia Romanov. Con la legge del 1866 che vietava il possesso di terreno agli ebrei, gli abitanti si dedicarono al commercio. Secondo il censimento russo del 1897 il villaggio contava 1.625 abitanti, di cui il 71% di religione ebraica.\nLa ferrovia, arrivata all'inizio del XX secolo, contribu\u00ec allo sviluppo industriale e la popolazione crebbe fino ai 3.117 abitanti del 1923.\nNel 1957 il comune fu unito con la colonia tedesca di Heinrichsdorff e fu chiamato Basarabeasca (in russo \"\u0411\u0435\u0441\u0441\u0430\u0440\u0430\u0431\u043a\u0430\"). La popolazione nel 1968 ammontava a 13.300 abitanti\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nEconomia.\nSecondo i dati del censimento, pi\u00f9 del 50% del territorio cittadino \u00e8 destinato all'agricoltura. Tra le attivit\u00e0 industriali presenti la pi\u00f9 rilevante \u00e8 la C\u0103ile ferate ale Moldovei che ha in citt\u00e0 l'officina di riparazione delle carrozze ferroviarie che conta 523 addetti."}
{"id": "1371769", "revid": "979604", "url": "https://it.wikipedia.org/wiki?curid=1371769", "title": "Lingua lingala", "text": "La lingua lingala o mangala \u00e8 una lingua bantu parlata nella Repubblica Democratica del Congo.\nDistribuzione geografica.\nLa lingua lingala \u00e8 parlata dai batu ya mangala o meglio bangala, una popolazione bantu situata nel nord-ovest della Repubblica Democratica del Congo, di specifico nella provincia dell'Equatore, i cui abitanti sono ancora oggi chiamati \"Bangala\" popolazione quasi completamente scomparsa.\nOggi il lingala \u00e8 una lingua franca (o lingua commerciale) parlata nella parte nord-occidentale della Repubblica Democratica del Congo (Congo-Kinshasa) ed in gran parte della Repubblica del Congo (Congo-Brazzaville), oltre che in alcune province dell'Angola e della Repubblica Centrafricana.\n\u00c8 parlata da pi\u00f9 di 10 milioni di persone come seconda lingua. La lingua nativa della maggior parte di esse \u00e8 un'altra lingua bantu. Il lingala \u00e8 usato soprattutto come lingua di scambio, di trattativa comunemente detto \u00abschida\u00bb tuttavia, nei maggiori centri urbani, vi sono diversi parlanti nativi.\nClassificazione.\nSecondo \"Ethnologue\", la classificazione della lingua lingala \u00e8 la seguente:\nFonologia.\nDei toni caratteristici delle lingue tonali, a cui appartengono le lingue bantu, ne ha mantenuto solo due: il basso e l'alto. Diversi parlanti sostituiscono il tono alto con l'accento.\nGrammatica.\nLa lingua \u00e8 stata normalizzata molto tempo fa dai Congolesi, codificandone una forma scritta o letteraria, ma coloro che lo parlano fluentemente hanno ancora qualche difficolt\u00e0 nel capire il lingala letterario.\nLa tipologia linguistica \u00e8 Soggetto Verbo Oggetto.\nSistema di scrittura.\nLa lingua lingala \u00e8 scritta in alfabeto latino."}
{"id": "1371771", "revid": "1305772", "url": "https://it.wikipedia.org/wiki?curid=1371771", "title": "Rusty Cundieff", "text": ""}
{"id": "1371772", "revid": "1013865", "url": "https://it.wikipedia.org/wiki?curid=1371772", "title": "Briceni", "text": "Briceni (in russo \"\u0411\u0440\u0438\u0447\u0430\u043d\u044b\") \u00e8 una citt\u00e0 della Moldavia capoluogo del distretto omonimo di 7.314 abitanti al censimento del 2014.\n\u00c8 situato in una valle formata dai fiumi Lopatnic e Vilia a 230 km da Chi\u0219in\u0103u.\nStoria.\nLa citt\u00e0 \u00e8 menzionata per la prima volta in un documento ufficiale nel 1562 col nome di \"Adic\u0103u\u0163i\". Il nome attuale compare nel 1616 in una carta firmata da Ga\u0219par Graziani. Secondo il censimento generale russo del 1897, a Briceni vivevano 7.446 abitanti, dei quali 7.184 erano ebrei. In quel periodo erano presenti una fabbrica di olio e due di sapone.\nAl 1\u00ba agosto 1949 erano residenti 4.949 abitanti, per la maggior parte di origine ucraina.\nDal 1964 ha lo status di citt\u00e0.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nEconomia.\nLe industrie presenti sono legate al settore agro-alimentare. Tra le altre \u00e8 da ricordare la fabbrica di zucchero (la pi\u00f9 grande del paese)."}
{"id": "1371776", "revid": "599013", "url": "https://it.wikipedia.org/wiki?curid=1371776", "title": "Aree di luogotenenza della Scozia", "text": "Le Aree di luogotenenza della Scozia sono le regioni usate per scopi cerimoniali per i Lord Lieutenant, rappresentanti del monarca, in Scozia. Sono zone distinte dalle altre suddivisioni come le aree di consiglio locale, le aree di comitato, gli sceriffati, le contee di registrazione, le vecchie regioni e distretti, le contee tradizionali.\nI Lord Provost di Aberdeen, Dundee, Edimburgo e Glasgow sono ugualmente lord luogotenenti, caso unico nel Regno Unito, essendo tutti gli altri nominati dal monarca, invece di essere politici eletti.\nDefinizione.\nAd ogni Lord-Luogotenente di una contea in ufficio prima del 16 maggio 1975 fu affidata una regione o parte di una regione come segue:"}
{"id": "1371777", "revid": "90227", "url": "https://it.wikipedia.org/wiki?curid=1371777", "title": "Espansione edilizia", "text": ""}
{"id": "1371780", "revid": "1335892", "url": "https://it.wikipedia.org/wiki?curid=1371780", "title": "Cahul", "text": "Cah\u00f9l (originariamente: \"Scheia\"; ) \u00e8 una citt\u00e0 della Moldavia, capoluogo del distretto omonimo di 30.018 abitanti al censimento del 2014.\n\u00c8 situata nel sud-ovest della Moldavia, al confine con la Romania e a da Chi\u0219in\u0103u.\nNella citt\u00e0 opera una universit\u00e0, un teatro drammatico, un cinema e un grande centro termale.\nEtimologia.\nLa citt\u00e0 \u00e8 menzionata per la prima volta in un documento ufficiale nel 1502 col nome \"Frumoasa\", che mantenne fino all'inizio del secolo XIX quando si affianc\u00f2 anche il termine in tataro \"Kahul\"\nStoria.\nIl territorio dove sorge la citt\u00e0 \u00e8 stato spesso nel passato teatro di scontri tra il Principato di Moldavia, l'Impero Ottomano e l'Impero russo. Fino al 1812 appartenne al Principato di Moldavia per poi passare, tra il 1812 e il 1856 sotto il dominio russo. In questo periodo (nel 1835) ottenne lo status di citt\u00e0 e si ingrand\u00ec fino ad avere 6.115 abitanti nel 1840. Pass\u00f2 di nuovo sotto il dominio moldavo fino al 1876 diventando in questo periodo un importante centro religioso e culturale. Nel 1850 fu costruita la cattedrale in luogo di una chiesa in legno. In seguito segu\u00ec le sorti del territorio, passando ancora sotto il dominio russo tra il 1876 e il 1918, col Regno di Romania fino al 1940, durante la seconda guerra mondiale fu occupata dall'armata rossa (1940-1941) e dall'esercito rumeno (1941-1944). \nGeografia fisica.\nTerritorio.\nIl territorio della citt\u00e0 di Cahul \u00e8 perlopi\u00f9 collinare.\nClima.\nCahul ha un clima continentale umido.La temperatura massima nel mese di luglio \u00e8 all'incirca di 36\u00b0 Celsius e durante l'inverno la temperatura minima si aggira intorno a -5\u00b0 e pu\u00f2 raggiungere i -25\u00b0Celsius.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:"}
{"id": "1371786", "revid": "1013865", "url": "https://it.wikipedia.org/wiki?curid=1371786", "title": "C\u0103l\u0103ra\u0219i (Moldavia)", "text": "C\u0103l\u0103ra\u0219i (in russo \u041a\u0430\u043b\u0430\u0440\u0430\u0448) \u00e8 una citt\u00e0 della Moldavia capoluogo del distretto omonimo di 10.800 abitanti al censimento del 2014.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nStoria.\nLa citt\u00e0 di Calara\u0219i \u00e8 sempre esistita da quando la Repubblica Moldova fu riconosciuta indipendente. Fino al 1940 faceva parte del \"jude\u021bul\" (comune) Orhei. Nell'agosto del 1940 la citt\u00e0 fu proclamata indipendente, e dopo tre mesi diventa \"jude\u021bul\" Calarasi. Dal 1998 per\u00f2 passa sotto il \"jude\u021bul\" Ungheni fino al 2003, dopo di che passa allo statuto di \"Raion\".\nCalara\u0219i \u00e8 la capitale dell'omonimo distretto, ed ha una posizione vantaggiosa per monti punti di vista. Uno di questi \u00e8 che il suo territorio interseca importanti vie d'accesso verso la Romania e verso l'Ucraina. La zona in cui si trova \u00e8 collinosa, e la citt\u00e0 \u00e8 situata sulla collina centrale della Republica Moldova, nella zona \"Codrilor\", che tocca un'altezza di 400 metri sul livello del mare.\nNella citt\u00e0 di Calara\u0219i si trovano alcune fabbriche di vini e cognac, come ad esempio \"Codru\", \"Cricova\", \"C\u0103l\u0103ra\u0219i Divin\"."}
{"id": "1371789", "revid": "226458", "url": "https://it.wikipedia.org/wiki?curid=1371789", "title": "Camenca", "text": "Camenca (in russo \"\u041a\u0430\u043c\u0435\u043d\u043a\u0430\") \u00e8 una citt\u00e0 della Moldavia controllata dalla autoproclamata repubblica di Transnistria. \u00c8 capoluogo del distretto omonimo e ha 9.404 abitanti (dato 2010)"}
{"id": "1371792", "revid": "729019", "url": "https://it.wikipedia.org/wiki?curid=1371792", "title": "Zona afotica", "text": "La zona afotica \u00e8 una porzione di un oceano (o di un lago) non esposta alla luce solare per via della profondit\u00e0 dell'acqua che non permette la penetrazione della radiazione luminosa. In questa zona non si incontra altra luce se non quella prodotta tramite bioluminescenza.\nLa profondit\u00e0 della zona afotica pu\u00f2 variare di molto in base alla torbidit\u00e0 dell'acqua e al periodo dell'anno. Questa zona si trova direttamente al di sotto della zona fotica, la porzione di mare direttamente illuminata dal sole.\nLa profondit\u00e0 considerata come limite tra la zona fotica e quella afotica si pone attorno ai 100 e i 200 metri di profondit\u00e0: anche se a tali profondit\u00e0 la luce \u00e8 ancora sufficiente per vedere non lo \u00e8 pi\u00f9 per la fotosintesi (talvolta questa zona viene definita come zona disfotica). Dai 1000 metri circa di profondit\u00e0 invece la mancanza di luce \u00e8 totale.\nLa sua temperatura varia da 0 a 6 \u00b0C. Le creature che vi vivono sono quelle tipicamente abissali, come i Saccopharyngiformes, i calamari giganti e il calamaro vampiro."}
{"id": "1371793", "revid": "1013865", "url": "https://it.wikipedia.org/wiki?curid=1371793", "title": "C\u0103u\u0219eni", "text": "C\u0103u\u0219eni (in russo \"\u041a\u0430\u0443\u0448\u0430\u043d\u044b\") \u00e8 una citt\u00e0 della Moldavia capoluogo del distretto omonimo di 15.939 al censimento del 2014.\n\u00c8 situato nel sud del paese in una zona collinare a 83\u00a0km da Chi\u0219in\u0103u ed \u00e8 attraversato dal fiume Botna, affluente del Nistro\nStoria.\nLa citt\u00e0 \u00e8 menzionata per la prima volta in un documento ufficiale nel 1470. Nel XVI secolo \u00e8 nota come citt\u00e0 commerciale. Tra il 1806 e il 1812 \u00e8 la capitale del Budjak. Ha ottenuto lo stasus di citt\u00e0 nel 1965. Nel secondo dopoguerra ha avuto un grande sviluppo industriale con conseguente crescita degli abitanti. \nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nEconomia.\nL'industria \u00e8 abbastanza sviluppata. Le attivit\u00e0 maggiori che impiegano la manodopera cittadina \nsono l'industria alimentare e quella dei materiali da costruzione"}
{"id": "1371795", "revid": "80598", "url": "https://it.wikipedia.org/wiki?curid=1371795", "title": "The Great Pretender (The Platters)", "text": "The Great Pretender \u00e8 un brano musicale dei Platters pubblicato nel 1955 come singolo dalla Mercury Records.\nDescrizione.\n\"The Great Pretender\" \u00e8 stata scritta, sia per il testo che per la musica da Buck Ram. fu inserito nella colonna sonora del film \"American Graffiti\". La canzone si trova al 351\u00ba posto nella Lista dei 500 migliori brani musicali secondo Rolling Stone. \"I'm Just a Dancing Partner\" \u00e8 stata scritta da Herbert Weiner e Cy Crane (che usa lo pseudonimo \"Crain\").\nEdizioni.\nPrima pubblicazione.\nThe Great Pretender venne pubblicato nel singolo \"The Great Pretender/I'm Just A Dancing Partner\" (tranne alcuni paesi) nelle seguenti edizioni:\n1955\n1956\n1989\nSeconda pubblicazione.\nUn'altra versione successiva fu stampata con un diverso retro, nel singolo \"The Great Pretender/Only You\", nelle seguenti edizioni:\n1955\n1956\n1957\n1958\n1972\n1989\nAltre pubblicazioni.\nIn Belgio venne pubblicato nel 1956 il 45 giri \"The Great Pretender/Winner Take All\" (Mercury, 70820)\nIn Argentina venne stampato nel 1955 a nome \"Los Plateros\" su 78 giri \"Solamente T\u00fa (Y S\u00f3lo T\u00fa)/El Gran Simulador\"; nonostante i titoli in spagnolo le canzoni sono nelle versioni originali in inglese"}
{"id": "1371796", "revid": "1305772", "url": "https://it.wikipedia.org/wiki?curid=1371796", "title": "Gina Prince-Bythewood", "text": "Biografia.\nLaureata alla UCLA, Gina Prince-Bythewood debutt\u00f2 nella regia nel 2000 diresse il suo primo lungometraggio, il dramma \"Love &amp; Basketball\", prodotto da Spike Lee. E nel 2015, dirigendo il cortometraggio \"Stitches\"."}
{"id": "1371797", "revid": "767487", "url": "https://it.wikipedia.org/wiki?curid=1371797", "title": "Taral Hicks", "text": "\u00c8 sorella della cantante D'Atra Hicks.\nBiografia.\nCantante R&amp;B, ha iniziato la sua carriera grazie a Robert De Niro che nel 1993 le affid\u00f2 un ruolo nel suo film \"Bronx\".\nLa sua successiva apparizione \u00e8 stata nel film \"La giusta causa\", con Sean Connery e Laurence Fishburne.\nNonostante la discreta carriera da attrice, Hicks non ha trascurato mai quella di cantante. La sua prima canzone si intitolava \"Ooh Ooh Baby\", ma il suo debutto ufficiale lo ha avuto con l'uscita del singolo \"Distant Lover\".\nNel 1997 ha inciso il suo primo disco intitolato \"This Time\". Ha prodotto anche un video musicale per il singolo \"Silly\", diretto dal regista di videoclip Hype Williams."}
{"id": "1371802", "revid": "1645873", "url": "https://it.wikipedia.org/wiki?curid=1371802", "title": "Cead\u00eer-Lunga", "text": "Cead\u00eer-Lunga (in gagauzo \"\u00c7ad\u0131r-Lunga\", in russo \"\u010cadyr-Lunga\" \u2013 \u0427\u0430\u0434\u044b\u0440-\u041b\u0443\u043d\u0433\u0430) \u00e8 una citt\u00e0 della Moldavia situato nella Gagauzia di 19.401 abitanti al censimento del 2004.\nDista 30\u00a0km a sud-est dal capoluogo Comrat e 130\u00a0km dalla capitale Chi\u0219in\u0103u, lungo il corso del fiume Lunga.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:"}
{"id": "1371804", "revid": "29244", "url": "https://it.wikipedia.org/wiki?curid=1371804", "title": "Zona disfotica", "text": ""}
{"id": "1371806", "revid": "287204", "url": "https://it.wikipedia.org/wiki?curid=1371806", "title": "1. Klasse 1911-1912", "text": "La 1. Klasse 1911-1912 fu la prima stagione del campionato austriaco di calcio. Organizzata dalla Nieder\u00f6sterreichischer Fussballverband, vide competere 12 squadre, anche se dopo sole 4 giornate il Viktoria si ritir\u00f2, che erano tutte di Vienna e dintorni.\nIl campionato inizi\u00f2 il 3 settembre 1911 e si concluse il 30 giugno 1912 ma l'ultima partita di spareggio fu giocata il 25 agosto 1912. Vide la vittoria finale del Rapid Vienna mentre il Rudolfsh\u00fcgel ottenne la permanenza in 1. Klasse ai danni del Wacker Vienna, campione di 2. Klasse, dopo gli spareggi.\nCapocannoniere fu Johann Schwarz del First Vienna, con 22 reti.\nNegli altri paesi dell'Impero austro-ungarico i campioni furono Ferencv\u00e1ros (Ungheria) e Sparta Praga (Boemia e Moravia)."}
{"id": "1371808", "revid": "118613582", "url": "https://it.wikipedia.org/wiki?curid=1371808", "title": "Cimi\u0219lia", "text": "Cimi\u0219lia (russo \"Chimishliya\") \u00e8 una citt\u00e0 nella parte meridionale della Moldavia, sulle rive del fiume Cog\u00eelnic. Cimislia ha una popolazione di 11.997 abitanti secondo il censimento del 2014. \u00c8 il centro amministrativo del distretto di Cimi\u0219lia. La citt\u00e0 amministra anche tre villaggi: Bogdanovca Noua, Bogdanovca Veche and Dimitrovca.\nStoria.\nLa prima menzione diretta di Cimi\u0219lia risale al 4 luglio 1620, quando lo studioso Vladimir Nicu spieg\u00f2 che una leggenda locale attribuiva il suo nome alla citt\u00e0 a partire da una parola di origini sconosciute che significava \"ricchezza\". Il prete Iacob Iusipescu, che comp\u00ec il primo tentativo di redigere una storia scritta di Cimislia nel 1874, spieg\u00f2 che in effetti era una parola di origini sconosciute ma che \"cimis\" era il nome dato agli operai edili e ai muratori a quel tempo, ed era usata indifferentemente sia dai Rumenti che dai Tartari.\nL'origine del nome potrebbe anche risiedere in leggenda bucolica che narra la storia di due amanti, \"Cimis si Lia\" (Cimis e Lia), per i quali furono forgiati i primi gioielli, gli uccelli dedicano il loro canto e i ruscelli fecero la loro comparsa sulla terra.\nNei fatti per\u00f2 la realt\u00e0 del posto \u00e8 decisamente pi\u00f9 dura. Nonostante nel 1827 Cimislia diventasse un centro amministrativo, molti dei suoi residenti morirono nel corso di un'epidemia e ci fu bisogno di un cimitero speciale nella parte sudorientale della citt\u00e0. Situata nelle steppe di Budjak, nei pressi del fiumiciattolo Cog\u00eelnic, la citt\u00e0 ha spesso sofferto a causa della siccit\u00e0 tipica della regione. Dimitrie Cantemir, riferendosi a questo fiume nella sua \"Descriptio Moldaviae\", dice \"...uno potrebbe dire che non trae origine da una sorgente: si riempie soltanto dopo le piogge autunnali e anche allora lo si potrebbe definire a stento un fiumiciattolo. Durante tutta l'estate \u00e8 in secca...\" Le cose non sono cambiate da allora.\nNel 1840 la localit\u00e0 ricevette lo statuto di comune mercato. La sua prima scuola apr\u00ec nel 1844 e nel 1885 si aggiunse l'ospedale di Zemstva (che trattava sia animali che persone).\nA cavallo tra le due guerre mondiali (1918\u20131940), Cimislia form\u00e0 parte della contea di Tighina; pi\u00f9 tardi, divenuta parte dell'Unione Sovietica, divenne un centro a s\u00e9 stante.\nLocalizzazione.\nCimi\u0219lia si trova nel Distretto di Cimi\u0219lia, Moldavia, sulle rive del fiume Cog\u00eelnic.\nSi trova a 73\u00a0km dalla capitale, Chi\u0219in\u0103u, all'intersezione di molte importanti strade della nazione: \u00e8 sul percorso da Chi\u0219in\u0103u a Bolgrad o Giurgiule\u0219ti, ed \u00e8 anche sulla strada da Tiraspol e Leova road. \u00c8 a 30\u00a0km da Comrat, 57\u00a0km da C\u0103u\u0219eni, 35\u00a0km da H\u00eencesti, 28\u00a0km da Basarabeasca, e 52\u00a0km da Leova, at latitude 46\u00b030'10\" N. longitude 28\u00b048'30\" E.\nIl territorio cittadino copre un'area di 2.084\u00a0km\u00b2; l'area limitrofa si estende fino a 146.12\u00a0km\u00b2, tra cui 84.13\u00a0km\u00b2 di terreni agricoli, inclusi frutteti e pascoli.\nEconomia.\nL'economia consiste prevalententemente di un complesso agro-industriale con una rete ben sviluppata di prodotti agricoli lavorati, inclusa la carne, la selvaggina, gli alberi da frutto e la coltivazione del grano, cos\u00ec come la produzione vinicola.\nLa stazione ferroviaria di Cimi\u0219lia, che include una vasta rete di collegamenti verso i magazzini delle industrie e delle aziende commerciali della citt\u00e0, si trova nel villaggio Mihailovka ad una distanza di 12\u00a0km."}
{"id": "1371812", "revid": "287204", "url": "https://it.wikipedia.org/wiki?curid=1371812", "title": "1. Klasse 1913-1914", "text": "Ledizione 1913-14 della 1. Klasse \u00e8 stata il terzo campionato austriaco di calcio. Organizzato dalla N\u00d6FV, ha visto la vittoria finale del Wiener AF.\nCapocannoniere del torneo fu per la seconda volta consecutiva Johann Neumann (Wiener AC) con 25 reti."}
{"id": "1371815", "revid": "958185", "url": "https://it.wikipedia.org/wiki?curid=1371815", "title": "Territorialit\u00e0", "text": "Nella geografia umana la territorialit\u00e0 indica il rapporto tra l'uomo e l'ambiente. \nPi\u00f9 precisamente rappresenta l'insieme delle relazioni che le societ\u00e0 intrattengono con il mondo ecologico, biologico ed antropologico per il soddisfacimento dei propri bisogni e nella prospettiva di ottenere il pi\u00f9 elevato livello di autonomia.\nCi sono diversi modi di intendere la territorialit\u00e0. La geografia fa attualmente riferimento a 2 posizioni principali, ricondotte ai loro ideatori:"}
{"id": "1371816", "revid": "22475", "url": "https://it.wikipedia.org/wiki?curid=1371816", "title": "Oni\u021bcani", "text": "Oni\u021bcani \u00e8 un comune della Moldavia situato nel distretto di Criuleni di 2.089 abitanti al censimento del 2004.\n\u00c8 attraversato dalla strada statale E577 e dal fiume Nistru. La vicinanza a quest'ultimo (distante 1\u00a0km dal centro) aveva permesso la costruzione e lo sviluppo di un centro estivo immerso nel verde di una piccola foresta: nel corso degli anni, con il crollo dell'URSS, gli edifici sono stati progressivamente danneggiati e abbandonati. Oggi, nei pressi di quest'area, vi sono ricchi quartieri residenziali con ville abitate prevalentemente in estate. \nIl paese \u00e8 privilegiato anche perch\u00e9 dista 30\u00a0km circa dalla capitale Chi\u0219in\u0103u e 10\u00a0km da Criuleni, capoluogo del distretto omonimo: \u00e8 facile raggiungere entrambe le destinazioni grazie ai pullman che permettono ai passeggeri di spostarsi direttamente da una citt\u00e0 all'altra. \nEducazione.\nOni\u021bcani \u00e8 provvisto di un asilo nido, una scuola materna e, infine, un grande istituto che comprende la scuola elementare, media e superiore: il comune garantisce cos\u00ec autonomamente alla formazione scolastica in maniera tale che i giovani non debbano spostarsi da una localit\u00e0 all'altra. Tutti e tre gli ambienti educativi sono dotati di ampie aree verdi e di strutture idonee alle attivit\u00e0 sportive.\nScuola.\nL'edificio scolastico \u00e8 di tre piani e ha una pianta ad H. Da una parte si trova la palestra e, opposta a questa, una grande sala per le riunioni. Nell'altro blocco ci sono invece le aule, la segreteria, l'ufficio del Preside. I due blocchi sono separati da un lungo atrio che d\u00e0 su un ampio cortile da un lato, e su un'area verde dall'altro. \nSanit\u00e0.\nIl paese \u00e8 dotato di un centro medico subordinato alla struttura ospedaliera di Criuleni.\nSport.\nTra le zone sportive presenti si possono citare lo stadio di fronte al comune e quello messo a disposizione dalla scuola (non solo durante gli orari didattici). "}
{"id": "1371817", "revid": "1543377", "url": "https://it.wikipedia.org/wiki?curid=1371817", "title": "LyricWiki", "text": "LyricWiki \u00e8 stata un'enciclopedia multilingua online di testi di canzoni che utilizza un software di tipo MediaWiki.\nAd agosto 2012 con pi\u00f9 di 1.750.000 pagine\n\u00e8 il quarto sito Mediawiki per numero di pagine di contenuto presenti.\nIl sito \u00e8 stato chiuso definitivamente il 21 settembre 2020.\nStoria.\nFu creato nell'aprile 2006 da Sean Colombo, studente del Rochester Institute of Technology, come dominio \"www.lyricwiki.org\".\nNel 2009, a causa di problemi con le licenze dei brani, si \u00e8 trasferito come sottodominio di Wikia cambiando alcune sue caratteristiche: tra le altre ha dovuto rinunciare all'utilizzo delle API utilizzabili dai player per scaricare localmente i testi dei brani presenti sul sito.\nLyricWiki \u00e8 stato citato sulla stampa, ad esempio in un articolo su Wired e uno sul blog Lifehacker."}
{"id": "1371818", "revid": "767487", "url": "https://it.wikipedia.org/wiki?curid=1371818", "title": "Slobozia-Du\u0219ca", "text": "Slobozia-Du\u0219ca \u00e8 un comune della Moldavia situato nel distretto di Criuleni di 2.655 abitanti al censimento del 2004"}
{"id": "1371822", "revid": "767487", "url": "https://it.wikipedia.org/wiki?curid=1371822", "title": "Ma\u0219c\u0103u\u021bi", "text": "Ma\u0219c\u0103u\u021bi \u00e8 un comune della Moldavia situato nel distretto di Criuleni di 4.103 abitanti al censimento del 2004"}
{"id": "1371825", "revid": "110157", "url": "https://it.wikipedia.org/wiki?curid=1371825", "title": "Co\u0219erni\u021ba (Criuleni)", "text": "Co\u015ferni\u0163a \u00e8 un comune della Moldavia situato nel distretto di Criuleni di 1.444 abitanti al censimento del 2004"}
{"id": "1371828", "revid": "287204", "url": "https://it.wikipedia.org/wiki?curid=1371828", "title": "1. Klasse 1914-1915", "text": "L'edizione 1914-15 della Erste Klasse vide la vittoria finale del Wiener AC.\nCapocannoniere del torneo fu Leopold Deutsch (Floridsdorfer/Wiener AC), con 12 reti."}
{"id": "1371832", "revid": "767487", "url": "https://it.wikipedia.org/wiki?curid=1371832", "title": "Cricova", "text": "Cricova \u00e8 una citt\u00e0 della Moldavia, appartenente al Municipio di Chi\u0219in\u0103u, di 8.700 abitanti nel 2015.\nLa cittadina \u00e8 nota per ospitare le Cantine di Stato della Repubblica moldava che si sviluppano in una serie di tunnel sotterranei profondi tra i 50 e i 100 metri sotto il livello del suolo. Cricova dista circa 11 km da Chi\u0219in\u0103u, la capitale della Moldavia. Durante il periodo sovietico a Cricova si trovava una miniera, dalla quale si estraeva calcare utilizzato, tra l'altro, per la costruzione di case ed edifici nella capitale. La miniera era costituita da un labirinto di gallerie lungo pi\u00f9 di 120 km, del quale solo 60 km sono attualmente in uso."}
{"id": "1371835", "revid": "44638", "url": "https://it.wikipedia.org/wiki?curid=1371835", "title": "Nazionale di pallacanestro lettone", "text": ""}
{"id": "1371837", "revid": "465169", "url": "https://it.wikipedia.org/wiki?curid=1371837", "title": "Dondu\u0219eni", "text": "Dondu\u0219eni (in russo \"\u0414\u043e\u043d\u0434\u044e\u0448\u0430\u0301\u043d\u044b\") \u00e8 una citt\u00e0 della Moldavia capoluogo del distretto omonimo di 9.801 abitanti al censimento del 2004, situata nei pressi della ferrovia B\u0103l\u021bi-Ocni\u021ba, a 197\u00a0km nord della capitale Chi\u0219in\u0103u\nStoria.\nLa storia della citt\u00e0 \u00e8 strettamente legata a quella della ferrovia, costruita tra il 1888 e il 1893. La torre per il rifornimento dell'acqua, due magazzini per i cereali e qualche casa costituiscono l'inizio della citt\u00e0. Dal 1910 iniziano a comparire le prime attivit\u00e0 commerciali, intraprese da ebrei immigrati dalla Polonia. Nel 1940 (quando la zona apparteneva alla Romania risultano esserci 1.314 abitanti.\nCon l'annessione all'Unione Sovietica inizia l'industrializzazione, partendo nel 1957 con la fabbrica di zucchero e nello stesso anno ottenne lo status di citt\u00e0. Seguirono negli anni successivi una fabbrica di materiali di costruzioni, un macello.\nEconomia.\nLe fabbriche costruite durante il periodo comunista sono ancora l'asse portante della citt\u00e0, in particolar modo la fabbrica di zucchero e quella di materiale di costruzione"}
{"id": "1371839", "revid": "10431", "url": "https://it.wikipedia.org/wiki?curid=1371839", "title": "Dub\u0103sari", "text": "Dub\u0103sari (in russo \"\u0414\u0443\u0431\u043e\u0441\u0441\u0430\u0440\u044b\") \u00e8 una citt\u00e0 della Moldavia controllata dalla autoproclamata repubblica di Transnistria. \u00c8 il capoluogo del distretto omonimo con 24.022 abitanti al censimento 2004\nStoria.\nLa citt\u00e0 \u00e8 una delle pi\u00f9 antiche della Moldavia; scavi archeologici hanno messo in luce artefatti dell'et\u00e0 della pietra e diversi Kurgan. La prima menzione in un documento ufficiale risale al XVI secolo, nel 1792 divenne parte dell'Impero Russo e ottenne lo status di citt\u00e0 tre anni dopo.\nNel periodo tra le due guerre mondiali la citt\u00e0 sub\u00ec un pesante processo di industrializzazione e venne occupata durante il secondo conflitto mondiale prima dalle truppe rumene-tedesche e in seguito dall'armata rossa.\nTra il 1951 e il 1954 venne costruita una diga con la relativa centrale idroelettrica da 48Mw\nLa citt\u00e0 e il territorio circostante furono il maggior teatro degli scontri nella Guerra di Transnistria che influ\u00ec negativamente sull'economia della zona.\nSociet\u00e0.\nEvoluzione demografica.\nSecondo il censimento del 1989, l'ultimo effettuato dell'Unione Sovietica, la citt\u00e0 aveva 35.806 abitanti, di cui 15.414 moldavi, 10.718 ucraini e 8.087 russi. Nel censimento 2004 i moldavi sono 8.954, gli ucraini 8.062 e i russi 5.891.\nAmministrazione.\nLa citt\u00e0 \u00e8 gemellata con:"}
{"id": "1371841", "revid": "56620", "url": "https://it.wikipedia.org/wiki?curid=1371841", "title": "Andrea Ceresola", "text": "Fu particolarmente attivo a Genova dove si occup\u00f2 oltre che del Palazzo Ducale di numerosi altri edifici tra i quali spiccano il Palazzo alla Marina gi\u00e0 Doria di Pegli, la Villa Saluzzo Bombrini e la chiesa di S. Pietro in Banchi.\nProgett\u00f2 il loggiato del Palazzo Nuovo di Bergamo, sede dell'attuale Biblioteca civica Angelo Mai, ispirandosi a quello della Villa Saluzzo Bombrini di Genova."}
{"id": "1371842", "revid": "287204", "url": "https://it.wikipedia.org/wiki?curid=1371842", "title": "Vannone", "text": ""}
{"id": "1371843", "revid": "110157", "url": "https://it.wikipedia.org/wiki?curid=1371843", "title": "Edine\u021b", "text": "Edine\u021b (in russo \"\u0415\u0301\u0434\u0438\u043d\u0435\u0446\") \u00e8 una citt\u00e0 della Moldavia capoluogo del distretto omonimo di 15.520 abitanti al censimento del 2014.\nGeografia fisica.\nLa Citt\u00e0 di Edine\u021b \u00e8 situata nel nord della \"Repubblica Moldova\", pi\u00f9 precisamente lungo la strada Chi\u0219in\u0103u - Cern\u0103u\u021bi. Edine\u021b confina a nord con Hlinaia, a sud con Cupcini, a est con Ruseni e a ovest con il villaggio di Alex\u0103ndreni. La citt\u00e0 dista 200 km da Chi\u0219in\u0103u, 138\u00a0km da Cern\u0103u\u021bi e circa 9\u00a0km da Cupcini. Il comune si estende su una superficie di 79,37\u00a0km\u00b2, mentre la citt\u00e0 per una superficie di circa 63,66\u00a0km\u00b2. Quindi la superficie totale \u00e8 di circa 6366 ha, dei quali 3604,3 ha sono destinati all'agricoltura, 181,6 ha ai vigneti e frutteti, 597,3 ha dedicati all'immobiliare, 922,5 ha dedicato alle foreste, 527 ha dedicati ai pascoli e 306,3 ha per i bacini idrici.\nStoria.\n\"Edine\u021b\" viene menzionata per la prima volta il 15 giugno del 1431, con il nome di \"Viadin\u021bi\", dal principe \"Alexandru cel Bun\". Nel documento il principe offr\u00ec a Ivan Cupcici quattordici villaggi e il loro territorio perch\u00e9 lui ne creasse degli altri e un apiario. Nel 1636 \"Vasile Lupu\" rende solidale il dominio sul territorio della famiglia \"Ciogolea\". Agli inizi del diciassettesimo secolo, il allora villaggio \"Edine\u021b\", contava una popolazione di 3450 abitanti e 67 ricchi proprietari terrieri. Nel 1812 la parte orientale della Moldavia fu annessa all'Impero Russo, e divenne nota come Governatorato della Bessarabia. Nel 1851 \"Edine\u021b\" viene menzionato come un importante punto per lo scambio commerciale, ma lo divenne ancor pi\u00f9 importante e conosciuto nel 1885. Infatti vi sono testimonianze e documenti di quell'anno, nei quali si parla di enormi scambi e vendite soprattutto di bestiame. Si vendevano addirittura cavalli di razza araba, importati dal duca \"Vasile Stroescu\". Ci\u00f2 che rese \"Edine\u021b\" cos\u00ec importante e la sua posizione geografica, lungo le due strade pi\u00f9 percorse a quei tempi, e cio\u00e8 quella che porta a B\u0103l\u021bi e quella che porta a Lipcani. Cos\u00ec agli inizi del ventesimo secolo \"Edine\u021b\" divenne una delle pi\u00f9 importanti citt\u00e0 commerciali del nord della Moldavia. La prima scuola parrocchiale venne costruita nel 1861, mentre nel 1870 venne costruita la chiesa \"Sf. Vasile\". Nel 1876 vennero costruite altre due scuole una per i ragazzi e una per le ragazze. Nel gennaio del 1918 Bessarabia proclama l'indipendenza e diviene Repubblica Democratica Moldava e poi quattro mesi dopo proclama l'unione con la Romania. Nel 1922 \"Loibman Smil\" costru\u00ec l'edificio dedicato al museo delle arti popolari dal nome \"Muzeul de Art\u0103 Popular\u0103\", successivamente donato alla comunit\u00e0 ebraica nel 1924, la quale lo trasform\u00f2 in un ospedale, all'interno del quale fu costruita anche una sinagoga. Nel 1940, l'Unione Sovietica con il consenso della Germania di Hitler occupo Bessarabia e cre\u00f2 la Repubblica Socialista Sovietica Moldava, e l'11 novembre del 1940 \"Edine\u021b\" divenne il centro regionale. Un anno dopo l'esercito rumeno alleato tedesco riconquista Bessarabia, e le truppe rumene e tedesche entrano in Edine\u021b il 5 luglio del 1941. Solo una parte degli ebrei residenti in Edine\u021b riusc\u00ec a fuggire prima che le truppe tedesche arrivassero. Tempo due giorni e centinaia di ebrei furono catturati e assassinati dall'unit\u00e0 dell'EKD e dal esercito rumeno, e da civili che traevano profitto dalla morte degli ebrei. Molte donne e ragazze furono violentate, alcune si suicidarono, e le vittime furono sepolti in tre grandi fosse. Coloro che scavavano e seppellivano le vittime erano sempre ebrei che a fine del lavoro venivano a loro volta uccisi e sepolti nello stesso punto. A met\u00e0 del mese di agosto fu creato un ghetto dove vennero internati gli ebrei sopravvissuti di Edine\u021b e altri provenienti da Bucovina e dal nord della Bessarabia. A settembre gli ebrei presenti nel ghetto raggiunse un numero non indifferente, 12.000 persone, le quali soffrivano di malnutrizione e diversi tipi di malattie. Il 16 settembre 1941 tutti gli ebrei del ghetto vengono deportati in Transnistria. Nel 1944 l'esercito russo riconquisto la Moldavia e ristabil\u00ec la Repubblica Socialista Sovietica Moldava. Durante il periodo di dominio sovietico la citt\u00e0 ricevette la versioni russificata del suo nome originale Yedintsy e Yedintzi. Alla fine della guerra pochi ebrei fecero ritorno dalla Transnistria, infatti il numero di ebrei tornati a Edine\u021b era di circa 200 persone nel 1960.\nSociet\u00e0.\nEvoluzione demografica.\nIn base al censimento del 2004 la popolazione \u00e8 cos\u00ec suddivisa dal punto di vista etnico:\nLocalit\u00e0.\nIl comune \u00e8 formato dalla citt\u00e0 di Edine\u021b e da due villaggi, Alex\u0103ndreni e Gordine\u0219tii Noi. La citt\u00e0 ha una popolazione di 15.624 abitanti dei quali il 46,62% e di sesso maschile e il 53,38% di sesso femminile. Sul territorio vi sono: il Liceo \"Mihai Eminescu\", il Liceo \"Panteliman Halippa\", il Liceo \"Dimitrie Cantemir\", il Ginnasio \"V. Suhomlinski\", la scuola di musica ed arti plastiche, l'ospedale, il centro dei medici di famiglia, il comune, l'ufficio postale.\nEconomia.\nEdine\u021b \u00e8 un centro industriale molto importante del nord della Moldavia. Sul territorio della citt\u00e0 ci sono diverse attivit\u00e0 industriali, per l'esattezza 12, e sono: quattro mulini, quattro oleifici, un'industria per l'elaborazione della produzione agricola, tre panifici e un'impresa di industria leggera. Le attivit\u00e0 commerciali sono all'incirca 447 delle quali 406 negozi, 25 bar, 10 pompe di carburante, 4 ristoranti e 2 cantine. Poi ci sono tre imprese edili e altrettante per quanto riguarda i servizi di trasporto. Le imprese di servizi sono 16, cinque officine auto, tre imprese per la riparazione degli elettrodomestici ed altre otto di vario tipo. E infine ci sono ventidue imprese economiche delle quali undici banche, quattro alberghi, una camera di commercio e industria, tre centri di consulenza e formazione, due associazioni di prestito e risparmio e due organizzazioni di microfinanza.\nRisorse naturali.\nNella citt\u00e0 di Edine\u021b ci sono diversi ettari di terreno dedicati al verde, e uno di questi il parco di \"Vasile Alecsandri\" che nasce nel 1963. Il parco occupa una superficie di 44,5 ettari lungo la quale vi \u00e8 un intero complesso di fiori, attrazioni e diversi laghetti. Dal 1963 ad oggi nel parco hanno vissuto e vivono circa 40 specie di animali e uccelli diversi.\nCultura.\nSul territorio della citt\u00e0 vi \u00e8 un museo storico e una galleria d'arte, diversi monumenti, uno di recente costruzione dedicato al pi\u00f9 grande sovrano della Repubblica Moldova, Stefan Cel Mare."}
{"id": "1371844", "revid": "767487", "url": "https://it.wikipedia.org/wiki?curid=1371844", "title": "Steelheart (album)", "text": "Steelheart \u00e8 il primo album in studio del gruppo musicale statunitense Steelheart, pubblicato nel maggio 1990 dalla MCA Records.\nIl disco.\nL'album ottenne rapido successo commerciale, vendendo nel solo Giappone circa 33.000 copie durante il primo giorno d'uscita.\nNegli Stati Uniti ha raggiunto la top 40 della classifica Billboard 200 ed \u00e8 stato certificato disco d'oro dalla RIAA.\nInizialmente pubblicato nel 1990, l'album \u00e8 stato in seguito ristampato con una nuova copertina nel 1991.\nIl Bruce Dickinson che ha co-prodotto l'album \u00e8 un produttore statunitense, da non confondere con l'omonimo cantante degli Iron Maiden."}
{"id": "1371845", "revid": "842", "url": "https://it.wikipedia.org/wiki?curid=1371845", "title": "Dino Crisis (videogioco)", "text": ""}
{"id": "1371847", "revid": "767487", "url": "https://it.wikipedia.org/wiki?curid=1371847", "title": "Glodeni (Moldavia)", "text": "Glodeni \u00e8 una citt\u00e0 della Moldavia, capoluogo del distretto omonimo di 10.785 abitanti al censimento 2004 dei quali 10.465 costituiscono la popolazione urbana.\n\u00c8 situata nella parte nord orientale del paese e dista 168\u00a0km dalla capitale Chi\u0219in\u0103u\nStoria.\nLa citt\u00e0 \u00e8 menzionata per la prima volta in un documento ufficiale nel 1673. Nella seconda met\u00e0 del novecento, quando apparteneva alla Repubblica socialista sovietica moldava, \u00e8 incominciato il processo di industrializzazione che ha portato alla costruzione di una fabbrica di zucchero, una di conserve e una per la preparazione di olii essenziali\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nNel villaggio di St\u00eercea 121 dei 320 residenti sono di etnia polacca.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):\nEconomia.\nIl settore trainante dell'economia cittadina \u00e8 l'agricoltura e l'industria manifatturiera.\nLe coltivazioni principali sono il girasole, il tabacco\nL'industria pi\u00f9 importante \u00e8 la fabbrica di zucchero."}
{"id": "1371854", "revid": "80339", "url": "https://it.wikipedia.org/wiki?curid=1371854", "title": "Petosino", "text": ""}
{"id": "1371858", "revid": "1776051", "url": "https://it.wikipedia.org/wiki?curid=1371858", "title": "Tangled in Reins", "text": "Tangled in Reins \u00e8 il secondo album in studio del gruppo musicale statunitense Steelheart, pubblicato nel luglio 1992 dalla MCA Records.\nIl disco.\nL'album non riusc\u00ec a confermare il successo del precedente negli Stati Uniti, fermandosi solamente alla 144\u00aa posizione della classifica Billboard 200. Tuttavia il gruppo riusc\u00ec a incrementare notevolmente la propria popolarit\u00e0 nei paesi asiatici dopo aver registrato un MTV Unplugged a Hong Kong nel febbraio 1993.\nL'album ha venduto circa 100.000 copie negli Stati Uniti. Ha invece venduto oltre 10.000 copie a Hong Kong e 50.000 copie in Giappone."}
{"id": "1371859", "revid": "1282301", "url": "https://it.wikipedia.org/wiki?curid=1371859", "title": "Grigoriopol", "text": "Grigoriopol (in russo \"\u0413\u0440\u0438\u0433\u043e\u0440\u0438\u00f3\u043f\u043e\u043b\u044c\") \u00e8 una citt\u00e0 della Moldavia controllata dalla autoproclamata repubblica di Transnistria. \u00c8 capoluogo del distretto omonimo con 11.473 abitanti al censimento del 2004. Dista 45\u00a0km da Tiraspol \nSociet\u00e0.\nEvoluzione demografica.\nIn base ai dati del censimento 2004 la citt\u00e0 ha 11.473 abitanti, tra cui 5.570 moldavi, 3.275 russi e 2.248 ucraini\nLocalit\u00e0.\nLa citt\u00e0 \u00e8 formata dalle seguenti localit\u00e0:\nEconomia.\nLa popolazione \u00e8 principalmente dedita all'agricoltura. Per quanto riguarda le industrie cittadine sono da menzionare una fabbrica di conserve e una cava di ghiaia \nProblemi con la scuola moldava.\nNel 1996 e nel 2002 la locale comunit\u00e0 di etnia moldava reclam\u00f2 l'uso nelle scuole dell'alfabeto latino, avverso dalle autorit\u00e0 centrali. La stampa controllata dal regime scrisse che erano \"la quinta colonna della Moldavia\" e il presidente dell'associazione genitori della scuola moldava venne arrestato. Fu liberato grazie alle pressioni dell'Organizzazione per la sicurezza e la cooperazione in Europa, che trasfer\u00ec la scuola nel vicino comune di Doro\u021bcaia, controllato dalla Moldavia"}
{"id": "1371865", "revid": "3831", "url": "https://it.wikipedia.org/wiki?curid=1371865", "title": "Vesuni", "text": ""}
{"id": "1371868", "revid": "729019", "url": "https://it.wikipedia.org/wiki?curid=1371868", "title": "Eutelsat Communications", "text": "Eutelsat Communications S.A. \u00e8 la holding company di Eutelsat S.A., un'azienda di telecomunicazioni satellitari con sede a Parigi in Francia.\n\u00c8 uno dei tre maggiori operatori satellitari al mondo: tramite 39 satelliti di propriet\u00e0 offre servizi di affitto della propria infrastruttura satellitare commercializzando la propria banda, fornendo copertura in Europa, Medio Oriente, Africa, India, Asia e America.\nAttualmente come servizio offerto trasmette pi\u00f9 di 4.500 canali televisivi, di questi pi\u00f9 di 1.100 sono trasmessi dalla posizione orbitale 13\u00b0 Est dove si trova la flotta di satelliti Hot Bird. Il gruppo Eutelsat inoltre fornisce anche servizi di connettivit\u00e0 alla dorsale Internet, servizi di telecomunicazione via mare e via aerea, servizi mobili di radiolocalizzazione e di comunicazione.\nStoria.\n\"Eutelsat\" \u00e8 stata creata nel 1977 come un'organizzazione intergovernativa per lo sviluppo e la gestione di satelliti di telecomunicazioni per servizi fissi (in particolare di telediffusione) e mobili in Europa. L'ente designato per l'Italia alla firma degli accordi Eutelsat e primo utilizzatore del sistema (a giugno 2000) era la Telespazio s.p.a., concessionaria esclusiva del Ministero delle poste e delle telecomunicazioni per le comunicazioni via satellite.\nNel luglio 2001 l'organizzazione Eutelsat \u00e8 stata privatizzata, nel quadro della liberalizzazione delle telecomunicazioni mondiali, come Eutelsat S.A.. \u00c8 quotata alla Borsa di Parigi con capitale suddiviso tra la societ\u00e0 spagnola Abertis, la francese CDC Infrastructure ed azionisti privati. Dal 1\u00ba luglio 2009 il PDG di Eutelsat Communications \u00e8 Michel de Rosen, succeduto all'italiano Giuliano Berretta (directeur g\u00e9n\u00e9ral dal 1999, PDG dal 2001).\nA partire dal 1\u00ba marzo 2012 il gruppo ha adottato una nuova denominazione dell'intera flotta satellitare, tutti i satelliti del gruppo hanno assunto il nome \"Eutelsat\" associato alla propria posizione orbitale e ad una lettera che sta ad indicare l'ordine di arrivo in quella posizione. I brand Hot Bird e Ka-Sat hanno comunque mantenuto il proprio in associazione alla nuova tecnica di denominazione, ad esempio \"Hot Bird 6\" \u00e8 diventato \"Eutelsat Hot Bird 13A\".\nAzienda.\nEutelsat ha la sua sede centrale a Parigi. L'azienda si serve di uno staff di 700 persone tra esperti commerciali, tecnici ed operativi provenienti da 30 paesi.\nEutelsat in Italia.\nEutelsat Italia s.r.l. rappresenta l'azienda sul territorio italiano, gestendone il Mercato e i rapporti con le istituzioni. La societ\u00e0 ha sede a Roma e l'amministratore delegato \u00e8 Renato Farina.\nSkylogic Italia, la controllata italiana di Eutelsat, \u00e8 un'azienda specializzata in servizi a banda larga. Leader europeo nei servizi di comunicazione satellitare a banda larga dedicati alle imprese, alla pubblica amministrazione e ai privati. Skylogic ha sede a Torino; possiede due teleporti (uno a Torino e uno a Cagliari) e diverse filiali commerciali\nin diversi paesi europei quali Germania, Inghilterra, Francia, Spagna, Grecia, Polonia e Turchia. Ne \u00e8 amministratore delegato Jean-Francois Fenech.\nSatelliti.\nEutelsat commercializza banda su 37 satelliti localizzati in orbita geostazionaria tra 117\u00b0 Ovest e 172\u00b0 Est.\nA partire dal 1\u00ba marzo 2012 il gruppo ha adottato una nuova denominazione dell'intera flotta satellitare.\nServizi.\nApplicazioni video:\nApplicazioni internet:\nApplicazioni varie:"}
{"id": "1371869", "revid": "1779538", "url": "https://it.wikipedia.org/wiki?curid=1371869", "title": "H\u00eence\u0219ti", "text": "H\u00eence\u0219ti \u00e8 una citt\u00e0 della Moldavia capoluogo del distretto omonimo di 15.281 abitanti al censimento del 2004\nSituata lungo il corso del fiume Cogalnic, dista 33\u00a0km dalla capitale Chi\u0219in\u0103u. Con la riforma amministrativa del 2003 diventa capoluogo di distretto\nStoria.\nLa citt\u00e0 \u00e8 menzionata per la prima volta in un documento ufficiale nel 1522 quando era gi\u00e0 un villaggio con un importante mercato. Sotto il dominio russo era conosciuta col nome \"Gincheshty (\u0413\u0438\u043d\u0447\u0435\u0448\u0442\u044b)\". Cambi\u00f2 ancora nome fino al 1965 in \"Kotovskoe\" in onore di Grigore Cotovschi, condottiero comunista qui nato, per poi diventare \"Kotovsk\". Con l'indipendenza della Moldavia prende il nome attuale\nEconomia.\nLa maggior parte della popolazione \u00e8 dedita all'agricoltura. Tra le industrie presenti le pi\u00f9 rilevanti sono una fabbrica di scarpe, una di produzione di vini e un'altra di lavorazione di latte"}
{"id": "1371871", "revid": "767487", "url": "https://it.wikipedia.org/wiki?curid=1371871", "title": "Mi\u0161ovice", "text": "Mi\u0161ovice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1371873", "revid": "110157", "url": "https://it.wikipedia.org/wiki?curid=1371873", "title": "Ialoveni", "text": "Ialoveni \u00e8 una citt\u00e0 della Moldavia capoluogo del distretto omonimo di 15.041 abitanti al censimento del 2004 ed \u00e8 situata a 10 km dalla capitale Chi\u0219in\u0103u \nStoria.\nLa citt\u00e0 \u00e8 menzionata per la prima volta in un documento ufficiale nel 1502. Dal 1639 ha il nome attuale che deriva da \"Ialov\" che vuol dire, riferito ad un terreno, sterile.\nDurante il periodo in cui apparteneva all'Unione Sovietica si chiam\u00f2 \"Kutuzov\", ritorn\u00f2 al nome attuale nel 1989 e nel 1994 ottenne lo status di citt\u00e0"}
{"id": "1371874", "revid": "155634", "url": "https://it.wikipedia.org/wiki?curid=1371874", "title": "Comitato Paralimpico Internazionale", "text": "Il Comitato Paralimpico Internazionale (CPI, a livello internazionale \"International Paralympic Committee\" o \"IPC\") \u00e8 l'organizzazione internazionale no-profit che governa lo sport paralimpico. Il CPI organizza i Giochi paralimpici estivi ed invernali, e funge da Confederazione Internazionale per dodici sport, di cui quindi supervisiona e coordina l'organizzazione dei Campionati mondiali e altre competizioni.\nLa missione del Comitato Paralimpico Internazionale \u00e8 quella di permettere agli atleti disabili di raggiungere eccellenze sportive e di creare opportunit\u00e0 sportive per tutti a qualsiasi livello. Inoltre il CPI si pone come fine la promozione dei valori paralimpici, che includono il coraggio, la determinazione, l'ispirazione e l'uguaglianza.\nStoria.\nFondato il 22 settembre 1989, il CPI raggruppa 176 Comitati Paralimpici Nazionali distribuiti in cinque continenti e quattro federazioni sportive internazionali specifiche per alcune tipologie di handicap. La sede del Comitato \u00e8 a Bonn, in Germania.\nOrganizzazione.\nIl Comitato Paralimpico Internazionale \u00e8 organizzato in cinque strutture interne fondamentali:\nConsiglio onorario.\nIl Comitato Paralimpico Internazionale ha un consiglio onorario di individui distinti che sostengono gli obiettivi del CPI e usano il loro profilo per raccogliere fondi e di sensibilizzazione per il suo lavoro.\nAttuali membri del consiglio onorari sono:\nLogo.\nIl logo paralimpico rappresenta tre \"agitos\" (dal latino \"agito\", ovvero \"io mi muovo\") in blu, rosso e verde, i tre colori pi\u00f9 utilizzati nelle bandiere dei Paesi del mondo. \u00c8 un simbolo in movimento attorno a un punto centrale, il che enfatizza il ruolo del CPI come raggruppatore degli atleti da ogni parte del mondo. Inoltre vuole anche rappresentare lo spirito degli atleti che costantemente ispirano e smuovono il mondo con le loro performance, lottando senza arrendersi alle proprie disabilit\u00e0, e che cos\u00ec facendo personificano il fine ultimo del Comitato:\nIl nuovo logo \u00e8 stato adottato durante il meeting del Comitato Esecutivo tenutosi ad Atene nell'aprile 2003. Il logo precedente incorporava tre pa, un simbolo tradizionale coreano. Questo simbolo venne utilizzato per la prima volta ai Giochi paralimpici di Seul 1988, quando per\u00f2 se ne utilizzavano cinque in una configurazione del tuttosimile a quella dei cinque cerchi olimpici. Questo simbolo venne adottato poi dal CPI alla sua fondazione.\nNel 1994 il logo venne modificato su richiesta del CIO, a causa dell'eccessiva somiglianza con i cerchi olimpici, e venne adottato il simbolo con soli tre pa in rosso, verde e blu (denominato \"la bandiera delle tre gocce\"), a simboleggiare la mente, lo spirito e il corpo.\nMotto.\nIl motto paralimpico \u00e8 \"Spirit in motion\", ovvero \"spirito in movimento\", ed esprime il carattere del movimento paralimpico cos\u00ec come le performance di alto livello degli atleti paralimpici. Inoltre esprime la forte volont\u00e0 di ogni atleta disabile. La parola \"spirito\" implica che il ruolo del Comitato Paralimpico Internazionale non si limita a quello di un'organizzazione sportiva, ma vuole portare un messaggio al mondo con l'intento di smuovere la coscienza di ogni individuo; la parola \"movimento\" ovviamente implica il principale handicap degli atleti ma anche il fatto che il CPI \u00e8 un'organizzazione sempre attiva e vitale.\nIl vecchio motto, utilizzato prima del 2003, era \"Mind, body and spirit\" (tradotto come \"mente, corpo e spirito\"), tre elementi rappresentati nel vecchio logo paralimpico dai tre tae-geuk colorati.\nCodici sportivi.\nIl CPI suddivide gli atleti in diverse categorie tenendo in considerazione la tipologia ed il diverso grado di handicap. Tradizionalmente, queste categorie sono sei: amputazioni, paresi cerebrali, difficolt\u00e0 visive, lesioni spinali, handicap intellettuali e, infine, un gruppo che include tutti coloro che non rientrano nei precedenti (formalmente chiamati \"gli altri\"). L'attuale sistema di classificazione \u00e8 stato approvato durante l'Assemblea generale del CPI svoltasi nel novembre dell'anno 2007 a Seul, in Corea del Sud."}
{"id": "1371875", "revid": "2084998", "url": "https://it.wikipedia.org/wiki?curid=1371875", "title": "Leova", "text": "Leova \u00e8 una citt\u00e0 della Moldavia, capoluogo dell'omonimo distretto di 100.027 abitanti al censimento del 2020.\n\u00c8 situata nell'argine sinistro di uno dei fiumi tributari del Danubio, il fiume Prut il quale delimita i confini tra la Romania e la Repubblica di Moldavia e dista 43\u00a0km dalla citt\u00e0 rumena di Vaslui e 100\u00a0km dalla capitale Chi\u0219in\u0103u.\nStoria.\nLa citt\u00e0 \u00e8 menzionata per la prima volta in un documento ufficiale nel 1489 col nome \"T\u00e2rgul S\u0103r\u0103\u021bii.\""}
{"id": "1371876", "revid": "287204", "url": "https://it.wikipedia.org/wiki?curid=1371876", "title": "Albota", "text": "Albota \u00e8 un comune della Romania di 3.878 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 5 villaggi: Albota, Gura Van, Cerbu, Mare\u0219, Fr\u0103\u021be\u0219ti."}
{"id": "1371878", "revid": "110157", "url": "https://it.wikipedia.org/wiki?curid=1371878", "title": "Mysl\u00edn", "text": "Mysl\u00edn \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1371882", "revid": "1776051", "url": "https://it.wikipedia.org/wiki?curid=1371882", "title": "Wait (Steelheart)", "text": "Wait \u00e8 il terzo album in studio del gruppo musicale statunitense Steelheart, pubblicato nell'ottobre 1996 esclusivamente per il mercato asiatico.\nIl disco.\nL'album venne registrato dal cantante Michael Matijevic con una formazione totalmente rinnovata e un sound che si distaccava dai primi due dischi degli Steelheart, motivo che ha inizialmente portato diverse persone a considerare questo pi\u00f9 come un lavoro solista di Matijevic che non come un nuovo album del gruppo.\nLa traccia \"We All Die Young\" sar\u00e0 in seguito utilizzata per la colonna sonora del film \"Rock Star\" nel 2001."}
{"id": "1371884", "revid": "118246699", "url": "https://it.wikipedia.org/wiki?curid=1371884", "title": "Lipcani", "text": "Lipcani (in russo \"\u041b\u0438\u043f\u043a\u0430\u043d\u044b\", in yiddish \"\u05dc\u05d9\u05e4\u05e7\u05d0\u05b7\u05df\") \u00e8 una citt\u00e0 della Moldavia situata nel distretto di Briceni, nella regione della Bessarabia, sulle rive del fiume Prut di 5.465 abitanti al censimento del 2004. \nLungo questo fiume passa il confine con la Romania, mentre il confine con l'Ucraina dista pochi chilometri a Nord (la citt\u00e0 di Hotin \u00e8 situata a circa 40 chilometri da Lipcani). Fu fondata nel 1699 da alcuni Tatari fedeli al Sultano ottomano, stanziatisi l\u00e0 dopo aver combattuto per lui. \nLa cittadina non \u00e8 economicamente molto sviluppata, ma dal 2009 vi \u00e8 attivo un piccolo centro calzaturiero, nel quale sono impiegate una cinquantina di persone.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:"}
{"id": "1371886", "revid": "74801", "url": "https://it.wikipedia.org/wiki?curid=1371886", "title": "Laeken", "text": "Laeken (in neerlandese \"Laken\") \u00e8 un ex comune del Belgio, che dal 1921 \u00e8 stato incorporato nella Citt\u00e0 di Bruxelles, di cui fa ora parte nell'ambito del Quartiere Nord. A Laeken si trovano la Villa Reale (con annesso Castello e parco) e il famosissimo \"Atomium\", simbolo dell'Esposizione Universale del 1958 che qui ebbe luogo. Vi \u00e8 sepolto il pittore Ernest Slingeneyer (1850-1894)."}
{"id": "1371887", "revid": "287204", "url": "https://it.wikipedia.org/wiki?curid=1371887", "title": "Aninoasa (Arge\u0219)", "text": "Aninoasa \u00e8 un comune della Romania di 3.315 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dell'unione di 3 villaggi: Aninoasa, Bro\u0219teni e Sl\u0103nicul."}
{"id": "1371890", "revid": "767487", "url": "https://it.wikipedia.org/wiki?curid=1371890", "title": "Nerestce", "text": "Nerestce \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1371897", "revid": "287204", "url": "https://it.wikipedia.org/wiki?curid=1371897", "title": "Otaci", "text": "Otaci \u00e8 una citt\u00e0 della Moldavia nel distretto di Ocni\u021ba.\nSport.\nCalcio.\nLa squadra principale della citt\u00e0 \u00e8 il Nistru Otaci."}
{"id": "1371898", "revid": "767487", "url": "https://it.wikipedia.org/wiki?curid=1371898", "title": "Nev\u011bzice", "text": "Nev\u011bzice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1371901", "revid": "1776051", "url": "https://it.wikipedia.org/wiki?curid=1371901", "title": "Just a Taste", "text": "Just a Taste \u00e8 un EP del gruppo musicale statunitense Steelheart, pubblicato nel 2006 dalla Steelheart Records.\nL'EP \u00e8 composto da quattro tracce: le prime tre saranno successivamente inserite nell'album \"Good 2B Alive\" (2008), mentre la quarta traccia \"We All Die Young\" proviene dalla colonna sonora del film \"Rock Star\" (2001) e originariamente dall'album \"Wait\" (1996)."}
{"id": "1371903", "revid": "39224", "url": "https://it.wikipedia.org/wiki?curid=1371903", "title": "Partito Socialista (2008)", "text": ""}
{"id": "1371906", "revid": "110157", "url": "https://it.wikipedia.org/wiki?curid=1371906", "title": "Mile\u0219tii Mici", "text": "Mile\u0219tii Mici \u00e8 un comune della Moldavia situato nel distretto di Ialoveni di 4.397 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "1371908", "revid": "599013", "url": "https://it.wikipedia.org/wiki?curid=1371908", "title": "Okrouhl\u00e1", "text": "Okrouhl\u00e1 pu\u00f2 riferirsi a diversi toponimi della Repubblica Ceca:"}
{"id": "1371909", "revid": "10137", "url": "https://it.wikipedia.org/wiki?curid=1371909", "title": "Okrouhl\u00e0", "text": ""}
{"id": "1371913", "revid": "110157", "url": "https://it.wikipedia.org/wiki?curid=1371913", "title": "M\u0103rcule\u0219ti (Moldavia)", "text": "M\u0103rcule\u0219ti \u00e8 una citt\u00e0 della Moldavia situata nel distretto di Flore\u0219ti di 2.081 abitanti al censimento del 2004 da non confondere con il comune omonimo del medesimo distretto.\nLa localit\u00e0, prossima a Flore\u0219ti, \u00e8 sede dell'Aeroporto Internazionale di M\u0103rcule\u0219ti, fondato come aeroporto militare convertito ad uso civile nel 2004. Dista 137\u00a0km dalla capitale Chi\u0219in\u0103u.\nStoria.\nColonia agricola fondata nel 1837 sul nome russo Starovka (\"\u0421\u0442\u0430\u0440\u043e\u0432\u043a\u0430\"), al censimento del 1930 (quando il territorio apparteneva alla Romania) l'87,4% della popolazione era ebrea. Alla fine della seconda guerra mondiale fu ripopolata."}
{"id": "1371919", "revid": "1318658", "url": "https://it.wikipedia.org/wiki?curid=1371919", "title": "Ernesto Pirovano", "text": "Biografia.\nNato in una famiglia artigiana di Milano (il padre aveva una bottega di intaglio del legno, la madre veniva da una famiglia di lavoratori del rame), Ernesto Pirovano studia ornato e architettura all'Accademia di Brera. Prosegue quindi come apprendista dell'architetto Angelo Colla, lavorando al restauro della Basilica di San Calimero e della facciata della Chiesa di Santa Maria al Paradiso.\nTramite Colla, Pirovano entra in contatto con gli industriali Crespi, di Busto Arsizio, per i quali completa una villa a Orta San Giulio (1892-94), una seconda villa a Crespi d'Adda (1894), un edificio in via Borgonuovo a Milano (1895-96), e infine la progettazione urbanistica e architettonica dell'intero villaggio operaio di Crespi d'Adda, citt\u00e0 ideale attorno al cotonificio - uno degli esempi meglio conservati al mondo di archeologia industriale e Patrimonio dell'umanit\u00e0 dell'UNESCO dal 1995. Pirovano si occup\u00f2 anche di decorare le case dei dirigenti con motivi pseudomedievali. Il lavoro di Pirovano a Crespi d'Adda continua fino al 1921-1925, periodo in cui realizza i villini per i capireparto.\nDai primi del Novecento, Pirovano si accosta allo stile Art Nouveau, realizzando vari edifici residenziali a Milano: casa Verga (via Sebeto, 1899), Casa Ferrario (via Spadari, 1902-03), casa Bogani, (via Filzi, 1904), casa Mazzucchelli, (viale Monte Grappa, 1905), casa de Micheli, (via Torriani, 1908), case Tensi (via Vivaio, 1909), casa Sormani (corso Lodi, 1909). Casa Ferrario in via Spadari in particulare primeggia per le decorazioni in ferro battuto delle terrazze, realizzate da Alessandro Mazzuccotelli, che danno alla facciata un gusto Stile Liberty. \nLa fama di Pirovano \u00e8 aiutata in questo periodo dalla pubblicazione dei suoi progetti sulla rivista \"L'Edilizia Moderna\". \nNel 1897 Pirovano vince il concorso pubblico per il Cimitero monumentale di Bergamo, superando nel giudizio della giuria (tra cui Camillo Boito) il progetto dell'affermato architetto Giuseppe Sommaruga. La realizzazione dell'edificio si protrae fino al 1915. Pirovano affid\u00f2 l'ornato ad Ernesto Bazzarro, tra i pi\u00f9 noti decoratori milanesi, ma lo stile Liberty di questi venne presto considerato oltrepassato. \nUgualmente, nel caso del Cimitero monumentale di Mantova (1906), Pirovano dovette rivedere per due volte (nel 1915 e poi nel 1934) il progetto originale - gi\u00e0 vincitore del Premio Reale all\u2019esposizione del Sempione (Milano, 1906) - per via della mutata sensibilit\u00e0 artistica, che giocava a sfavore del gusto eclettico ed Art Nouveau.\nA fine carriera, Pirovano si specializza nell'architettura cimiteriale, lavorando ai cimiteri di Mortara e Cremona e a varie cappelle del cimitero di Bergamo. Sempre a Bergamo, Pirovano si occupa di portare a termine progetti di altri architetti: la casa del Popolo, il teatro Rubini (entrambi del 1906-07), la banca Piccolo Credito, l\u2019altare maggiore per la chiesa di Santa Maria delle Grazie (1907), il mercato ortofrutticolo, oggi parte della Biblioteca Tiraboschi (1910-1916) e la facciata del Palazzo Nuovo (Biblioteca Angelo Maj), del 1928, su piani di Vincenzo Scamozzi. Nel 1922 realizza gli spalti dell'Autodromo nazionale di Monza."}
{"id": "1371921", "revid": "767487", "url": "https://it.wikipedia.org/wiki?curid=1371921", "title": "Okrouhl\u00e1 (Boemia meridionale)", "text": "Okrouhl\u00e1 \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1371924", "revid": "1855488", "url": "https://it.wikipedia.org/wiki?curid=1371924", "title": "William Baldwin", "text": "Biografia.\nFiglio di Carol Newcomb e Alexander Rae Baldwin Jr., \u00e8 fratello dei noti attori Alec, Daniel e Stephen Baldwin, conosciuti come i fratelli Baldwin. Si laurea in scienze politiche alla Binghamton University, dove ha fatto parte del team di wrestling. Considerato il pi\u00f9 bello tra i suoi fratelli, ha iniziato a lavorare come modello, apparendo anche in alcune pubblicit\u00e0. Dopo aver frequentato corsi di teatro, debutta sul grande schermo nel 1989 in \"Linea mortale\" e \"Fuoco assassino\", venendo considerato un sex symbol anche grazie alle prestazioni ad alto contenuto erotico nei film \"Sliver\" con Sharon Stone e \"Facile preda\" con Cindy Crawford, bench\u00e9 ambedue i film non abbiano riscosso un particolare successo al botteghino.\nQuella che sembrava una carriera in ascesa si \u00e8 invece arenata verso la fine degli anni novanta, e negli anni seguenti Baldwin ha partecipato a molti film minori e per la televisione. Tornato alla ribalta nel 2005, lodato da pubblico e critica per la sua interpretazione nel film \"Il calamaro e la balena\", nel 2007 recita nel film \"Noise\" con Tim Robbins. Sempre nel 2007 fa parte del cast della serie televisiva \"Dirty Sexy Money\", mentre nel 2010 ha partecipato alla terza stagione di \"Gossip Girl\", nel ruolo del padre di Serena van der Woodsen.\nNel 2019 vince il premio come Miglior Attore al Vegas Movie Awards per la sua interpretazione nel Film Talk.\nVita privata.\nDal 1995 \u00e8 sposato con Chynna Phillips delle Wilson Phillips. La coppia ha tre figli, Jamison (nata nel 2000), Vance Alexander (nato nel 2001) e Brooke (nata nel 2004).\nDoppiatori italiani.\nNelle versioni in italiano delle opere in cui ha recitato, William Baldwin \u00e8 stato doppiato da:\nDa doppiatore \u00e8 sostituito da:"}
{"id": "1371927", "revid": "110157", "url": "https://it.wikipedia.org/wiki?curid=1371927", "title": "Arefu", "text": "Arefu \u00e8 un comune della Romania di 2.609 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 5 villaggi: Arefu, C\u0103p\u0103\u021b\u00e2nenii P\u0103m\u00e2nteni, C\u0103p\u0103\u021b\u00e2nenii Ungureni.\nNel territorio del comune \u00e8 ubicata una cittadella medievale, \"Cetatea Poenari\", che sarebbe stata fatta costruire da Vlad \u021aepe\u0219.\nIl comune \u00e8 attraversato dalla strada nazionale DN7C, detta anche \"Drumul Transf\u0103g\u0103r\u0103\u0219an\", che attraversa i Monti F\u0103g\u0103ra\u0219; si tratta di una delle strade pi\u00f9 interessanti dal punto di vista paesaggistico di tutto il Paese."}
{"id": "1371929", "revid": "767487", "url": "https://it.wikipedia.org/wiki?curid=1371929", "title": "Conflitto di classe (film)", "text": "Conflitto di classe (\"Class Action\") \u00e8 un film del 1991 diretto da Michael Apted. Nei ruoli principali Gene Hackman e Mary Elizabeth Mastrantonio; tra gli attori nei ruoli secondari ci sono Larry Fishburne, Colin Friels, Fred Dalton Thompson, e Donald Moffat. Il film \u00e8 stato nominato come competitor al 17\u00ba Festival cinematografico internazionale di Mosca 1991, premio vinto poi da un'altra pellicola.\nTrama.\nJedediah Ward e la figlia Maggie sono avvocati in due differenti studi legali a San Francisco. Si trovano entrambi impegnati in un caso riguardante una casa automobilistica americana (denunciata da un cliente di aver messo in commercio auto difettose), ma su versanti opposti: la figlia si occupa infatti della difesa, mentre il padre dell'accusa. Inizialmente ostile al padre ed in vantaggio in aula, Maggie, dopo aver scoperto che alcuni colleghi hanno cercato di occultare delle prove che danneggerebbero il loro cliente, decider\u00e0 di aiutarlo, fornendogli di nascosto alcune prove, perdendo cos\u00ec la causa ma riappacificandosi con lui."}
{"id": "1371930", "revid": "174925", "url": "https://it.wikipedia.org/wiki?curid=1371930", "title": "Fumarole nere", "text": ""}
{"id": "1371931", "revid": "110157", "url": "https://it.wikipedia.org/wiki?curid=1371931", "title": "Nisporeni", "text": "Nisporeni \u00e8 una citt\u00e0 della Moldavia capoluogo del distretto omonimo di 12.105 abitanti al censimento del 2004\n\u00c8 situata in una gola lungo il fiume N\u00e2rnova, affluente del Prut. Dista 70 km dalla capitale Chi\u0219in\u0103u e 12 km dalla frontiera con la Romania\nStoria.\nLa citt\u00e0 \u00e8 menzionata per la prima volta in un documento ufficiale nel 1618, un documento firmato da Ga\u0219par Graziani. Nel censimento del 1875 c'erano 3.532 abitanti, tra cui 1.840 uomini. L'economia si basava essenzialmente sulla coltivazione di uva e mele. \nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nCollegamenti esterni.\nSito ufficiale"}
{"id": "1371934", "revid": "1543377", "url": "https://it.wikipedia.org/wiki?curid=1371934", "title": "Sorgente idrotermale", "text": "Una sorgente idrotermale, bocca idrotermale o camino idrotermale, \u00e8 una frattura nella superficie di un terreno da cui fuoriesce acqua geotermicamente riscaldata. Le sorgenti idrotermali si trovano comunemente nei pressi di aree vulcanicamente attive, in zone in cui le placche tettoniche si stanno muovendo, nelle dorsali oceaniche e nei punti caldi.\nI camini idrotermali sono localmente molto comuni in quanto la Terra \u00e8 geologicamente attiva e ha una grande quantit\u00e0 d'acqua sulla superficie e nella sua crosta. Le zone pi\u00f9 comuni sono le sorgenti termali, le fumarole e i geyser. Il pi\u00f9 famoso sistema idrotermale \u00e8 probabilmente il \"Mammoth Hot Springs\" nel Parco nazionale di Yellowstone negli Stati Uniti. Sotto il mare, invece, i camini idrotermali possono formare i tipici \"black smoker\".\nA differenza della maggior parte delle profondit\u00e0 marine le zone attorno alle bocche idrotermali sottomarine sono biologicamente pi\u00f9 produttive, ospitando spesso comunit\u00e0 complesse alimentate dalle sostanze chimiche sparse nelle acque circostanti. Gli archaea chemiosintetici costituiscono la base della catena alimentare, fornendo poi supporto a diversi organismi, tra cui vermi tubo gigante, vongole, patelle e gamberetti.\nSi ritiene esistano camini idrotermali attivi sulla luna di Giove Europa e si \u00e8 ipotizzato che siano esistiti antichi camini idrotermali su Marte.\nEsplorazione.\nNel 1949 un esame delle acque profonde segnal\u00f2 una soluzione insolitamente calda nella parte centrale del Mar Rosso. In seguito uno studio negli anni sessanta conferm\u00f2 la presenza di acque calde salate, a circa 60 \u00b0C, associate a fanghi metalliferi. Le soluzioni calde venivano emanate da un rift attivo sommerso. Il carattere fortemente salino dell'acqua non era ospitale per gli organismi marini viventi comunemente presenti in mare. Le salamoie calde e i fanghi associati sono attualmente sotto analisi come una possibile fonte di metalli estraibili.\nL'ecosistema chemiosintetico circostante i camini idrotermali sottomarini venne scoperto lungo il rift delle Gal\u00e1pagos, sulla dorsale del Pacifico orientale, da un gruppo di geologi marini guidati da Jack Corliss della Oregon State University nel 1977. In quello stesso anno lo scienziato Peter Lonsdale pubblic\u00f2 il primo documento scientifico sulla vita delle bocche idrotermali. Nel 1979 i biologi ritornarono al rift e usarono \"DSV Alvin\", un sommergibile di ricerca del Woods Hole Oceanographic Institution per vedere coi propri occhi la comunit\u00e0 sulla bocca idrotermale.\nNel 2005 la Neptune Resources NL, una societ\u00e0 di prospezioni minerarie, ha richiesto e ha ottenuto 35.000 km\u00b2 di diritti di prospezione sull'arco delle Kermadec nella zona economica esclusiva della Nuova Zelanda, per esplorare i fondali marini alla ricerca di depositi massivi di solfuro, una potenziale fonte di nuovi solfuri piombo-zinco-rame formati da campi idrotermali.\nLa scoperta di una bocca nell'Oceano Pacifico al largo della Costa Rica, chiamata \"Medusa hydrothermal vent field\" (dal nome della gorgone Medusa della mitologia greca), \u00e8 stata annunciata nel mese di aprile 2007.\nPropriet\u00e0 fisiche.\nLe sorgenti idrotermali in genere si formano nelle profondit\u00e0 dell'oceano lungo le dorsali medio-oceaniche come la dorsale del Pacifico orientale e la dorsale Medio Atlantica. Questi sono i luoghi in cui due placche tettoniche divergono e si forma la nuova crosta terrestre.\nL'acqua che esce dai camini idrotermali consiste principalmente di acqua di mare condotta nel sistema idrotermale attraverso fratture e sedimenti porosi degli strati vulcanici e di acqua magmatica rilasciata dal magma in risalita.\nNei complessi idrotermali terrestri la maggior parte delle acque che circola all'interno delle fumarole e nei geyser consiste in acque meteoriche assieme ad acque sotterranee, filtrate nel sistema termale dalla superficie, ma contiene anche una parte di acque metamorfiche, salamoie sedimentarie e acque magmatiche rilasciate dal magma. La percentuale varia da un luogo all'altro.\nL'acqua esce da una bocca idrotermale a temperature fino a 400\u00a0\u00b0C, rispetto ai 2\u00a0\u00b0C tipici dell'acqua delle profondit\u00e0 oceaniche. L'alta pressione di queste profondit\u00e0 espande significativamente il delta termico nel quale l'acqua rimane liquida, e quindi l'acqua non bolle. L'acqua ad una profondit\u00e0 di 3000 metri e ad una temperatura di 407\u00a0\u00b0C diventa un fluido supercritico. Inoltre l'aumento di salinit\u00e0 spinge l'acqua pi\u00f9 vicina al suo punto critico.\nAlcuni camini idrotermali formano strutture a forma di camino pressoch\u00e9 cilindrico. Questi sono composti da minerali dissolti nel fluido della sorgente. Quando l'acqua super riscaldata entra in contatto con l'acqua circostante a temperatura vicina al congelamento i minerali precipitano a formare particelle che si posano sulla sommit\u00e0 del camino. Alcune di queste strutture possono raggiungere altezze di 60 metri. Un esempio di questi camini era \"Godzilla\", una struttura nell'Oceano Pacifico che crebbe fino a 40 metri di altezza prima di crollare.\nLa fase iniziale di un camino idrotermale inizia con la deposizione di anidrite. Solfuri di rame, ferro e zinco precipitano in seguito nelle crepe del camino, rendendolo meno poroso man mano che passa il tempo. Il camino cresce poi anche di 30 centimetri al giorno.\nLe strutture a camino che emettono una nube di materiale nero sono chiamati \"black smokers\", o fumarole nere, dal colore dei fluidi emessi. I \"black smokers\" emettono tipicamente particelle con un alto tasso di zolfo o di solfuri. Le fumarole bianche, o \"white smokers\" si riferiscono a camini che emettono minerali pi\u00f9 chiari, quali quelli contenenti bario, calcio e silicio. Queste bocche tendono anche ad emettere fluidi a temperature pi\u00f9 basse.\nNell'aprile del 2007 l'esplorazione dei camini al largo delle isole Figi rivel\u00f2 che sono una fonte significativa di ferro.\nComunit\u00e0 biologiche.\nLa vita \u00e8 stata tradizionalmente vista come sostentata dall'energia proveniente dal Sole, ma gli organismi delle profondit\u00e0 marine non hanno accesso a questa e devono cos\u00ec dipendere da nutrienti presenti nei depositi chimici e nei fluidi idrotermali in cui vivono. In precedenza i biologi marini diedero per scontato che questi organismi dipendevano da una \"pioggia\" di detriti dai livelli superiori del mare, come fanno gli organismi delle acque profonde. Questa soluzione li lascerebbe per\u00f2 dipendenti delle piante e quindi dal sole. Alcuni organismi idrotermali utilizzano questa \"pioggia\", ma con solamente un sistema simile le forme di vita sarebbero molto rade. Rispetto al fondale marino circostante, tuttavia, le zone attorno alle bocche idrotermali hanno una densit\u00e0 di organismi da 10.000 a 100.000 volte maggiore.\nLe comunit\u00e0 delle bocche idrotermali sono in grado di sostenere una quantit\u00e0 simile di vita in quanto gli organismi delle sorgenti dipendono da batteri chemiosintetici per l'alimentazione. L'acqua che esce dai camini \u00e8 ricca di sali minerali disciolti e supporta una vasta popolazione di batteri chemioautotrofi. Questi batteri usano composti di zolfo, in particolare il solfuro di idrogeno, un prodotto chimico altamente tossico per gli organismi conosciuti, per la produzione di materiale organico attraverso il processo di chemiosintesi.\nL'ecosistema cos\u00ec formato \u00e8 legato all'esistenza degli sfiati idrotermali come fonte primaria di energia, differenziandosi cos\u00ec dalla maggior parte degli ecosistemi della superficie terrestre, basati sull'energia solare. Tuttavia, sebbene si dica che queste comunit\u00e0 esistono indipendentemente del sole, alcuni organismi sono in realt\u00e0 dipendenti dall'ossigeno prodotto dagli organismi fotosintetici. Altri invece sono anaerobici, come negli stadi pi\u00f9 remoti della vita.\nI batteri chemiosintetici si sviluppano in un fitto substrato che attrae organismi come anfipodi e copepodi, che si insediano direttamente sui batteri. Gli organismi pi\u00f9 grandi, quali lumache, gamberetti, granchi, vermi tubo, pesci e polpi formano una catena alimentare di rapporti predatore-preda attorno ai primi. Le principali famiglie di organismi trovati attorno agli sfiati sono anellidi, vermi tubo, gasteropodi e crostacei, con grandi bivalvi, vermi tubo e gamberetti ciechi che costituiscono la maggior parte degli organismi non-microbici.\nI vermi tubo sono una parte importante della comunit\u00e0 attorno alle bocche idrotermali. I vermi tubo, come i parassiti, assorbono i nutrienti direttamente nei loro tessuti. Questo perch\u00e9 i vermi non hanno n\u00e9 bocca n\u00e9 un tubo digerente, cos\u00ec i batteri vivono al loro interno: vi sono circa 285 miliardi di batteri per grammo di tessuto. I vermi tubo hanno branchie rossastre che contengono emoglobina. L'emoglobina combina l'idrogeno solforato e lo trasferisce ai batteri che vivono all'interno del tubo. In cambio, i batteri forniscono nutrimento al verme producendo composti di carbonio. Le due specie che vivono sugli sfiati sono i \"Tevnia jerichonana\" e i \"Riftia pachyptila\". Una delle comunit\u00e0 scoperte, soprannominata poi \"Eel City\" (\"Citt\u00e0 delle Anguille\"), consiste prevalentemente di anguilliformi; anche se questi non sono rare, come accennato in precedenza in genere sono gli invertebrati a dominare i camini idrotermali. La \"Eel City\" si trova vicino al cono vulcanico Nafanua, nelle Samoa Americane.\nAltri esempi di fauna unica che abita questo ecosistema sono la \"Crysomallon squamiferum\", una specie di lumaca \"corazzata\" con scaglie composte da ferro e materiali organici e l\"'Alvinella pompejana\", in grado di resistere a temperature fino a 80\u00a0\u00b0C.\nSono state scoperte pi\u00f9 di 300 specie diverse sui camini idrotermali, molte di queste sono \"sorelle\" di altre specie che si trovano in aree geograficamente separate. \u00c8 stato ipotizzato che in precedenza la placca nord-americana passava sopra la dorsale medio-oceanica, e vi fosse una sola zona biogeografica idrotermale nel Pacifico orientale. La successiva barriera diede inizio alla diversificazione evolutiva delle specie in luoghi diversi. Gli esempi di evoluzione convergente visti sui distinti camini idrotermali \u00e8 considerata un sostegno importante per la teoria della selezione naturale e dell'evoluzione nel suo complesso.\nTeorie biologiche.\nSebbene la scoperta delle sorgenti idrotermali sia relativamente recente, l'importanza di questa ha fornito spunto e supportato svariate nuove teorie biologiche e bio-atmosferiche.\nLa calda biosfera profonda.\nAll'inizio del 1992 nella sua pubblicazione \"The Deep Hot Biosphere\" Thomas Gold fa riferimento alle \"bocche oceaniche\" a sostegno della sua teoria che i livelli pi\u00f9 bassi della terra siano ricchi di vita biologica, che trova il suo cammino verso la superficie. La teoria di Gold per\u00f2 and\u00f2 anche al di l\u00e0 dei camini idrotermali e propose l'origine abiotica del petrolio (cio\u00e8 che il petrolio non sia solo di origine fossile, bens\u00ec anche prodotto nel profondo della terra), come ulteriormente argomentato nel libro \"The Deep Hot Biosphere\". Questa ipotesi \u00e8 stata respinta dai geologi petroliferi che sostengono che, anche se si verificasse, la quantit\u00e0 di prodotti petrolchimici prodotti in questo modo \u00e8 trascurabile.\nIn seguito, nel numero di febbraio 2008 di Science, venne pubblicato un articolo sulla \"produzione abiotica di idrocarburi\" utilizzando dati provenienti da esperimenti sulla \"Lost City\" per mostrare come la sintesi abiotica degli idrocarburi in natura si possa verificare in presenza di rocce ultramafiche, acqua e moderate quantit\u00e0 di calore.\nOrigine idrotermale della vita.\nG\u00fcnter W\u00e4chtersh\u00e4user propose la teoria del mondo a ferro-zolfo e sugger\u00ec che la vita potrebbe aver avuto origine sulle sorgenti idrotermali.\n\u00c8 stato proposto che la sintesi degli amminoacidi abbia potuto verificarsi in profondit\u00e0 nella crosta terrestre e che questi aminoacidi, in seguito, siano stati messi in circolo assieme ai fluidi idrotermali in acque pi\u00f9 fresche. Qui le temperature pi\u00f9 basse e la presenza di minerali argillosi avrebbero poi favorito la formazione di peptidi e protocellule. Si tratta di un'ipotesi interessante per l'abbondanza di CH4 e NH3 presenti nelle regioni idrotermali, una condizione che non era fornita dall'atmosfera primitiva della Terra. Un grosso limite di questa ipotesi \u00e8 la mancanza di stabilit\u00e0 delle molecole organiche ad alte temperature, ma alcuni hanno suggerito che la vita avrebbe avuto origine al di fuori delle zone con la temperatura pi\u00f9 alta. Ci sono infatti numerose specie di estremofili e di altri organismi che attualmente vivono nelle immediate vicinanze delle bocche, il che suggerisce che questo possa essere uno scenario possibile.\nSfruttamento economico.\nIn passato sono stati fatti tentativi per sfruttare i depositi minerali dal fondo marino. Negli anni sessanta e settanta vi sono state grandi opere e spese per il recupero dei noduli di manganese dalle piane abissali con vari gradi di successo. Questi confermano che il recupero di minerali dal fondo marino sia possibile, e lo sia stato per qualche tempo. \u00c8 interessante notare che l'estrazione di noduli di manganese serv\u00ec come attivit\u00e0 di copertura per l'elaborato tentativo di recupero, da parte della CIA, del sottomarino sovietico K-129 utilizzando la \"USNS Glomar Explorer\", una nave costruita per questo compito da Howard Hughes. L'operazione era nota come \" Project Jennifer\" o \"Project Azorian\", e l'attivit\u00e0 di copertura serv\u00ec a spingere altre compagnie a tentare l'estrazione dal fondale.\nLe prime licenze (o concessioni) di trivellazione vennero depositate nel 2008 per una zona conosciuta come \"Rumble II West Seamount\", che non era stata scoperta fino all'agosto 2007, da parte del gruppo \"Neptune minerals\", una delle prime societ\u00e0 costituite per sfruttare le ricchezze minerarie sommerse e, in particolare, i depositi massivi sommersi. La stessa societ\u00e0 aveva gi\u00e0 acquisito nel 2008 licenze per l'esplorazione di una zona marina di pi\u00f9 di 278.000 km\u00b2 nelle acque territoriali della Nuova Zelanda, Papua Nuova Guinea, Micronesia e Vanuatu, con nuove richieste per la ricerca di altri 436.000\u00a0km\u00b2 nelle acque territoriali della Nuova Zelanda, Giappone, Marianne settentrionali, isole Palau e Italia.\nConseguenze ambientali.\nIl direttore del gruppo \"Neptune minerals\" Simon McDonald ha riconosciuto nel 2008 che tali attivit\u00e0 presentano problematiche ambientali, ma che il suo gruppo si \u00e8 impegnato a lavorare in uno spirito di buona gestione dell'ambiente marino e di comunicazione trasparente con tutte le parti interessate. I biologi marini hanno comunque timore di gravi ripercussioni sulla fragile biodiversit\u00e0 concentrata attorno a queste aree e spesso caratterizzata da specie con una crescita molto lenta o tarda maturit\u00e0 sessuale.\nLo sfruttamento minerario del fondo marino ha impatti ambientali sulle specie delle bocche idrotermali: le branchie degli organismi possono risentire delle polveri d'estrazione, le bocche possono collassare o riaprirsi, pu\u00f2 essere rilasciato idrato di metano-I o possono anche verificarsi frane oceaniche."}
{"id": "1371936", "revid": "125811282", "url": "https://it.wikipedia.org/wiki?curid=1371936", "title": "Partito Socialista Italiano (2007)", "text": "Il Partito Socialista Italiano (PSI) \u00e8 un partito politico italiano di ispirazione riformista fondato nel 2007, in continuit\u00e0 con l'omonima formazione sciolta nel 1994.\nInizialmente lanciato il 5 ottobre 2007 con il nome di Partito Socialista, il congresso fondativo si \u00e8 svolto dal 4 al 6 luglio 2008.\nIl 7 ottobre 2009 \u00e8 stata assunta l'attuale denominazione.\nA livello internazionale aderisce all'Internazionale Socialista e al Partito del Socialismo Europeo.\nStoria.\nIl processo costitutivo.\nGli incontri di Pietrasanta e Bertinoro.\nUn primo input arriva il 30 ottobre 2006 da Pietrasanta, dove si svolge un'assemblea dei movimenti di area socialista, liberale e laica promossa dal \"Circolo Rosselli\" (: Alessandro Tosi) e da \"Domani Socialista\", con l'intento di promuovere la costruzione di un fiero Partito del Socialismo Italiano.\nIl 3 e il 4 marzo 2007 nella rocca di Bertinoro, sollecitato da Lanfranco Turci e Rino Formica, si riunisce il mondo \u00ab\"laico, liberale e socialista\"\u00bb per uscire dalla situazione di stallo della Rosa nel Pugno e ricomporre finalmente la diaspora. In quest'occasione Turci e Formica lanciano l'idea di una costituente.\nGli scenari successivi.\nDal V Congresso dei Socialisti Democratici Italiani, convocato in forma straordinaria ad aprile 2007, emerge inoltre una posizione totalmente diversa rispetto all'invito di aderire al Partito Democratico, considerato un \u00abcompromesso storico bonsai\u00bb, un accordo tra i Democratici di Sinistra, di cultura post-comunista, e La Margherita, \u00abun partito cattolico diretto verso lidi confessionali\u00bb.\nRagion per cui, nonostante le pressanti richiese giunte da Romano Prodi di aderire al progetto del Partito Democratico, Boselli dichiara aperta la \u00abCostituente Socialista\u00bb, fissando un appuntamento all'autunno 2007 per realizzarne la fase conclusiva. In quell'occasione egli afferm\u00f2:\nAll'assise sono presenti Fabio Mussi e Gavino Angius, potenzialmente interessati al progetto.\nIl 23 maggio 2007, Ottaviano Del Turco, gi\u00e0 ministro ed europarlamentare dello SDI, presidente in carica della Regione Abruzzo, che si era espresso favorevolmente all'adesione dello SDI al Partito Democratico, prendendo atto delle conclusioni del congresso nazionale, formalizza l'abbandono del partito per aderire al comitato promotore del nascente PD.\nLe vicende del Nuovo PSI e la scissione.\nIl Congresso del Nuovo PSI \u00e8 convocato dal Consiglio Nazionale per il 23 e 24 giugno 2007 (al termine di una riunione burrascosa e piena di scontri).\nIl 26 maggio Gianni De Michelis riconvoca il Consiglio Nazionale, convinto da un ricorso di alcuni membri della direzione, secondo i quali il termine per la presentazione delle mozioni sarebbe stato fissato illegittimamente. De Michelis, accogliendo il ricorso, stabilisce dunque una nuova data: il 7 e 8 luglio.\nL'area riconducibile a Stefano Caldoro decide di proseguire nello svolgimento del congresso del 23-24 giugno all'Hotel Midas di Roma, come inizialmente prefissato, al termine del quale lo stesso Caldoro sar\u00e0 eletto segretario del Nuovo PSI, manifestando la netta vicinanza politica e ideologica con la Casa delle Libert\u00e0 e il centrodestra italiano.\nDue settimane pi\u00f9 tardi \u2013 come deciso \u2013 si svolge il congresso della componente di De Michelis che approva la sua mozione con la quale aderisce alla \u00abCostituente Socialista\u00bb proposta da Boselli, abbandonando cos\u00ec la Casa delle Libert\u00e0.\nQuesto congresso elegge segretario nazionale Mauro Del Bue, mentre De Michelis viene proclamato presidente.\nTali posizioni vengono condivise dall'europarlamentare Alessandro Battilocchio e dagli altri rappresentanti del Partito Socialista Europeo.\nIl 7 e 8 luglio si svolge a Chianciano la cosiddetta \u00abBertinoro 2\u00bb che vede \u2013 come per il primo convegno \u2013 a partecipazione di tutti i rappresentanti dei partiti e dei movimenti interessati al progetto, che ratifica la conclusione del primo passo verso la costruzione di una nuova forza politica \u00ablaica, liberale e socialista\u00bb, cos\u00ec come si era deciso a Bertinoro.\nIl cammino della \"Costituente socialista\".\nIl 14 luglio (anniversario della presa della Bastiglia e della fondazione della Seconda Internazionale) del 2007, all\"'Auditorium del Massimo\" a Roma, si aprono i lavori della Costituente socialista con l'obiettivo di ricreare in Italia una forza unitaria \"socialista\" che coinvolga tutte le personalit\u00e0 laiche, socialiste e riformiste, oltre a ricomporre la diaspora causata dallo scioglimento del Partito Socialista Italiano nel 1994.\nLa manifestazione vede la partecipazione di una numerosa platea di vecchi e nuovi \"compagni\" ed \u00e8 introdotta dall'intervento della presidente dell'Internazionale Socialista-Donne, Pia Locatelli.\nA conclusione della giornata si ha la firma simbolica da parte di tutti gli intervenuti di una \"dichiarazione di intenti\", illustrata dai rappresentanti delle federazioni giovanili dei partiti aderenti.\nGavino Angius, in una lettera in occasione della Costituente Socialista, scrive:\nIl 31 agosto \"l'Unit\u00e0\" e \"Il Riformista\" pubblicano un appello, \"Per un partito del socialismo europeo in Italia\", firmato da Enrico Boselli, nonch\u00e9 da Gavino Angius e Valdo Spini, i quali ultimi, formalmente, abbandonano Sinistra Democratica per aderire alla Costituente.\nIl 5 e 6 ottobre si svolge a Roma la conferenza programmatica dal titolo (ironicamente riferito alle vicende del Partito Democratico) \"Le primarie delle idee\".\nAl progetto, promosso dai Socialisti Democratici Italiani di Enrico Boselli, aderiscono I Socialisti Italiani di Bobo Craxi, la componente del Nuovo PSI facente capo a Gianni De Michelis e Mauro Del Bue, l'associazione \"Democrazia e Socialismo\" di Gavino Angius e Valdo Spini, alcuni fuoriusciti da Sinistra Democratica, l'associazione \"Socialismo \u00e8 Libert\u00e0\" di Rino Formica, l\"'Associazione Nazionale per la Rosa nel Pugno\" guidata da Lanfranco Turci, la \"Costituente Laica Liberal-Socialista\", alcuni dissidenti di altri partiti, come la ex DL Cinzia Dato e l'ex DS Roberto Barbieri.\nAlla conferenza partecipano anche personalit\u00e0 del mondo accademico, tra cui Luciano Pellicani e Pietro Ichino.\nVi sono anche rappresentanti del mondo sindacale (su tutti il segretario della UIL Luigi Angeletti), il presidente del Partito del Socialismo Europeo, Poul Rasmussen e compiaciute delegazioni del Partito Socialdemocratico di Germania e del PSOE.\nL'intento di tutti i partecipanti \u00e8 quello di ricomporre la diaspora socialista, conseguenza dello scioglimento del PSI storico, per dotare l'Italia di un partito della sinistra riformista che abbia nel socialismo europeo il proprio riferimento e che faccia vivere i principi del socialismo democratico liberale, realizzando una politica di allargamento dei diritti civili e sociali.\nIn questa occasione vengono indicate tre personalit\u00e0 del passato come riferimento per i programmi del nuovo partito: Marco Biagi, Loris Fortuna e Giuseppe Di Vittorio.\nIl 24 luglio 2007 si riunisce per la prima volta il comitato promotore il quale, integrato dalle adesioni successive, \u00e8 composto da: Gavino Angius, Roberto Barbieri, Enrico Boselli, Bobo Craxi, Cinzia Dato, Mauro Del Bue, Gianni De Michelis, Rino Formica, Franco Grillini, Ugo Intini, Pia Locatelli, Alberto Nigra, Gianfranco Schietroma, Valdo Spini, Lanfranco Turci, Roberto Villetti, Saverio Zavettieri.\nIl comitato promotore \u00e8 affiancato da un comitato organizzatore, composto da: Rapisardo Antinucci, Alberto Nigra, Franco Benaglia, Antonio Demitry, Rosario De Maio, Antonio Perini e Massimo Perna. A quest'ultimo viene affidato il compito di coordinare il lavoro operativo per condurre la costituente al congresso fondativo.\nCon l'adesione al progetto dei \"fuoriusciti\" da Sinistra Democratica \u00e8 garantita la presenza socialista anche al Senato come componente del Gruppo misto.\nAlla Camera, dal 18 dicembre 2007, il gruppo della Rosa nel Pugno cambia nome in \"Socialisti e Radicali-RnP\", al fine di consentire l'ingresso dei deputati non eletti nella lista radical-socialista\nLe elezioni politiche del 2008.\nIl processo costituente subisce una brusca frenata a causa dell'anticipato appuntamento elettorale: la caduta del governo Prodi provoca uno sconvolgimento nel sistema italiano che porta tutte le forze politiche a rivedere le proprie alleanze. In quest'ottica il Partito Socialista cerca un dialogo con il Partito Democratico, rivendicando nel contempo la propria autonomia.\nIn seguito \u2013 a causa del rifiuto di apparentamento da parte del PD di Walter Veltroni (concesso invece alla sola lista di \"Italia dei Valori\" di Antonio Di Pietro) \u2013 Boselli annuncia la corsa solitaria dei socialisti, da soli e al di fuori di ogni coalizione.\nIl programma.\nL'8 marzo, constatata l'impossibilit\u00e0 di allearsi col PD, viene resa ufficiale l'intenzione dei socialisti di correre da soli con un proprio candidato premier e con un proprio programma (dal titolo \"Per un'Italia laica, civile e moderna\") presentato lo stesso giorno in una manifestazione a Roma alla quale partecipa, con un video, George Papandreou, che annuncia l'appoggio al partito da parte dell'Internazionale Socialista, di cui \u00e8 presidente.\nProprio i riferimenti internazionali rappresentano uno dei punti maggiori della propaganda elettorale, con particolare attenzione alla situazione spagnola e alla forte affermazione di Zapatero.\nLa proposta programmatica pone innanzitutto l'accento sulle tragedie delle \"morti bianche\"; a tal proposito si auspica l'istituzione di un fondo speciale per le famiglie dei caduti sul lavoro.\nAltri punti riguardano: la necessit\u00e0 di un aumento della spesa pubblica e privata sulla ricerca, le liberalizzazioni da attuare (a partire dalle assicurazioni), la difesa della scuola pubblica, l'introduzione del reddito minimo garantito, l'unit\u00e0 politica dell'Europa sulla base del federalismo democratico e del principio di sussidiariet\u00e0, il rifiuto di pericolose forme di discriminazione.\nSulla laicit\u00e0 e i diritti civili, invece, \u00e8 stato presentato agli elettori un \"Patto laico\" con cui il Partito Socialista si impegna a promuovere il divorzio breve, le unioni civili, la difesa della legge 194 sull'aborto, l'introduzione legale della \"pillola del giorno dopo\" e di altri anticoncezionali, una legge su procreazione assistita e una sul testamento biologico, ribadendo il diritto di ogni essere umano a decidere della propria vita..\nLa questione ambientale, invece, \u00e8 trattata dal \"Manifesto eco-socialista\" costituito di 10 punti su clima, energia, rifiuti e inquinamento. All'interno di tale documento \u00e8 presentata la tutela dell'ambiente come \u00abl'aspetto fondamentale per uno sviluppo sostenibile\u00bb, e si propongono investimenti su fonti di energia alternative (fotovoltaico ed eolico) e su modelli di autoproduzione energetica.\nLa campagna elettorale.\nIl Partito Socialista comincia fin dai primi giorni una propaganda di forte impatto attraverso il portale internet \"siamoincazzati.com\" e con una serie di manifesti aventi come oggetto alcuni dei temi principali del programma socialista (difesa dei lavoratori, lotta al precariato, diritti civili, condizione delle donne e dei pensionati).\nIl taglio \"aggressivo\" e deciso viene confermato nelle fasi successive della campagna elettorale nella quale sono sottolineati gli aspetti principali del programma. Su laicit\u00e0 e diritti civili, ad esempio, \u00e8 proposta a Roma la candidatura a sindaco di Franco Grillini, appoggiata dall'Arcigay e contrapposta sul piano programmatico a quella \u00abtroppo confessionale\u00bb di Francesco Rutelli.\nUna delle costanti del periodo elettorale \u00e8 la protesta contro i mezzi di informazione, rei di aver oscurato il Partito Socialista in favore del \"duopolio\" PD-PdL, culminata nel clamoroso abbandono da parte di Boselli della trasmissione Porta a porta e in una successiva protesta davanti alla sede della RAI.\nUn'altra scelta che suscita molto scalpore e reazioni contrastanti \u00e8 la messa in onda di uno spot televisivo con oggetto la figura di Ges\u00f9, \u00abdefinito il primo socialista della storia\u00bb.\nIl 26 marzo Enrico Boselli comincia da Porta Pia il \"tour\" in giro per l'Italia con un TIR su cui campeggia lo slogan \u00abCorre il vento socialista\u00bb.\nL'insuccesso elettorale e le dimissioni di Boselli.\nAlle elezioni politiche italiane del 2008, il Partito Socialista ottiene lo 0,98% alla Camera e lo 0,87% al Senato. Non \u00e8 eletto alcun parlamentare presentatosi nelle liste del partito. Il PSI ha per\u00f2 appoggiato quattro candidati di centrosinistra nei collegi senatoriali del Trentino-Alto Adige, due di questi candidati sono stati eletti, uno del PD e uno della S\u00fcdtiroler Volkspartei.\nA seguito della d\u00e9b\u00e2cle elettorale Enrico Boselli presenta le sue dimissioni dalla guida del partito e viene annunciata la convocazione del congresso di fondazione per i giorni 4-5-6 luglio 2008.\nIl primo congresso (2008).\nLe tre mozioni da discutere.\nEsse propongono linee diverse:\nLa votazione finale: Nencini segretario.\nI lavori si aprono con delle parentesi di storia e attualit\u00e0 attraverso dei video e delle relazioni sulla Primavera di Praga, sulla pena di morte e sulla situazione del Tibet, a cui segue la presentazione delle mozioni.\nIl secondo giorno \u00e8 quello del dibattito congressuale e degli interventi di delegati e rappresentanti degli altri partiti. Particolare attenzione \u00e8 data all'intervento di Walter Veltroni, leader del PD, che, pur accolto dalla platea con fischi e contestazioni, ha invitato a ricostruire il rapporto tra PSI e PD, basandosi sulla presunta base comune del riformismo di centrosinistra.\nIl 5 luglio 2008, dopo che i firmatari della prima mozione assicurarono la confluenza dei voti dei propri delegati in favore della terza mozione e a seguito del ritiro della candidatura di Pia Locatelli, il partito approva un documento politico unitario e vota all'unanimit\u00e0 l'elezione a segretario nazionale di Riccardo Nencini.\nIl PS di Nencini.\nSu \"l'Unit\u00e0\" del 29 settembre 2008 Gavino Angius annuncia il suo avvicinamento al Partito Democratico e la conseguente uscita dal Partito Socialista, ritenuto un \u00abprogetto fallito\u00bb. Insieme con lui decide l'uscita dal PS l'intero gruppo di \"Democrazia e Socialismo\", associazione composta prevalentemente dai sostenitori della terza mozione dell', fra cui Franco Grillini, Accursio Montalbano e Alberto Nigra.\nNell'ottobre 2008 riprende l'azione di protesta contro l'oscuramento del partito sulle reti RAI: il 3 ottobre il segretario Nencini incomincia uno sciopero della fame e il 9 ottobre viene ricevuto dal presidente della Repubblica Giorgio Napolitano.\nIl 25 ottobre 2008 il Partito Socialista scende in piazza nella manifestazione promossa dal Partito Democratico segnando una distensione nei rapporti col PD dopo la rottura delle ultime elezioni politiche.\nLe elezioni europee del 2009: \u00abSinistra e Libert\u00e0\u00bb.\nIl PS torna a criticare i Democratici per l'approvazione da parte del PD, d'accordo col PdL, di una nuova legge elettorale per le europee con sbarramento al 4%. A seguito di ci\u00f2 e in vista delle elezioni europee del 2009 il Partito Socialista stringe un'alleanza con Sinistra Democratica, il Movimento per la Sinistra, i Verdi e Unire la Sinistra, per costituire una lista comune chiamata Sinistra e Libert\u00e0 (SL), \u00ablaica e di sinistra\u00bb, che nelle intenzioni del PS doveva essere aperta anche ai Radicali, e che viene presentata il 16 marzo.\nNelle elezioni del 6 e 7 giugno 2009, i 15 candidati del PSI in Sinistra e Libert\u00e0 raccolgono complessivamente 127\u00a0435 preferenze: il pi\u00f9 votato risulta essere Marco Di Lello con 42\u00a0480 preferenze.\nLa lista nel suo complesso, pur raggiungendo il 3,13% dei voti, non riesce a eleggere alcun parlamentare europeo.\nLa scissione di Craxi e la fine dell'alleanza con \u00abSinistra e Libert\u00e0\u00bb.\nDopo mesi di disagio, l'11 settembre 2009 Bobo Craxi e altri annunciano per il successivo 10 ottobre una \u00abconvention nazionale dei socialisti autonomisti\u00bb, cio\u00e8 di quei socialisti contrari alla confluenza in Sinistra e Libert\u00e0. Dalla convention nascono i Socialisti Uniti - PSI.\nIl 14 novembre 2009 il segretario Nencini annuncia che la coalizione con i partiti di Sinistra e Libert\u00e0 \u00e8 conclusa.\nRitorno al \u00abPartito Socialista Italiano\u00bb e ricomposizione della scissione di Craxi.\nNello stesso anno il partito decise di assumere nuovamente, su proposta di Nencini, il nome di Partito Socialista Italiano.\nA febbraio 2010 pare ricomposta la divisione con la componente di Bobo Craxi: il partito annuncia infatti che l'ex sottosegretario agli Esteri resta nel PSI avendo rinnovato la tessera.\nLe elezioni regionali del 2010.\nIn occasione delle elezioni regionali del 2010 il PSI appoggia ovunque i candidati del centro-sinistra, presentandosi con il proprio simbolo in Lombardia, nel Lazio e in Basilicata e giungendo nelle altre regioni ad accordi elettorali con altri partiti. In particolare: in Puglia, Veneto, Campania e Calabria si presenta con Sinistra Ecologia Libert\u00e0 (in Puglia nella lista di SEL e nelle altre Regioni lista comune SEL-PSI); in Toscana e in Emilia-Romagna esprime propri candidati all'interno del Partito Democratico; in Piemonte promuove una lista comune con i Socialisti Uniti - PSI; nelle Marche e in Umbria si federa con alcuni movimenti minori.\nAlla fine il partito elegge 14 consiglieri regionali, raccogliendo il pi\u00f9 elevato numero di eletti tra i partiti cosiddetti \u00abminori\u00bb e classificandosi terzo nel centro-sinistra dopo il PD e l'IdV.\nLa met\u00e0 dei suoi consiglieri regionali, per\u00f2, vengono eletti nelle liste di SEL, e aderiscono ai suoi gruppi consiliari.\nIl secondo congresso (2010).\nIl secondo congresso nazionale del PSI si tiene a Perugia dal 9 all'11 luglio 2010.\nTra gli invitati figurano: Pier Luigi Bersani (segretario nazionale del PD), Pier Ferdinando Casini (leader dell'UDC), Francesco Rutelli (Alleanza per l'Italia), Angelo Bonelli (Federazione dei Verdi), Mario Staderini (segretario nazionale dei Radicali Italiani), Paolo Ferrero (Rifondazione Comunista), Maurizio Sacconi (Ministro del Lavoro), Guglielmo Epifani (CGIL) e Carmelo Barbagallo (UIL).\nIl 10 luglio Nencini \u00e8 riconfermato segretario a larga maggioranza, con 11 voti contrari e 4 astenuti su 649.\nIl 28 gennaio 2011, in occasione del congresso regionale del PSI della Puglia, Onofrio Introna (consigliere regionale del PSI e presidente del consiglio regionale pugliese) dichiara che non intende rinnovare la tessera del partito per il 2011.\nNell'aprile 2011 il consiglio nazionale del PSI, riunito a Reggio Emilia, decide di inserire il tricolore nel simbolo del partito, in onore del 150\u00ba anniversario dell'Unit\u00e0 d'Italia.\nIl 28 luglio 2011, dopo una lunga militanza in Forza Italia, aderisce al movimento l'ex ministro della Famiglia del Governo Berlusconi I ed ex sottosegretario alla Salute nei governi Berlusconi II e III Antonio Guidi.\nNel 2011 il senatore Carlo Vizzini, gi\u00e0 segretario del Partito Socialista Democratico Italiano e Presidente della Commissione Affari Costituzionali del Senato, lascia Il Popolo della Libert\u00e0 e aderisce al PSI, che torna cos\u00ec ad avere una rappresentanza parlamentare dopo tre anni.\nAlle elezioni regionali in Molise del 2011 il partito elegge un consigliere regionale, all'interno della coalizione di centrosinistra.\nL'alleanza \"Italia. Bene Comune\" con Bersani e Vendola per le elezioni politiche del 2013.\nIl partito riacquista visibilit\u00e0 nell'ottobre 2012, quando il Segretario Nencini firma, insieme con Pier Luigi Bersani e Nichi Vendola, la \"Carta d'Intenti\" in vista delle elezioni politiche del 2013, dando vita alla coalizione di centrosinistra detta Italia. Bene Comune.\nIn occasione delle elezioni primarie di coalizione il PSI sostiene la candidatura di Pier Luigi Bersani, sia al primo sia al secondo turno; Bersani risulta vittorioso e diventa quindi il candidato presidente del consiglio della coalizione.\nAlle elezioni politiche del 2013 per il centro-sinistra si presentano tre liste, quella del Partito Democratico, di Sinistra Ecologia Libert\u00e0 e del Centro Democratico, che sostengono Pier Luigi Bersani come futuro premier.\nIl PSI presenta propri candidati nelle liste del PD sia alla Camera sia al Senato, tranne che in Lazio, Campania e Calabria, dove le liste sono comuni solo per la Camera.\nIl partito ottiene l'elezione di quattro deputati (Raffaele Di Gioia, Marco Di Lello, Pia Locatelli e Oreste Pastorelli) e due senatori (Riccardo Nencini nelle Marche e Fausto Guilherme Longo nella circoscrizione America meridionale), tutti candidati nelle liste del PD.\nLa fiducia al governo Letta.\nAlla fine di aprile il partito accorda la fiducia al Governo Letta, a seguito del fallimento di Bersani di formare un governo.\nIn seguito il segretario Nencini precisa, in un'intervista all\"'Avanti!\", che:\nIn seguito alle dimissioni di Ignazio Marino del 22 maggio 2013, entra in Senato il socialista Enrico Buemi, che passa a far parte del Gruppo Per le Autonomie (SVP, UV, PATT, UPT) - PSI diventando cos\u00ec il terzo senatore socialista.\nNell'estate del 2013 il segretario Nencini invita i cittadini a firmare per i referendum proposti dal partito radicale, dichiarando: \u00abLa questione giustizia prescinde dal caso Berlusconi: riguarda un italiano su sei, perch\u00e9 ci sono 10 milioni di cause aperte, alcune risalenti anche al precedente millennio\u00bb.\nIl 12 settembre 2013 il partito organizza la sua festa nazionale a Grosseto, intitolata \u00abEuropei di lingua italiana\u00bb, alla quale sono invitati (tra gli altri) Guglielmo Epifani, Nichi Vendola, Benedetto Della Vedova, Francesco Ferrara, Mario Staderini, Vannino Chiti, Goffredo Bettini, Claudio Martelli e Luigi Angeletti.\nNell'ottobre 2013 il partito organizza una campagna per la candidatura alla presidenza della Commissione europea di Martin Schulz (PSE), all'epoca presidente del Parlamento europeo ed esponente di spicco del Partito Socialista Europeo, di cui il PSI fa parte.\nAlla fine del mese Marco Di Lello, capogruppo alla Camera dei deputati del PSI, ha espresso la volont\u00e0 del partito di partecipare alle elezioni europee del 2014 con una lista unica (insieme con PD e SEL):\nLe elezioni regionali del 2013.\nNelle elezioni regionali del Lazio del 24 e 25 febbraio 2013, che vedono vincitore Nicola Zingaretti e la coalizione di centro-sinistra, il PSI, ottenendo l'1,98%, elegge all'interno della coalizione vincente un consigliere regionale nella circoscrizione di Roma, Oscar Tortosa, poi sostituito da Daniele Fichera.\nNelle elezioni regionali in Lombardia ottiene lo 0,30% e in quelle in Molise ottiene l'1,87%, senza conseguire tuttavia alcun seggio.\nIl PSI partecipa alle elezioni regionali in Trentino-Alto Adige del 27 ottobre 2013:\nIn quell'occasione il PSI non ottiene alcun seggio.\nNello stesso anno il PSI partecipa alle elezioni regionali in Basilicata del 17 e il 18 novembre 2013, sostenendo con una propria lista il candidato a Presidente Marcello Pittella, all'interno della coalizione di centrosinistra (insieme con PD, IdV, Centro Democratico).\nIn quell'occasione il PSI ottiene un seggio (nella persona di Francesco Pietrantuono), cos\u00ec come alle precedenti elezioni.\nLa decadenza da senatore di Berlusconi.\nIn occasione del voto al Senato sulla decadenza da senatore di Silvio Berlusconi, come previsto della legge Severino, il partito, attraverso il portavoce del gruppo Per le Autonomie - Partito Socialista Italiano Karl Zeller (di cui il PSI fa parte), dichiara il proprio voto a favore della decadenza.\nIl terzo congresso (2013).\nIl terzo congresso del partito si svolge a Venezia in tre giornate (29 novembre, 30 novembre e 1\u00ba dicembre). Esso avrebbe dovuto eleggere il nuovo segretario, scegliendo fra tre mozioni distinte:\nAl termine delle votazioni Riccardo Nencini risulta eletto nuovamente alla segreteria a larghissima maggioranza.\nIl congresso da inoltre spazio a numerosi interventi, tra cui: Gaetano Quagliariello (NCD), Gianfranco Schietroma (PSI), Lello Di Gioia (PSI), Carlo Vizzini (PSI), Adela Gambaro (ex M5S), Carmela Parziale (Unione delle Camere Penali), Pier Virginio Gastoli (Consiglio Italiano del Movimento Europeo), Luana Zanella (Verdi), Mauro Del Bue (PSI), Luigi Angeletti (UIL), Nichi Vendola (SEL) e Susanna Camusso (CGIL).\nAnche il presidente del Consiglio Enrico Letta interviene al congresso, di ritorno da un viaggio da Vilnius.\nIl rapporto con il PD di Matteo Renzi.\nIl 26 febbraio 2014, a seguito delle dimissioni di Enrico Letta dalla carica di presidente del Consiglio, il PSI accorda la fiducia al nuovo governo, presieduto da Matteo Renzi. Il segretario Nencini afferma, nel suo discorso al Senato:\nIl 28 febbraio Renzi annuncia la nomina di Nencini a vice-ministro delle Infrastrutture e dei Trasporti, assegnando ai socialisti una rappresentanza nell'esecutivo. A seguito di ci\u00f2 Bobo Craxi ricorder\u00e0 a Nencini che esiste \u00abincompatibilit\u00e0 tra le [due] cariche\u00bb e gli chieder\u00e0 di affrontare la questione.\nIl 19 marzo la direzione nazionale del PSI, a larga maggioranza, concede a Nencini una deroga per poter svolgere contemporaneamente le due funzioni.\nIn occasione del dibattito sulla riforma della legge elettorale, fortemente voluta da Matteo Renzi, gli esponenti socialisti criticano alcuni aspetti di tale riforma, quali le percentuali troppo elevate delle soglie di sbarramento e la mancanza delle cosiddette \u00abquote rosa\u00bb. Nonostante ci\u00f2 il PSI vota a favore della riforma elettorale alla Camera dei deputati.\nLe elezioni regionali in Sardegna del 2014.\nI socialisti, in occasione delle elezioni regionali in Sardegna del 2 marzo 2014, si schierano a sostegno del candidato a Presidente del Partito Democratico Francesco Pigliaru, con una propria lista che ottiene l'1,39% dei voti, con l'elezione a consigliere regionale di Raimondo Perra.\nL'accordo con il PD per le elezioni europee del 2014.\nIl 3 aprile 2014 il vicesegretario del PD, Lorenzo Guerini, annuncia che:\nIl segretario Nencini conferma l'accordo con il democratici, sottolineando il suo apprezzamento per il nuovo simbolo elettorale del PD, che ha un chiaro riferimento al PSE e ribadendo l'importanza di sostenere Martin Schulz alla presidenza della Commissione europea.\nI candidati socialisti nelle liste del PD sono stati 4: Rita Cinti Luciani nella circoscrizione Italia nord-orientale, Mario Serpillo in quella dell'Italia meridionale, Marina Lombardi nella circoscrizione Italia nord-occidentale, Claudio Bucci nella circoscrizione dell'Italia centrale.\nLa lista del Partito Democratico ottiene il 40,8% dei voti, eleggendo 31 eurodeputati, ma tra loro non vi \u00e8 nessun esponente del PSI. I quattro candidati socialisti hanno portato in dote un bacino elettorale complessivo di 95.443 voti.\nLe elezioni regionali del 2015.\nI socialisti, in occasione delle elezioni regionali del 2015, si schierano, in tutte le regioni che vanno al voto, a sostegno dei candidati a Presidente del Partito Democratico, con proprie liste o liste civiche.\nCampania.\nIn occasione delle elezioni regionali in Campania, il PSI partecipa alle primarie di coalizione del centrosinistra, candidando Marco Di Lello alla carica di presidente della regione. L'esponente socialista ottiene circa il 5,5%, mentre le primarie vengono vinte da Vincenzo de Luca del (PD).\nIl 31 maggio la lista socialista, alleata del PD, raccoglie il 2,2% e un seggio al consiglio regionale, nella persona di Enzo Maraio.\nMarche.\nIn occasione delle elezioni regionali nelle Marche, il PSI contribuisce alla nascita di Uniti per le Marche, formazione alleata del PD e dell'UDC, che comprende anche la Federazione dei Verdi, l'Italia dei Valori, Scelta Civica per l'Italia e un coordinamento di Liste Civiche. La lista sostiene la candidatura a presidente di Luca Ceriscioli (PD).\nLa lista ottiene il 5% dei voti e due seggi in consiglio regionale, entrambi di esponenti socialisti, Boris Rapa e Moreno Pieroni (quest'ultimo entra in Giunta come assessore).\nVeneto.\nAlle elezioni regionali in Veneto, i socialisti sostengono la candidatura di Alessandra Moretti (PD) con una lista elettorale chiamata Veneto Civico, insieme con Italia dei Valori e Scelta Civica per l'Italia.\nLa lista raccoglie l'1,45% dei voti e un seggio in consiglio regionale, ottenuto da un indipendente (Pietro dalla Libera).\nToscana.\nIn occasione delle elezioni regionali in Toscana, il PSI presenta la lista \"Il Popolo Toscano\", alleata del PD, a sostegno della ricandidatura di Enrico Rossi.\nLa lista ottiene l'1,72% dei voti e non ottiene l'elezione di alcun consigliere regionale.\nUmbria.\nNelle elezioni regionali in Umbria del 2015 il PSI promuove la lista \u201cSocialisti Riformisti Territori per l'Umbria\u201d, in appoggio della ricandidatura della Presidente uscente Catiuscia Marini, del Partito Democratico. Risulta eletto consigliere l'assessore regionale uscente Silvano Rometti.\nInoltre, l'ex sindaco socialista del Comune di Avigliano Umbro, Giuseppe Chianella, \u00e8 nominato assessore esterno nella Giunta Marini.\nDi Gioia e Di Lello lasciano il PSI.\nIl 12 giugno 2015 Lello Di Gioia annuncia la sua decisione di lasciare il PSI. Secondo quanto riporta il \"Corriere del Mezzogiorno\", il deputato socialista risulta coinvolto in un'inchiesta condotta dalla Procura di Trani sul fallimento di un istituto sanitario ecclesiastico privato. Tale decisione viene presa \u00abper non coinvolgere il partito\u00bb.\nSuccessivamente, in un'intervista al \"Corriere della Sera\" nell'estate del 2015, il deputato socialista Marco Di Lello annuncia la sua intenzione di aderire al PD e di proporre la stessa soluzione a tutto il partito socialista.\nQuesta decisione causa numerose polemiche tra esponenti dello PSI contrari alla proposta, tra cui Pia Locatelli, Enrico Buemi e Fausto Guilherme Longo. Anche il segretario Nencini si schiera contro questa possibilit\u00e0, affermando che:\nNencini infine dichiara che:\nNuove adesioni.\nL'11 settembre 2014 aderisce al gruppo parlamentare Per le Autonomie - PSI - MAIE e al PSI il senatore Lorenzo Battista, espulso dal Movimento 5 Stelle, mentre a novembre \u00e8 il turno di Claudio Fava (ex SEL). In seguito, alla fine del 2015, Fava aderir\u00e0 a Sinistra Italiana, abbandonando il PSI.\nIl 14 ottobre 2015 Nencini annuncia che, all'interno dell'Assemblea regionale siciliana, tre suoi componenti hanno aderito al partito, portando la sua presenza a cinque deputati regionali. Gli altri due esponenti socialisti erano il vice presidente vicario dell'ARS Antonio Venturino e il deputato questore Nino Oddo.\nI neo-deputati socialisti, Giovanni Di Giacinto, Marco Forzese e Antonio Malafarina, appartenevano tutti alla lista \"Il Megafono\", il cui leader e poi unico esponente era l'allora presidente Rosario Crocetta.\nSuccessivamente venne costituito un intergruppo parlamentare con \"Sicilia Futura\".\nIl 2 dicembre 2015 Carmelo Lo Monte, deputato eletto con il Centro Democratico si iscriveva ufficialmente.\nIl quarto congresso (2016).\nEsso si svolge a Salerno dal 15 al 17 aprile 2016 e vede la mancata partecipazione ai lavori della componente di \"Area socialista\" guidata da Bobo Craxi, che contemporaneamente ha convocato un'assemblea a Roma per il no alla riforma costituzionale Renzi-Boschi e alla legge elettorale maggioritaria \"Italicum\".\nSulla base dell'unica mozione presentata al Congresso, il segretario uscente Riccardo Nencini viene nuovamente riconfermato.\nLa legittimit\u00e0 del congresso verr\u00e0 poi contestata in sede giudiziaria dalla componente che aveva disertato l'assise.\nI referendum successivi.\nIl referendum abrogativo sulle trivellazioni.\nIn occasione del referendum abrogativo del 2016 in materia di trivellazioni per l'estrazione di idrocarburi nelle acque territoriali italiane entro le 12 miglia nautiche dalla costa, il PSI non risulta n\u00e9 tra i soggetti favorevoli alle trivellazioni n\u00e9 in quelli contrari.\nNonostante ci\u00f2 il PSI della Sicilia (con altre federazioni locali del PSI) si schiera a favore del \u00abs\u00ec\u00bb e quindi contro la prosecuzione delle attivit\u00e0 estrattive senza limiti di tempo, fino al completo esaurimento dei giacimenti.\nIl referendum costituzionale sulla riforma Renzi-Boschi del 4 dicembre 2016.\nIn vista del referendum sulla Riforma costituzionale Renzi-Boschi la posizione assunta \u00e8 chiaramente per il \u00abs\u00ec\u00bb.\nBobo Craxi, in polemica con la maggioranza nenciniana del PSI, ha presieduto il \"Comitato Socialista per il NO\", al quale hanno aderito numerose personalit\u00e0 socialiste, a partire dall'ex-ministro Rino Formica (che \u00e8 stato nominato Presidente Onorario), e i promotori del ricorso giudiziale contro il Congresso di Salerno: Angelino Sollazzo, Roberto Biscardini, Gerardo Labellarte, Pieraldo Cucchi, Aldo Potenza.\nLe controversie sul quarto congresso (2016).\nNel dicembre 2016 sui quotidiani \"la Repubblica\" e \"il Fatto Quotidiano\" viene riportata la notizia secondo cui la Corte d'Appello di Roma (3\u00aa sezione civile) ha sospeso in via cautelare gli effetti del congresso nazionale di Salerno vinto ad aprile dall'allora segretario Nencini.\nLa Corte era stata investita della decisione su ricorso dello stesso Nencini in quanto in precedenza (nel settembre 2016) il tribunale ordinario \u2013 in primo grado\u00a0\u2013 aveva preso la stessa decisione di bloccare, in via cautelare, gli effetti del precedente congresso.\nLe motivazioni di tale sospensione cautelare sono da ricercare in alcune anomalie nel tesseramento. Secondo la ricostruzione de \"la Repubblica\":\nInfatti\u00a0\u2013 secondo i ricorrenti\u00a0\u2013 solo seimila tessere sono state \u00abeffettivamente pagate\u00bb, mentre il segretario aveva dichiarato circa ventiduemila iscritti regolari. Nencini sostiene\u00a0\u2013 invece\u00a0\u2013 che non vi \u00e8 stata alcuna irregolarit\u00e0 nel tesseramento.\nIl Congresso straordinario (2017).\nIn seguito all'annullamento del precedente congresso, l'Assemblea Nazionale convoca un congresso straordinario, da tenersi a Roma il 18 e 19 marzo 2017. L'unico candidato alla segreteria Riccardo Nencini risulta essere\u00a0\u2013 per la quinta volta consecutiva\u00a0\u2013 eletto segretario del partito, con tre voti contrari e nessun astenuto.\nLa corrente di minoranza\u00a0\u2013 chiamata \"Area Socialista\" e coordinata dal deputato Bobo Craxi\u00a0\u2013 non ha presentato alcun candidato in polemica con la scelta di Nencini di voler cercare di coalizzarsi con il Partito Democratico in vista delle future elezioni.\nSecondo Craxi\u00a0\u2013 che esclude per ora un'alleanza con il Movimento Democratico e Progressista dei fuoriusciti dal PD\u00a0\u2013 bisogna cercare di rendersi pi\u00f9 indipendenti dalle politiche di Matteo Renzi:\nNencini ha prontamente risposto:\nNel frattempo il deputato Carmelo Lo Monte lascia il partito e aderisce alla Lega Nord.\nLe elezioni regionali (2017) e politiche (2018): l'alleanza con il PD e la lista \"Insieme\".\nLe elezioni regionali siciliane del 2017.\nAlle elezioni regionali in Sicilia del 5 novembre il PSI si schiera a sostegno del candidato del \"centro-sinistra\" Fabrizio Micari, presentandosi alla competizione unitamente al movimento \"Sicilia Futura\" di Tot\u00f2 Cardinale, dando vita alla lista unitaria \"Sicilia Futura-PSI\" che ottiene il 6% dei voti e due seggi, nessuno dei quali spettante per\u00f2 al PSI.\nLe elezioni politiche del 2018.\nIn vista delle imminenti elezioni politiche il 14 dicembre 2017 nasce Insieme, lista che federa il PSI, i Verdi e i prodiani di \"Area Civica\" a sostegno del PD di Matteo Renzi.\nI candidati di area socialista nei collegi uninominali sono 2 alla Camera (Luigi Incarnato e Gianrico Ranaldi) e 4 al Senato (Lorenzo Cinquepalmi, Enrico Buemi, Riccardo Nencini e Oreste Pastorelli). Alla fine risulteranno eletti solo Riccardo Nencini e Fausto Guilherme Longo (candidato in Sud America nella lista PD).\nIn seguito all'esito deludente del voto, Nencini si dimette dalla carica di segretario; le dimissioni sono per\u00f2 respinte dalla segreteria nazionale.\nLe elezioni del 2019 e il secondo congresso straordinario.\nNel 2019 si tengono le elezioni regionali in Abruzzo, dove il PSI si presenta insieme con Italia dei Valori, ottenendo il 0,93%, restando fuori dal Consiglio regionale. Due settimane dopo si tengono le elezioni regionali in Sardegna, in cui il PSI si allea insieme con l'Unione Popolare Cristiana ottenendo l'1,35% dei voti, restano anche in queste elezioni fuori dal Consiglio Regionale.\nIl 16 febbraio 2019 il Consiglio nazionale del partito convoca un nuovo Congresso straordinario per decidere il successore di Nencini (nuovamente dimissionario). Il Congresso si tiene a Roma tra il 29 e il 31 marzo 2019. Si confrontano due mozioni:\nRisulta vincitrice la mozione a sostegno di Maraio, che \u00e8 eletto segretario, mentre viene nominato un nuovo Consiglio Nazionale. Al congresso sono presenti come ospiti Nicola Zingaretti, Roberto Speranza, Maurizio Turco, Benedetto della Vedova e Luis Ayala.\nIn vista delle elezioni europee del 2019, dopo un iniziale tentativo di formare una lista unica con il Partito Democratico e Articolo Uno (in nome della comune affiliazione al Partito del Socialismo Europeo), il PSI decide di formare una lista comune con +Europa e Italia in Comune. In caso di elezione, i candidati socialisti potranno sedere nell'Alleanza Progressista dei Socialisti e dei Democratici. La lista ottiene il 3,11% non riuscendo a superare la soglia di sbarramento fissata al 4% e non ottenendo alcun europarlamentare.\nAlle elezioni regionali in Umbria del 2019 insieme con Democrazia Solidale presenta la lista \"Bianconi per l'Umbria\" a sostegno del candidato del centro-sinistra Vincenzo Bianconi che perder\u00e0 contro la candidata del centro-destra; la lista raccoglie il 4,03% e viene eletto consigliere regionale Andrea Fora, ex presidente di Confcooperative e inizialmente proposto come candidato presidente.\nLa creazione del gruppo parlamentare \"Italia Viva-PSI\".\nCon la caduta del Governo Conte I e a seguito delle consultazioni per la creazione del Governo Conte II, il PSI esprime sin da subito la volont\u00e0 di esprimere la fiducia al nuovo esecutivo, sostenuto anche da PD, M5S e Liberi e Uguali.\nIl 18 settembre 2019, Riccardo Nencini ed Enzo Maraio annunciano la creazione di un nuovo gruppo parlamentare in Senato, che unisca il PSI e il nuovo partito dell'ex Presidente del Consiglio Matteo Renzi, Italia Viva, che sar\u00e0 composto cos\u00ec da 15 senatori (di cui 13 di Italia Viva \u2013 provenienti dal PD \u2013, uno proveniente da FI e uno del PSI).\nIl nuovo gruppo ha preso il nome \"Italia Viva-PSI\".\nIl nuovo simbolo.\nIn seguito a una consultazione tra gli iscritti, il 26 novembre 2019 il PSI adotta un nuovo simbolo, simile a quello storico, con all'interno il tradizionale garofano.\nGli appuntamenti elettorali del 2020-2021.\nLe elezioni regionali in Emilia-Romagna, in Calabria e le altre di settembre 2020.\nPer le consultazioni regionali in Emilia-Romagna, il PSI decide di formare una lista con +Europa e PRI a sostegno della candidatura di Stefano Bonaccini (PD) alla presidenza della regione. Quest'ultimo vincer\u00e0 le elezioni contro la coalizione di centrodestra, ma la lista dei socialisti otterr\u00e0 solo l'1,53% dei voti espressi, non eleggendo pertanto alcun consigliere regionale.\nPer le consultazioni regionali in Calabria dello stesso anno, il PSI si presenta all'interno delle liste \"Io resto in Calabria\" e \"Democratici e Progressisti\" (con Articolo Uno), nella coalizione di centrosinistra che propone Pippo Callipo (Ind.) alla presidenza della regione. Le elezioni saranno vinte da Jole Santelli (FI), per la coalizione di centrodestra, e nessun socialista sar\u00e0 eletto in consiglio regionale.\nIn vista delle regionali di settembre, il partito si presenta in varie liste:\nIl PSI ottiene un consigliere regionale solamente in Campania (ove la lista ottiene l'1,93% dei voti).\nReferendum costituzionale in Italia del 2020.\nIn occasione del \"referendum\" costituzionale sulla riduzione del numero dei parlamentari del settembre 2020, il PSI si \u00e8 schierato per il NO alla riforma proposta, in quanto il quesito referendario poggerebbe \u00absu basi demagogiche e populiste\u00bb.\nIn precedenza, nel corso delle relative votazioni sulla riforma alla Camera dei Deputati, il senatore Fausto Longo aveva dichiarato di non essere sicuro \u00abse la decisione della grande maggioranza del Parlamento si sia basata sulla concentrazione di potere, su una riduzione minima di spesa, o semplicemente su un gioco di scena rivolto al pubblico elettorale\u00bb.\nInoltre, i socialisti avevano preso parte alla raccolta di firme per far celebrare un referendum costituzionale sulla riforma, che poi si \u00e8 effettivamente tenuto nel settembre 2020.\nLe amministrative del 2021.\nAlle comunali di Roma dell\u2019ottobre 2021 il PSI si presenta con capolista Bobo Craxi a sostegno del candidato del centro-sinistra Roberto Gualtieri. Nella stessa tornata, riesce anche a eleggere un sindaco in un capoluogo di provincia: Franz Caruso a Cosenza.\nIdeologia.\nNel \"Manifesto dei valori\" \u00e8 scritto:\nI suoi valori sono naturalmente riconducibili allo storico Partito Socialista Italiano, di cui si proclama erede, e dei soggetti appartenenti a tale area quali il Partito Socialista Democratico Italiano e in generale alla storia del movimento socialista internazionale.\nIl \u00abpantheon\u00bb di figure storiche di riferimento comprende:\nStrutture del partito.\nGli organi principali sono innanzitutto la Segreteria nazionale (il cui compito \u00e8 coadiuvare con funzioni esecutive il Segretario) e il Consiglio Nazionale.\nIl Consiglio Nazionale \u00e8 composto da 325 membri, di cui un terzo eletti dal Congresso Nazionale e i restanti eletti dai Congressi regionali, in proporzione alle quote riconosciute agli stessi.\nFra le sue funzioni rientrano quelle di indirizzare la linea politica scaturita dal Congresso ed eleggere in prima seduta il Presidente, il Tesoriere e la Direzione Nazionale.\nLa Direzione Nazionale \u00e8 composta dal Segretario, da 50 membri eletti dal Consiglio Nazionale, dal Presidente, dal Tesoriere, dal Responsabile della Commissione Nazionale di Garanzia, dal Rappresentante della Federazione giovanile, dai Segretari regionali, nonch\u00e9 dagli eletti a vario titolo nelle istituzioni.\nOrgani d'informazione.\nOrgani ufficiali del partito sono la rivista mensile \"Mondoperaio\", fondata da Pietro Nenni, consultabile sul proprio sito e anche sui siti web del PSI. Direttore politico \u00e8 l'ex-parlamentare socialista Luigi Covatta.\nDal 5 gennaio 2012 \u00e8 in rete l\"Avanti! online\", quotidiano socialista diretto dall'ex-parlamentare socialista Mauro Del Bue e redatto da Carlo Correr.\nNelle istituzioni.\nCamera dei Deputati.\n\"Gruppo Rosa nel Pugno\"\n\"Gruppo misto - Partito Socialista Italiano (PSI) - Liberali per l'Italia (PLI)\"\n\"Gruppo misto\" - Popolo Protagonista - Alternativa Popolare (AP) - Partito Socialista Italiano (PSI)\nSenato della Repubblica.\n\"Gruppo Per le Autonomie (SVP, UV, PATT, UPT) - PSI\"\n\"Gruppo Italia Viva-PSI\""}
{"id": "1371941", "revid": "767487", "url": "https://it.wikipedia.org/wiki?curid=1371941", "title": "Piasa", "text": "Il piasa \u00e8 una creatura leggendaria dipinta dai nativi americani su una parete di una collina presso il fiume Mississippi.\nLa creatura ha capo umano con corna da cervo e barba, ali da pipistrello, arti d'aquila e coda terminante con una pinna. La sua fisionomia assomiglia a quella del dragone, con il quale condivide molte caratteristiche. \nLa pittura originale, ora andata perduta, fu scoperta nel 1673 dal sacerdote Jacques Marquette, che la descrisse per primo."}
{"id": "1371943", "revid": "12290", "url": "https://it.wikipedia.org/wiki?curid=1371943", "title": "Zia May", "text": ""}
{"id": "1371945", "revid": "767487", "url": "https://it.wikipedia.org/wiki?curid=1371945", "title": "Ole\u0161n\u00e1 (Boemia meridionale)", "text": "Ole\u0161n\u00e1 \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1371946", "revid": "287204", "url": "https://it.wikipedia.org/wiki?curid=1371946", "title": "Fante", "text": ""}
{"id": "1371951", "revid": "767487", "url": "https://it.wikipedia.org/wiki?curid=1371951", "title": "Lama scarlatta", "text": "Lama scarlatta (\"The Scarlet Blade\") \u00e8 un film del 1963 diretto da John Gilling.\nTrama.\nDurante la guerra civile inglese, re Carlo I viene catturato dagli uomini del perfido colonnello Judd e del capitano Sylvester.\nUn gruppo di uomini fedeli al sovrano tentano di liberarlo con l'aiuto di Claire, la figlia dello stesso Judd."}
{"id": "1371952", "revid": "842", "url": "https://it.wikipedia.org/wiki?curid=1371952", "title": "Syphon Filter (videogioco)", "text": ""}
{"id": "1371956", "revid": "110157", "url": "https://it.wikipedia.org/wiki?curid=1371956", "title": "Orl\u00edk nad Vltavou", "text": "Orl\u00edk nad Vltavou \u00e8 un comune della Repubblica Ceca facente parte del distretto di P\u00edsek, in Boemia Meridionale.\nIl castello sulla Moldava.\nQuesta fortezza gotica fu costruita nel XIII secolo su un promontorio sulla riva sinistra della Moldava, che in tempi recenti \u00e8 stata sbarrata dalla diga di Orl\u00edk.\nAmpliato gi\u00e0 nel XIV secolo, il castello venne ristrutturato negli anni 1407-1422, e nuovamente all'epoca degli Schwanberg, dopo l'incendio del 1508. Negli anni 1575-1578 venne aggiunto un piano.\nNel 1611 il castello di Orl\u00edk venne acquistato dal generale asburgico Baltasar de Marradas.\nNuovi restauri furono effettuati negli anni 1725, 1731 e 1751-1753.\nIl castello fu completamente distrutto dal fuoco nel 1802, anno in cui pass\u00f2 a Karl Philipp Schwarzenberg e divenne sede del ramo cadetto della famiglia Schwarzenberg.\nRadicali restauri del castello furono eseguiti dall'architetto Bernhard Grueber negli anni 1849-1860, in chiaro stile neogotico. Durante questi lavori venne aggiunto il terzo piano dell'edificio.\nAll'interno, \u00e8 degna di nota soprattutto una sala con uno splendido soffitto intagliato, opera dell'ebanista ceco Jan Teska (1853-1922).\nIl castello \u00e8 stato riconsegnato alla famiglia Schwarzenberg, che vi custodisce una importante collezione di fucili dal XVII al XX secolo. L'ampio parco, di interesse naturalistico e paesaggistico, custodisce la tomba di famiglia.\nL'intero complesso \u00e8 aperto al pubblico per la visita."}
{"id": "1371957", "revid": "466539", "url": "https://it.wikipedia.org/wiki?curid=1371957", "title": "Dmitrij Vasil'evi\u010d Uchtomskij", "text": "Biografia.\nNato in un villaggio a nord di Jaroslavl', antico possedimento dei propri antenati, si trasfer\u00ec a Mosca all'et\u00e0 di 12 anni e ivi si iscrisse alla Scuola dei Matematici e della Navigazione fino al 1733. Successivamente continu\u00f2 a studiare architettura e trov\u00f2 lavoro nello Studio di Ivan Mi\u010durin ove rimase fino al 1741, lavorando nei due anni successivi per Ivan Korobov. Nel 1742 Korobov l candidatura di Uchtomskij per il suo primo titolo professionale. Nel 1744 quest'ultimo acquis\u00ec la piena licenza di architetto e il rango di capitano nella gerarchia statale.\nIl primo successo pubblico di Uchtomskij fu la realizzazione del padiglione per l'incoronazione della Imperatrice Elisabetta nel 1742. Negli anni 1753-1757 costru\u00ec un arco trionfale che sarebbe rimasto integro fino al 1927. Sin dall'inizio della propria attivit\u00e0 progett\u00f2 numerosi edifici nel Distretto Basmannj tra i quali si pu\u00f2 ricordare la ancora esistente Chiesa del Martire Nikita, in stile barocco.\nLa grande torre campanaria del Monastero della Trinit\u00e0 di San Sergio, alta 81 metri, fu uno dei tanti progetti cui Uchtomskij realizz\u00f2, prima insieme al proprio mentore Mi\u010durin, e quindi da solo fino al 1760. L'odierno Kuzneckij Most, in italiano il Ponte del Fabbro, che coi suoi 120 metri attraversa il fiume Neglinnaja, lo ebbe tra i suoi realizzatori. Poche opere di Uchtomskij sono tuttavia pervenute fino ai giorni nostri: molti degli edifici da lui disegnati furono infatti distrutti da incendi accidentali e in seguito demoliti.\nPer la prima volta nella storia di Mosca, Uchtomskij realizz\u00f2 piani per la ricostruzione e la sistemazione organica delle aree distrutte agli incendi del 1748 e 1752, supervisionando inoltre il restauro del Cremlino. Educ\u00f2 e influenz\u00f2 Matvej Kazakov, Ivan Starov, Aleksander Kokorinov e altri famosi progettisti che si formarono alla scuola di architettura fondata a Mosca.\nNel 1760 fu accusato di frode e si dimise dalle proprie cariche, dismettendo i lavori di cui si stava occupando; la sua scuola fu chiusa nel 1764. Nel 1767 lasci\u00f2 per sempre Mosca: nonostante nel 1770 il Tribunale lo avesse pienamente riabilitato non torn\u00f2 mai a costruire n\u00e9 ad insegnare."}
{"id": "1371958", "revid": "111687160", "url": "https://it.wikipedia.org/wiki?curid=1371958", "title": "Villa Rusconi-Clerici", "text": "La Villa Rusconi-Clerici \u00e8 l'antica dimora di Stefano T\u00fcrr e sorge a Pallanza.\nStoria e descrizione.\nLa storia di Villa Rusconi-Clerici ha inizio con l'acquisizione da parte del militare ungherese dell'antica villa che si ergeva nel luogo occupato oggi dalla suddetta, il Villino Bozzotti; dopo avervi fissato definitivamente la sua residenza e cominciato a costruire una parte del giardino che ancora oggi circonda la costruzione, la residenza sub\u00ec una completa demolizione alla fine dell'Ottocento da parte dei nuovi proprietari, la famiglia Biffi.\nIl Villino Bozzotti venne quindi sostituito da un edificio molto pi\u00f9 imponente, dalle caratteristiche Neobarocche e Eclettiche, il cui progetto rest\u00f2 nelle mani di Giovanni Giachi, architetto milanese.\nDello stesso periodo \u00e8 l'ampliamento del giardino della Villa, con la presenza di un vasto giardino d'inverno e la ristrutturazione della zona del terreno che da sul Lago Maggiore, con la presenza di una grossa darsena per le barche.\nNella propriet\u00e0 Biffi si davano appuntamento personaggi di spicco e grandi personalit\u00e0 artistiche come Ranzoni, Troubetzkoy, il generale Cadorna, il comandante Rizzo, le famiglie Pallavicino, Manca, Amman, Melzi d'Eril, Francfort, Branca di Romanico, Browne Casanova.\nDopo 50 anni dall'arrivo della famiglia Biffi, la villa pass\u00f2 di propriet\u00e0 ai conti Rusconi-Clerici, che ancora oggi hanno in propriet\u00e0 l'edificio.\nAttualmente Villa Rusconi-Clerici \u00e8 sede di ricevimenti e feste, con delle residenze abitabili.\nCollegamenti esterni.\nIl sito di Villa Rusconi-Clerici"}
{"id": "1371960", "revid": "22475", "url": "https://it.wikipedia.org/wiki?curid=1371960", "title": "Serpente Arcobaleno", "text": "Il Serpente arcobaleno \u00e8 una creatura leggendaria di grande importanza per gli Aborigeni australiani, probabilmente di origine nord-australiana.\n\u00c8 un abitante delle pozze d'acqua del deserto australiano, fonti permanenti d'acqua importanti per il sostentamento degli aborigeni. \u00c8 il Serpente, a volte imprevedibile, che nasce assieme al sole riempiendo i depositi e dando vita ai profondi burroni che attraversano il deserto, distribuendo cos\u00ec l'acqua.\nLe storie del \"Dreamtime\" (\"Tempo dei sogni\") narrano di grandi Spiriti che, assumendo forme animali e umane, modellarono la terra allora sterile. Il Serpente Arcobaleno venne dal sottosuolo e cre\u00f2 rilievi montuosi e canyon profondi mentre risaliva in superficie. \u00c8 conosciuto anche con il nome di Ngalyod dai Gunwinggu e Borlung dai Miali.\nI racconti variano di zona in zona: le trib\u00f9 dell'area monsonica raccontano delle interazioni epiche, a volte violente, tra il Sole, il Serpente e il vento nel loro \"Dreamtime\", mentre le storie delle trib\u00f9 del deserto centrale, che subiscono minori sbalzi climatici, riflettono una maggiore tranquillit\u00e0.\n\u00c8 conosciuto come un protettore benevolo delle proprie genti e come un feroce giudice di chi v\u00ecola le leggi. Il Serpente \u00e8 strettamente legato alla Terra, all'Acqua, alla Vita, alle relazioni sociali e alla fertilit\u00e0."}
{"id": "1371961", "revid": "2215250", "url": "https://it.wikipedia.org/wiki?curid=1371961", "title": "Mafia irlandese", "text": "La mafia irlandese (in inglese: Irish Mob) \u00e8 un'organizzazione criminale di stampo mafioso operante in Irlanda, ove risiedono i nuclei pi\u00f9 attivi ed antichi, nel Regno Unito e \u2013 a partire dal XIX secolo \u2013 negli USA. \nNegli USA si \u00e8 formata dalle \"gang\" di immigrati irlandesi, ed opera nelle principali citt\u00e0 statunitensi, tra cui Boston (Charlestown Mob e Winter Hill Gang), New York (The Westies), San Francisco, New Orleans, Cleveland, Philadelphia, Providence, Kansas City, St. Louis, Atlantic City, e Chicago. In Canada, opera la West End Gang di Montr\u00e9al.\nIrlanda.\nL'organizzazione \u00e8 molto radicata anche nel territorio irlandese che inizi\u00f2 la propria ascesa negli anni '70. Figure importanti sono Christy Kinahan e Gerry Hutch i quali si fronteggiano per il controllo del narcotraffico a Dublino. Kinahan coordina le operazioni dalla sua villa in Spagna a Marbella, mentre Hutch (tramite un'attivit\u00e0 di copertura) noleggia limousine. Ha influenza nel mondo della boxe e delle arti marziali miste.\nIl 26 giugno 1996 il gruppo uccise Veronica Guerin, giornalista che lott\u00f2 contro il narcotraffico in Irlanda.\nIl 5 febbraio 2016 mor\u00ec in una sparatoria David Byrne; Byrne era un artista marziale misto con precedenti penali e con legami col Cartello di Kinahan che venne ucciso nel Regency Hotel di Whitehall a Dublino, il movente sarebbe il conflitto in corso tra il Cartello Kinahan e la gang Hutch.\nBoston.\nProibizionismo.\nBoston ha una lunga storia per quanto riguarda la mafia di importazione irlandese, in particolare nei quartieri a maggioranza irlandese di Somerville, Charlestown, e South Boston (\"Southie\"), dove i primi \"gangster\" irlandesi si organizzarono durante il periodo del proibizionismo. Frank Wallace della Gustin Gang domin\u00f2 il malaffare di Boston fino alla sua morte nel 1931, quando fu ammazzato da \"gangster\" italiani nel North End (in seguito la morte del malavitoso Charles \"King\" Solomon nel 1933 avrebbe assicurato il controllo del malaffare di Boston da parte del boss Philip Bruccola fino al 1954). Numerose guerre tra \"gang\" rivali all'interno della stessa comunit\u00e0 irlandese durante i primi anni del XX secolo ne favorirono il declino.\nLa Winter Hill Gang.\nLa Winter Hill Gang, una confederazione di gruppi criminali dell'area di Boston, fu una delle pi\u00f9 importanti organizzazioni criminali dell'area dagli anni sessanta fino alla met\u00e0 degli anni novanta. Il nome deriva dal quartiere di Winter Hill di Somerville (Massachusetts), a nord della citt\u00e0. Fu fondata dal boss James \"Buddy\" McLean. Un altro boss importante del gruppo era Nicholas \"Ragin' Indian\" McGibbon.\nOltre ad essere collegati alle pi\u00f9 classiche attivit\u00e0 criminali di quel periodo, i membri della Winter Hill erano conosciuti anche perch\u00e9 gestivano le scommesse illegali sulle corse dei cavalli in tutto il nord-est degli Stati Uniti. Ventuno membri del gruppo, incluso il boss Howie Winter, furono condannati dalla corte federale nel 1979. La \"gang\" fu poi presa in mano da James J. \"Whitey\" Bulger e dal killer Stephen J. \"The Rifleman\" Flemmi, che era mezzo italiano e mezzo irlandese. Questa \"gang\", tra l'altro, gioc\u00f2 un ruolo centrale nelle guerre di mafia di Boston a cavallo degli anni sessanta tra il boss James McLean e la Charlestown Mob di Bernard McLaughlin\nLe guerre di mafia irlandesi.\nLe guerre di mafia irlandesi furono una serie di conflitti intercorsi tra le due organizzazioni dominanti nel Massachusetts all'interno della comunit\u00e0 irlandese: la Charlestown Mob (mafia di Charlestown) di Boston, guidata da Bernard e Edward \"Punchy\" McLaughlin, e la Winter Hill Gang di Somerville (localit\u00e0 a nord di Boston) guidata da James \"Buddy\" McLean. La guerra provoc\u00f2 lo sradicamento dell'intera mafia di Charlestown, con tutti i suoi leader ammazzati o incarcerati, e la morte del boss Buddy McLean, al quale succedette il suo braccio destro Howie Winter. Gli elementi restanti di Charlestown furono poi assorbiti all'interno della Winter Hill Gang, che divenne cos\u00ec il gruppo irlandese dominante nell'area del New England.\nAnni recenti.\nDurante gli anni settanta e ottanta, gli uffici della FBI di Boston subirono le infiltrazioni da agenti federali corrotti, come John J. Connolly. Il boss James J. Bulger us\u00f2 la sua condizione di informatore contro i rivali. Questo \u00e8 lo sfondo del libro \"Black Mass\". Si crede che la Winter Hill Gang, o quello che ne \u00e8 rimasto, operi ancora oggi ma con un profilo criminale e con sfere di influenza molto pi\u00f9 bassi.\nNew York.\nPre-proibizionismo.\nDurante l'era che precedette il proibizionismo, le \"gang\" di strada irlandesi come i Forty Thieves, i Dead Rabbits e i Whyos, dominarono il malaffare di New York per quasi un secolo prima di fare i conti con l'arrivo di altri gruppi, in primis gli italiani e gli ebrei durante gli anni 1880 e 1890. Fra i leader dominanti si rircordano Monk Eastman della Eastman Gang, Hudson Dusters della Gopher Gang.\nCon l'avanzata delle famiglie italiane, tra cui i Morello, e con l'attivit\u00e0 della Mano Nera, le \"gang\" irlandesi cominciarono a perdere il predominio nell'area di New York (si ricorda in questo periodo la White Hand Gang durante i primi anni del XX secolo). A causa di \"leader\" instabili, i gruppi irlandesi cominciarono pian piano a soccombere a favore di quelli italiani, mentre gli omicidi dei boss Dennis \"Dinny\" Meehan, \"Wild\" Bill Lovett e Richard \"Peg Leg\" Lonergan causarono la disgregazione della \"White Hand\" verso la met\u00e0 degli anni venti; in questo periodo emersero i \"gangster\" italiani, tra cui Vincent Mangano, Albert \"Mad Hatter\" Anastasia, e Joe Adonis.\nProibizionismo a New York.\nDurante i primi anni del proibizionismo, \"Big\" Bill Dwyer emerse tra molti nell'area di New York come affermato malavitoso. In seguito, dopo il suo arresto e il processo per violazione del Volsted Act durante il 1925 e il 1926, gli affiliati del suo gruppo si divisero: da un lato il gruppo di Owney \"The Killer\" Madden, un ex \"leader\" della Gopher Gang, e di Frank Costello (nato \"Francesco Castiglia\"), dall'altro quello di Jack \"Legs\" Diamond, \"Little\" Augie Pisano, Charles \"Vannie\" Higgins e Vincent \"Mad Dog\" Coll.\nGli anni del dopoguerra e i Westies.\nThe Westies \u00e8 il nome di un gruppo criminale irlandese del \"West Sid\"e di Manhattan, New York, originario in particolare dell'area di Hell's Kitchen. I principali membri del gruppo erano Edward O'Neill, James Coonan, Mickey Featherstone, e Samuel Guard II. Durante gli anni settanta erano alleati con la famiglia Gambino. Coonan era inoltre affiliato a Roy DeMeo. Si suppone che Demeo abbia poi fatto ammazzare il boss dei Westies Mickey Spillane per far diventare capo del gruppo lo stesso Coonan. Questi fu poi incarcerato nel 1986 con il Racketeer Influenced and Corrupt Organizations Act, a seguito di molte accuse di omicidio.\nMickey Featherstone divenne informatore dopo il suo arresto nei primi anni ottanta.\nPer quanto riguarda Edward O'Neill, poco si conosce su di lui, ed \u00e8 scomparso con la sua famiglia senza lasciare tracce.\nVincent \"Mad Dog\" Coll \u00e8 spesso descritto come uno dei primi membri dei Westies, sebbene il tipo di vita che conduceva, abbastanza solitaria, non ne ha mai permesso una collocazione precisa all'interno della mafia irlandese dell'epoca.\nPhiladelphia.\nNegli anni che seguirono la seconda guerra mondiale, la K&amp;A Gang, banda irlandese operante in Philadelphia, era il gruppo dominante dell'area. Il gruppo si origin\u00f2 da una banda di strada che operava tra la \"Kensington\" e la \"Allegheny\", che crebbe estendendo la propria influenza, durante i primi anni ottanta, a tutta la citt\u00e0 e i propri affari nel gioco d'azzardo, usura e furti.\nIl gruppo ha continuato ad operare fino agli anni novanta. Si crede che molti dei suoi membri siano collegati a numerosi omicidi e tentati omicidi di boss italiani di Philadelphia avvenuti negli ultimi anni. Negli anni duemila sembra che il gruppo abbia ridotto la sua sfera di influenza, nonostante molte delle sue attivit\u00e0 siano oggi riconducibili a rapporti con la Irish Republican Army, la Biker gang, la Roofers Union, la mafia polacca e la mafia ebraica. I principali membri della storia del gruppo sono:\nChicago.\nQuali successori dell'impero criminale di Michael Cassius McDonald, i gruppi irlandesi erano all'apice della loro influenza durante il periodo del proibizionismo a Chicago, specializzati soprattutto in contrabbando di alcolici e rapine. In ogni caso, essi sarebbero stati presto soppiantati dai gruppi ebrei e dai boss italiani, in particolar modo Al Capone e la sua Chicago Outfit. Le organizzazioni esistenti prima dell'era del proibizionismo erano la North Side Gang, rappresentata da personaggi come Dion \"Deanie\" O'Banion, George \"Bugs\" Moran, and Louis \"Two-Gun\" Alterie, i Southside O'Donnell Brothers, i Westside O'Donnell's, i Ragen's Colts, i Valley Gang, Roger Touhy, Frank McErlane e James \"Big Jim\" O'Leary; erano tutti in contrapposizione con Al Capone per il controllo delle attivit\u00e0 illecite. Alla fine questi gruppi furono tutti soppiantati dagli italiani.\nNel 2000 fece scalpore il caso del malavitoso irlandese Rory Patrick Murphy che, a soli vent'anni, tortur\u00f2 ed uccise membri delle mafie russa, colombiana e italiana. Si crede, inoltre, che Murphy abbia assassinato il capo del temibile gruppo di Thornton, Jakob Parry Driscal, un altro giovane violento. Murphy non \u00e8 mai stato condannato per questi crimini ed \u00e8 considerato, ad oggi, uno dei pi\u00f9 efferati \"killer\" al soldo della mafia irlandese.\nElementi di spicco della Mafia Irlandese negli USA e nel Mondo.\nEast coast\nMidwest\nSoutheast\nNortheast\nEuropa\nAustralia"}
{"id": "1371965", "revid": "46931", "url": "https://it.wikipedia.org/wiki?curid=1371965", "title": "Irish Mob", "text": ""}
{"id": "1371967", "revid": "599013", "url": "https://it.wikipedia.org/wiki?curid=1371967", "title": "Osek", "text": "Osek pu\u00f2 riferirsi a diversi toponimi della Repubblica Ceca:"}
{"id": "1371968", "revid": "1305772", "url": "https://it.wikipedia.org/wiki?curid=1371968", "title": "Gregory Wilson", "text": "Ha diretto due film: l'action \"Home Invaders\", prodotto da Spike Lee, nel 2001 e il 'thriller \"La ragazza della porta accanto\", nel 2007."}
{"id": "1371969", "revid": "85405", "url": "https://it.wikipedia.org/wiki?curid=1371969", "title": "Dmitrij Uchtomskij", "text": ""}
{"id": "1371972", "revid": "767487", "url": "https://it.wikipedia.org/wiki?curid=1371972", "title": "Osek (P\u00edsek)", "text": "Osek \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1371977", "revid": "767487", "url": "https://it.wikipedia.org/wiki?curid=1371977", "title": "Subterranean Masquerade", "text": " \nSubterranean Masquerade \u00e8 un gruppo musicale progressive metal israelo-statunitense, formatosi nel 1997 dalla mente del chitarrista israeliano Tomer Pink.\nLa loro proposta musicale \u00e8 caratterizzata da forti influenze oriental metal, con rimandi all'heavy metal classico e accenni di alternative, attraverso l'uso di chitarre compresse e inserimenti di strumentazione elettronica."}
{"id": "1371981", "revid": "83531", "url": "https://it.wikipedia.org/wiki?curid=1371981", "title": "Oslov", "text": "Oslov \u00e8 un comune della Repubblica Ceca facente parte del distretto di P\u00edsek, in Boemia Meridionale.\nIl castello di Zv\u00edkov.\nNel territorio comunale di Oslov, alla confluenza della Moldava con l'Otava, sorge il castello reale di Zv\u00edkov.\nFondato probabilmente gi\u00e0 da Ottocaro I di Boemia, \u00e8 opera delle officine costruttrici reali, operanti anche nella vicina P\u00edsek.\nLa parte pi\u00f9 antica del castello \u00e8 la torre a forma di prisma, detta \"Hl\u00edzov\u00e1\", di fianco alla quale fu costruito da Ottocaro II il palazzo reale, con il porticato interno e il ballatoio ad arcate.\nIl castello rimase di propriet\u00e0 reale fino al XVI secolo. Ultimi proprietari privati sono stati gli Schwarzenberg del ramo di Orl\u00edk.\nAll'interno \u00e8 allestita una esposizione sullo sviluppo e la storia del castello. Al primo piano \u00e8 conservata la cosiddetta \"Sala delle nozze\"; nella cappella, dedicata a san Venceslao, sono conservate pregevoli pitture murali.\nIl belvedere sulla torre e le cantine gotiche sono liberamente accessibili ai visitatori."}
{"id": "1371982", "revid": "161374", "url": "https://it.wikipedia.org/wiki?curid=1371982", "title": "Tavola da neve", "text": ""}
{"id": "1371985", "revid": "767487", "url": "https://it.wikipedia.org/wiki?curid=1371985", "title": "Ostrovec", "text": "Ostrovec \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1371991", "revid": "767487", "url": "https://it.wikipedia.org/wiki?curid=1371991", "title": "Paseky", "text": "Paseky \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1371996", "revid": "2083832", "url": "https://it.wikipedia.org/wiki?curid=1371996", "title": "Termini legali latini", "text": "La lista di termini legali latini si riferisce a quei termini entrati soprattutto nel \"common law\". Il diritto di origine anglosassone si distacca dalla tradizione del diritto giustinianeo e attraverso esso, del diritto romano, ma gli uomini di cultura parlavano spesso latino e pertanto molti termini latini divennero usuali anche nel diritto inglese e, attraverso esso, in quello statunitense.\nPraticamente, quindi in tutto il mondo, sia pure qualche volta con accezioni differenti e spesso con pronunce \"all'inglese\" i termini seguenti sono usati in tutto il \"mondo giuridico\"."}
{"id": "1372000", "revid": "46291", "url": "https://it.wikipedia.org/wiki?curid=1372000", "title": "Pyrus pyrifolia", "text": "Il ' o pero giapponese (nome scientifico Pyrus pyrifolia\"\"' ) \u00e8 un albero da frutto appartenente alla famiglia delle Rosacee e al genere Pyrus, il cui frutto \u00e8 comunemente conosciuto anche come pera-mela o pera asiatica. \u00c8 molto conosciuto in oriente, dove \u00e8 coltivato da molti secoli.\nStoria.\nIl nashi \u00e8 originario delle zone a clima temperato e subtropicale della Cina centrale (dove \u00e8 chiamato \"li\", mentre il termine \"nashi\" \u00e8 invece di origine giapponese e significa \"pera\"). In Cina era coltivato e consumato gi\u00e0 circa 3000 anni fa. Nel I secolo a.C., ai tempi della dinastia Han, esistevano infatti ampie coltivazioni di nashi lungo le rive del Fiume Giallo e del fiume Huai.\nNel XIX secolo, durante il periodo della corsa all'oro, il nashi, denominato poi \"pera asiatica\", fu introdotto in America dai minatori cinesi, i quali cominciarono a coltivare questa specie lungo i fiumi della Sierra Nevada (Stati Uniti d'America). Sul finire del '900, \u00e8 iniziata la sua coltivazione anche in Europa.\nL'interesse da parte di produttori e consumatori, dapprima notevole nel secondo dopoguerra, \u00e8 andato poi diminuendo nel corso dei decenni successivi, tanto che oggi \u00e8 considerata una coltivazione marginale ed il consumo in Italia \u00e8 molto limitato. Infatti ad oggi \u00e8 catalogato nei frutti dimenticati o minori.\nDescrizione.\nIl nashi \u00e8 un piccolo albero o arbusto alto 4\u20135 m, con crescita molto lenta ed \u00e8 caducifoglie e latifoglie.\nI fiori sono di colore bianco e pi\u00f9 grandi di quelli del pero. La fioritura avviene nel mese di aprile.\nIl frutto, con un lungo peduncolo, ha forma sferica ma appiattita delle mele, \u00e8 un pomo, mentre la polpa, con un'acidit\u00e0 bassa o inesistente, \u00e8 compatta, succosa e croccante, simile a quella delle mele, ma col sapore di pera (da cui il nome improprio di \"pera-mela\"). Il sapore \u00e8 dolce e profumato, con tonalit\u00e0 leggermente alcoliche.\nLa buccia \u00e8 liscia o leggermente ruvida, di colore da dorato-bronzato a giallo-verde, differente a seconda delle variet\u00e0. Il periodo di raccolta comprende agosto e settembre.\nDistribuzione e habitat.\nIl nashi \u00e8 originario delle zone a clima temperato e subtropicale della Cina centrale.\nPropriet\u00e0.\nIl nashi \u00e8 piuttosto noto per la abbondante presenza di magnesio, che \u00e8 benefico per ridurre la stanchezza e la fatica. Contiene anche molti altri sali minerali.\nColtivazione.\n\u00c8 un albero molto resistente alle intemperie, in particolare al freddo dei mesi invernali, mentre soffre le brinate tardive che possono provocare danni se queste avvengono durante la fioritura, che ha luogo ad aprile. Teme la siccit\u00e0 prolungata e richiede annaffiature, se il suolo diviene eccessivamente asciutto.\n\u00c8 abbastanza rustico e resistente, richiede terreni leggeri, fertili, irrigabili, con pH non eccessivamente acido poich\u00e9 non tollera la carenza di magnesio, dilavato per l'eccesso di acidit\u00e0, ed i terreni argillosi e calcarei. Soffre la presenza della carpocapsa e quindi va trattata per questa nei periodi opportuni. Per affinit\u00e0 si pu\u00f2 innestare facilmente sul pero, e viceversa.\nIn Italia il nashi viene coltivato in diffusione marginale. La commercializzazione del prodotto italiano si estende fino a dicembre. La Cina \u00e8 tuttora il principale produttore di nashi al mondo, con una produzione annua che si aggira intorno a t. Il secondo produttore mondiale \u00e8 il Giappone con tonnellate, seguono la Corea del Sud ( t), la Nuova Zelanda ( t) e gli Stati Uniti ( t).\nCultivar.\nEsistono diverse \"cultivar\", tra cui le pi\u00f9 importanti (di origine giapponese e cinese perch\u00e9 sono le zone dove \u00e8 pi\u00f9 coltivato). Le \"cultivar\" si differenziano per la forma del frutto, il colore, l'epoca di maturazione e la dimensione.\nImmagini di alcune variet\u00e0.\nQuasi tutte le variet\u00e0 sono autosterili, quindi per avere la fruttificazione occorre impiantare, o avere presenti, almeno due variet\u00e0 diverse per l'impollinazione incrociata. Per chiarimento: le piante originate da due semi diversi sono variet\u00e0 diverse, due piante innestate con la stessa variet\u00e0 sono lo stesso clone e quindi non sono variet\u00e0 diverse. Alcune variet\u00e0 sono parzialmente autofertili e con una sola variet\u00e0 la produzione sarebbe limitata, quindi si avvantaggiano comunque dell'impollinazione incrociata (entro qualche decina di metri tra le variet\u00e0)."}
{"id": "1372002", "revid": "767487", "url": "https://it.wikipedia.org/wiki?curid=1372002", "title": "Podol\u00ed I", "text": "Podol\u00ed I \u00e8 un comune della Repubblica Ceca facente parte del distretto di P\u00edsek, in Boemia Meridionale. Nelle sue vicinanze si trova il ponte Podolsky, uno dei ponti ad arco pi\u00f9 lunghi del paese."}
{"id": "1372013", "revid": "208208", "url": "https://it.wikipedia.org/wiki?curid=1372013", "title": "Aristocrazia immorale", "text": ""}
{"id": "1372015", "revid": "767487", "url": "https://it.wikipedia.org/wiki?curid=1372015", "title": "Probulov", "text": "Probulov \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1372016", "revid": "348618", "url": "https://it.wikipedia.org/wiki?curid=1372016", "title": "Stephen Baldwin", "text": "\u00c8 apparso nei film \"Born on the Fourth of July\" (1989), \"Posse\" (1993), \"8 Seconds\" (1994), \"Threesome\" (1994), \"The Usual Suspects\" (1995), \"Bio-Dome\" (1996) e \"The Flintstones in Viva Rock Vegas\" (2000). Ha anche recitato nella serie televisiva \"The Young Riders\" (1989\u201392), e come se stesso nei reality show \"Celebrity Big Brother 7\" (Regno Unito) e \"Celebrity Apprentice\". Nel 2004 ha diretto \"Livin 'It\", un DVD di skateboard a tema cristiano.\nBiografia.\nFiglio di Carol Newcomb e Alexander Rae Baldwin Jr., \u00e8 fratello dei noti attori Alec Baldwin, Daniel e William, conosciuti come i fratelli Baldwin; suo padre mor\u00ec di cancro quando lui aveva 17 anni Dopo gli studi debutta nel 1988, con un piccolo ruolo, nel film \"Homeboy\" con Mickey Rourke e Christopher Walken, in seguito ottiene una piccola parte in \"Vittime di guerra\" mentre nel 1989 ha una parte di rilievo in \"Nato il quattro luglio\".\nCarriera.\nDal 1989 al 1992 interpreta William F. Cody nel telefilm \"I ragazzi della prateria\" e prende parte ai film \"Oltre il ponte\", \"Amici per gioco, amici per sesso\", \"Mrs. Parker e il circolo vizioso\" ed \"I soliti sospetti\". Nel film di Singer interpreta Michael McManus, a tutt'oggi il suo ruolo pi\u00f9 noto.\nNel 1996 decide, contro il parere di tutti, di partecipare al film demenziale \"Tonto + tonto\": il film \u00e8 un flop e segna negativamente la sua carriera. Infatti negli anni seguenti partecipa quasi esclusivamente a film TV e a film di serie B, destinati al mercato home video. Solo nel 2000 riacquista una certa notoriet\u00e0 con l'interpretazione di Barney ne \"I Flintstones in Viva Rock Vegas\", venendo comunque candidato ai Razzie Award, quale peggiore attore non protagonista.\nDopo gli attentati dell'11 settembre 2001, Baldwin si avvicina alla Chiesa evangelica, vivendo una rinascita religiosa e diventando un cristiano fervente. A differenza dei fratelli Alec e William, \u00e8 repubblicano: in passato \u00e8 stato un sostenitore di George W. Bush e attualmente si considera vicino alle posizioni di Donald Trump.\nNel 2002 partecipa al reality show \"Celebrity Mole Hawaii\" (versione statunitense con celebrit\u00e0 de \"La talpa\") e nel 2010 entra a far parte del reality \"Celebrity Big Brother\", il Grande Fratello vip inglese, venendo eliminato dopo 21 giorni di permanenza nella casa.\nNel marzo 2013, Baldwin \u00e8 tornato a competere in \"All-Star Celebrity Apprentice\". Era un concorrente del reality show NBC del 2009, \"I'm a Celebrity...Get Me Out of Here!\". Baldwin lasci\u00f2 lo spettacolo a met\u00e0 stagione. Nel secondo episodio, ha battezzato l'attore di \"The Hills\" Spencer Pratt.\nVita privata.\nStephen risiede nella citt\u00e0 di Nyack, nello Stato di New York, con la moglie Kennya Deodato, una graphic designer di origini brasiliane, figlia del compositore Eumir Deodato. La coppia ha due figlie, Alaia (1993) e Hailey (1996), entrambe modelle; dal 2018 \u00e8 suocero di Justin Bieber, da parte della figlia Hailey.\nNel dicembre 2010, Baldwin ha intentato una causa da 3,8 milioni di dollari contro Kevin Costner per la tecnologia di separazione del petrolio che \u00e8 stata utilizzata per aiutare a risolvere la fuoriuscita di petrolio della BP nel Golfo del Messico. Nel giugno 2012, una giuria si schier\u00f2 dalla parte di Costner e non assegn\u00f2 danni a Baldwin."}
{"id": "1372021", "revid": "712828", "url": "https://it.wikipedia.org/wiki?curid=1372021", "title": "Isane Kotetsu", "text": ""}
{"id": "1372022", "revid": "131145", "url": "https://it.wikipedia.org/wiki?curid=1372022", "title": "Categorie degli sport per disabili", "text": "La classificazione ufficiale per gli sport per disabili (o \"Il codice\") \u00e8 un sistema sviluppato dal Comitato Paralimpico Internazionale con lo scopo di creare delle specifiche categorie per gli sport per disabili, basandosi sulla tipologia e il grado di disabilit\u00e0 degli atleti.\nTradizionalmente, gli atleti paralimpici vengono classificati secondo sei diverse classi: amputazioni, paresi cerebrali, difficolt\u00e0 visive, lesioni spinali, disabilit\u00e0 intellettuali e un gruppo che include tutti quelli che non rientrano nelle precedenti categorie (denominato \"Gli altri\", dal francese \"Les Autres\"). L'attuale sistema di classificazione \u00e8 stato approvato durante l'Assemblea generale del CPI svoltasi a Seul, in Corea del Sud, nel novembre 2007.\nL'appartenenza ad una classe viene determinata attraverso un processo che pu\u00f2 includere valutazioni e osservazioni sia fisiche che tecniche, in occasione di una competizione o durante un periodo di riposo dell'atleta. Le classi sono definite per ogni sport e sono parte integrante del regolamento sportivo.\nLa classificazione \u00e8 un processo continuo. Quando gli atleti cominciano a competere nelle gare sono classificati in una certa categoria, ma questa pu\u00f2 venire modificata lungo la carriera sportiva dell'atleta. Per questo scopo, il CPI ha predisposto degli ufficiali sportivi chiamati \"classificatori\"; l'organo responsabile di tutte le procedure di classificazione \u00e8 il \"Comitato di classificazione\", che definisce regole e procedure riguardanti il codice. Responsabile della redazione del codice \u00e8 il direttore medico scientifico della struttura.\nClassificazione generale.\nVengono individuate le seguenti categorie di disabilit\u00e0:\nQueste categorie si applicano alla stessa maniera sia ai Giochi paralimpici estivi sia a quelli invernali.\nI codici di classificazione sono definiti dalle organizzazioni internazionali di sport per disabili che fanno parte dell'Assemblea generale del Comitato Paralimpico Internazionale. Essi si presentano normalmente nella forma tipo \"XXyy\", dove \"XX\" rappresenta una o due lettere che indicano la disabilit\u00e0 e \"yy\" indica una o due cifre che rappresentano il grado di disabilit\u00e0 dell'atleta. Pi\u00f9 basso il numero, pi\u00f9 alto il grado di discapacit\u00e0 e viceversa.\nCP-ISRA.\nL'Associazione internazionale dello sport e del divertimento per paralisi cerebrale (\"Cerebral Palsy International Sport and Recreation Association\", CP-ISRA) definisce otto classi di disabilit\u00e0 per atleti affetti da danni cerebrali, contrassegnate dal prefisso CP (\"Cerebral Palsy\", ovvero paralisi cerebrale).\nIBSA.\nL'Associazione internazionale dello sport per ciechi (\"International Blind Sport Association\", IBSA) definisce due categorie per atleti con problemi di vista, contrassegnate dal prefisso B (\"Blindness\", ovvero cecit\u00e0).\nL'associazione utilizza per la classificazione un metodo basato sui sessantesimi: si esprime la capacit\u00e0 visiva di un individuo in una forma del tipo \"x\"/60 per indicare che egli vede a una distanza di \"x\" metri le stesse cose che una persona normale vedrebbe a 60 metri di distanza. Inoltre viene anche considerato l'angolo visivo che riesce a coprire la vista della persona in oggetto. In questo modo si definiscono tre classi:\nINAS-FID.\nLa Federazione sportiva internazionale per persone con disabilit\u00e0 intellettive (\"International Sports Federation for Persons with Intellectual Disability\") definisce la classificazione delle persone con handicap mentali.\nICSD.\nIl Comitato Internazionale degli Sport dei Sordi (\"International Committee of Sports for the Deaf\") regola la partecipazione ai giochi olimpici silenziosi (\"Deaflympics\"). Per poter partecipare alle olimpiadi silenziose, gli atleti sordi devono avere una perdita uditiva di almeno 55 \u33c8 nell'orecchio migliore e non usare alcun impianto cocleare.\nClassificazione per sport.\nAtletica leggera.\nLa classe sportiva nell'atletica leggera paralimpica si identifica con un prefisso e con un numero. I prefissi utilizzati sono:\nMentre i numeri identificativi delle categorie sono:\nBoccia.\nPer quanto riguarda la boccia ci sono quattro classi sportive: BC1/BC4. Tutti gli atleti competono in sedia a rotelle.\nCalcio a 5 per ciechi.\nIl calcio a 5 per ciechi \u00e8 dedicato agli atleti non vedenti e ipovedenti. Per i non vedenti il campo da gioco presenta sui falli laterali delle sponde che lo delimitano e un pallone che, quando in movimento, emette un suono per poter essere intercettato dagli atleti. Questi sono aiutati da guide quali l'allenatore per la zona centrale del campo, dal portiere per la zona di difesa mentre in attacco troviamo la presenza di una guida di porta. I giocatori devono indossare una benda e i portieri, unici vedenti, hanno un'area alquanto ristretta dove poter agire senza poterla varcare. Per gli ipovedenti le uniche differenze rispetto al calcio a 5 per normodotati riguardano il portiere, unico atleta vedente, che non pu\u00f2 uscire dalla sua area di rigore regolamentare e non pu\u00f2 rilanciare la palla oltre la met\u00e0 campo se non tocca prima a terra.\nCalcio a 7-un-lato.\nPossono parteciparvi giocatori che abbiano una paralisi cerebrale infantile di classe da 5 a 8. Molto simile al calcio tradizionale, differisce da questo per il numero dei giocatori, le minori dimensioni del campo da gioco e delle porte, l'assenza del fuorigioco e la libert\u00e0 di eseguire le rimesse laterali.\nCiclismo.\nGli atleti con disabilit\u00e0 fisiche gareggiano con le handbike, i tricicli o le biciclette. Gli atleti con disabilit\u00e0 visive gareggiano con il tandem accompagnati da una guida vedente. Per quanto riguarda le gare con handbike, dalla classe H1 alla H3 gli atleti gareggiano reclinati, mentre nella H4 gareggiano seduti. Gli atleti delle classi T1 e T2, per problemi di coordinazione motoria, gareggiano su tricicli. Gli atleti delle classi dalla C1 alla C5 sono in grado di usare una bicicletta normale, anche se amputati, con problemi di coordinazione motoria o debolezza muscolare. La classe TB riguarda atleti non vedenti o ipovedenti che gareggiano con una guida vedente.\nEquitazione.\nAnche atleti della comunit\u00e0 sorda partecipano alle gare di equitazione.\nJudo.\nIl judo paralimpico \u00e8 rivolto ad atleti non vedenti delle classi B1, B2 e B3, riunite tutte insieme e distinte soltanto dalle sette categorie di peso (le stesse del judo olimpico). Al contrario di quanto accade con gli atleti normodotati, \u00e8 permesso loro iniziare il combattimento con le prese.\nNuoto.\nLe classi sportive nel nuoto paralimpico consistono in un prefisso e in un numero. I prefissi sono tre: S (Stile libero, farfalla e dorso), SB (rana) e SM (medley). I numeri da 1 a 10 indicano gli atleti con disabilit\u00e0 fisiche, da 11 a 13 gli atleti con disabilit\u00e0 visive e il numero 14 quelli con disabilit\u00e0 intellettive.\nSitting volleyball.\nLa pallavolo paralimpica (anche nota con la definizione anglosassone \"sitting volley\", abbreviazione di \"sitting volleyball\") in Italia \u00e8 promossa e coordinata dalla Federazione Italiana Pallavolo e a livello mondiale dall'organizzazione World ParaVolley.\nScherma in carrozzina.\nPer gli atleti della scherma in carrozzina ci sono due classificazioni sportive, dette \"Categoria A\" e \"Categoria B\".\nTennistavolo.\nLa classificazione degli atleti si divide in tre fasce, indicate dai seguenti numeri:\nTiro con l'arco.\nPer lo sport del tiro con l'arco vengono individuate le seguenti classi:\nTali classi fanno riferimento alla classificazione IBSA (B1, B2, B3), determinata dal grado di acuit\u00e0 visiva.\nIn Italia, fino al 2017, la Federazione Italiana Tiro con l'arco (FITARCO) riconosceva le sole classi VI Donne e VI Uomini, indipendentemente dal grado di acuit\u00e0 visiva; tutti gli atleti, quindi, dovevano indossare una mascherina. Dal 2017 FITARCO si \u00e8 uniformata alla regolamentazione adottata dalla World Archery, permettendo agli arcieri italiani di partecipare a eventi internazionali.\nVela.\nNel 2014 un gruppo di atleti sordi gareggiarono."}
{"id": "1372026", "revid": "339392", "url": "https://it.wikipedia.org/wiki?curid=1372026", "title": "Hierapolis in Siria", "text": ""}
{"id": "1372027", "revid": "156281", "url": "https://it.wikipedia.org/wiki?curid=1372027", "title": "International Paralympic Committee", "text": ""}
{"id": "1372031", "revid": "111800121", "url": "https://it.wikipedia.org/wiki?curid=1372031", "title": "Giornata nazionale del braille", "text": "La giornata nazionale del braille \u00e8 una ricorrenza istituita con la legge n. 126 del 3 agosto 2007. Si celebra annualmente il 21 febbraio, quale momento di sensibilizzazione dell'opinione pubblica nei confronti delle persone non vedenti, in coincidenza con la giornata mondiale della difesa dell'identit\u00e0 linguistica promossa dall'Unesco (l'organizzazione delle Nazioni Unite per l'educazione, la scienza e la cultura). Infatti, questo sistema consente ai ciechi di accedere al patrimonio culturale scritto dell'umanit\u00e0.\nNell'ambito di tale giornata, le amministrazioni pubbliche e gli altri organismi operanti nel settore sociale possono promuovere idonee iniziative di sensibilizzazione e solidariet\u00e0, nonch\u00e9 studi, convegni, incontri e dibattiti presso le scuole e i principali mass-media, per richiamare l'attenzione e l'informazione sull'importanza che il sistema braille riveste nella vita delle persone non vedenti e di quanti sono coinvolti direttamente o indirettamente nelle loro vicende, al fine di sviluppare politiche pubbliche e comportamenti privati che allarghino le possibilit\u00e0 di reale inclusione sociale e di accesso alla cultura e all'informazione per tutti coloro che soffrono di minorazioni visive.\nLa ricorrenza \u00e8 considerata solennit\u00e0 civile e non determina riduzione dell'orario di lavoro negli uffici pubblici, n\u00e9, qualora cada nei giorni feriali, costituisce giorno di vacanza o comporta riduzione di orario per le scuole di ogni ordine e grado."}
{"id": "1372033", "revid": "116944", "url": "https://it.wikipedia.org/wiki?curid=1372033", "title": "Numeri elzeviriani", "text": ""}
{"id": "1372034", "revid": "76963", "url": "https://it.wikipedia.org/wiki?curid=1372034", "title": "Andrew Sinclair", "text": "Bibliografia.\nRomanzi\nUncollected Short Stories\nOpere teatrali"}
{"id": "1372036", "revid": "116944", "url": "https://it.wikipedia.org/wiki?curid=1372036", "title": "Testo \u201cold style\u201d", "text": ""}
{"id": "1372038", "revid": "1457847", "url": "https://it.wikipedia.org/wiki?curid=1372038", "title": "Lingua flessiva", "text": "Una lingua flessiva (o \"fusiva\") \u00e8 un tipo morfologico che si caratterizza nel poter esprimere pi\u00f9 relazioni grammaticali mediante un solo morfema.\nL'italiano, come la maggior parte delle lingue indoeuropee appartiene a questo tipo morfologico.\n&lt;br&gt;Esempio: \"gatte\": la \"e\" \u00e8 un suffisso che indica sia il genere (femminile) che il numero (plurale) dell'entit\u00e0 a cui si riferisce.\nLe lingue flessive possono anche operare la \"flessione interna\" (apofonia), cio\u00e8 indicare le diverse categorie grammaticali variando la vocale della radice della parola (quindi in posizione interna, e non finale della parola).\nEsempio: \"fare\" - \"feci\", \"drink\" - \"drank\"\nQuesto \u00e8 un fenomeno molto diffuso nelle lingue indoeuropee e semitiche, che non opera solo nei verbi ma \u00e8 molto produttivo, ragione per cui spesso ci si riferisce a quelle lingue in cui \u00e8 molto comune come \"introflessive\". Un esempio di introflessivit\u00e0 \u00e8 il cosiddetto \"plurale fratto\" dell'arabo: ad esempio, la parola \"libro\" in arabo al singolare \u00e8 \"kit\u0101b\", al plurale \"kutub\", in cui dalla radice trilittera k-t-b tramite le due vocalizzazioni si ottengono i due numeri.\nIl tipo linguistico delle lingue flessive si divide in due sottocategorie:"}
{"id": "1372040", "revid": "116944", "url": "https://it.wikipedia.org/wiki?curid=1372040", "title": "Numeri minuscoli", "text": ""}
{"id": "1372044", "revid": "208208", "url": "https://it.wikipedia.org/wiki?curid=1372044", "title": "I diavoli n. 2 - Aristocrazia immorale", "text": ""}
{"id": "1372057", "revid": "599013", "url": "https://it.wikipedia.org/wiki?curid=1372057", "title": "Giovanni Innocenti", "text": "Carriera.\nClub.\nCon la vinse cinque scudetti (1908, 1909, 1910-1911, 1911-1912, 1912-1913).\nNazionale.\nVanta anche 5 presenze (con 3 reti subite) con la Nazionale italiana: ha esordito il 1\u00ba maggio 1913 in Italia-Belgio (1-0)."}
{"id": "1372060", "revid": "116944", "url": "https://it.wikipedia.org/wiki?curid=1372060", "title": "Altezza-x", "text": ""}
{"id": "1372063", "revid": "1776051", "url": "https://it.wikipedia.org/wiki?curid=1372063", "title": "14 Shades of Grey", "text": "14 Shades of Grey \u00e8 il quarto album del gruppo musicale statunitense Staind, uscito il 20 maggio 2003 sotto l'etichetta della Flip/Elektra. Come il precedente \"Break the Cycle\", \u00e8 entrato direttamente al n. 1 nella classifica statunitense, rimanendovi per 43 settimane. Ha venduto oltre 2 milioni di copie nel mondo.\nIl disco.\nDal punto di vista musicale, l'album appare pi\u00f9 melodico rispetto ai lavori precedenti ad eccezione del primo singolo e traccia dell'album: \"Price to Play\" che rispecchia ancora le vecchie caratteristiche sonore e vocali del gruppo. Nella nuova direzione presa dal gruppo scompaiono quasi del tutto le grida e la rabbia, facendoli allontanare dal nu-metal. Questo cambiamento \u00e8 visibile in molte canzoni che abbracciano temi molto delicati o pi\u00f9 intimi per la band, come accade in \"Zoe Jane\", canzone scritta da Aaron Lewis in onore della sua prima figlia. Gli Staind hanno inoltre composto una canzone dal titolo \"Layne\", un omaggio al cantante Layne Staley degli Alice in Chains il quale \u00e8 morto lo stesso giorno in cui \u00e8 nata la figlia di Aaron Lewis, tra l'altro grande ammiratore di Layne.\nTracce.\nEdizione Standard.\nBonus DVD.\nCD 1\nCD 2\nClassifiche.\n\"14 Shades of Grey\" ha scalato le classifiche mondiali, piazzandosi direttamente alla numero 1 della Billboard 200 degli Stati Uniti vendendo 220.000 copie in una sola settimana."}
{"id": "1372064", "revid": "2056951", "url": "https://it.wikipedia.org/wiki?curid=1372064", "title": "Fratelli Baldwin", "text": "I fratelli Baldwin sono quattro noti attori statunitensi.\nNessi familiari.\nNati tutti a Massapequa (New York) tranne Alec (nato a Amityville), sono figli di Carol Newcomb e Alexander Rae Baldwin Jr., e hanno due sorelle, Jane ed Elizabeth.\nNel film d'animazione \"\", vengono bombardati e uccisi, dando il via ad una guerra tra Stati Uniti e Canada.\nI tre fratelli pi\u00f9 giovani appaiono tutti in \"Nato il quattro luglio\", film di Oliver Stone.\nJoseph Michael Baldwin D'Albora, attore loro cugino, si fa accreditare come Joseph Baldwin.\nOmonimia.\nL'attore Adam Baldwin non ha nessuna parentela con i quattro fratelli."}
{"id": "1372068", "revid": "767487", "url": "https://it.wikipedia.org/wiki?curid=1372068", "title": "Attore sintagmatico", "text": "Un attore sintagmatico \u00e8 ogni individuo quando, rapportandosi con uno spazio (concreto o astratto) e gli elementi che lo caratterizzano, crea un territorio. Tale definizione \u00e8 stata creata dal geografo C. Raffestin.\nIn questa accezione il territorio stesso non \u00e8 da considerare come un semplice supporto fisico spaziale, ma come un sintagma risultato del processo di territorializzazione.."}
{"id": "1372069", "revid": "1735808", "url": "https://it.wikipedia.org/wiki?curid=1372069", "title": "Politica della Svizzera", "text": "La Svizzera \u00e8 una repubblica federale democratica composta da 26 cantoni.\nDemocrazia diretta.\nLa Svizzera mantiene un particolare sistema di democrazia diretta. Il referendum \u00e8 un istituto presente nella costituzione svizzera sin dal 1848 ed \u00e8 garantito anche dall'attuale costituzione del 1999 (artt. 138-142). Il regime democratico svizzero \u00e8 anche noto come democrazia consociativa, per via della rappresentanza proporzionale di tutti i maggiori partiti al governo. \nQualsiasi cittadino pu\u00f2, raccogliendo in cento giorni 50.000 firme, richiedere un referendum (art. 141 Cost.) nel quale, a maggioranza semplice, il popolo \u00e8 chiamato ad esprimersi sul mantenimento o meno di una legge.\nInoltre 100.000 cittadini, tramite la cosiddetta \"iniziativa popolare\", possono richiedere anche la revisione totale (art. 138 Cost.) o parziale (art. 139 Cost.) della costituzione.\nAlcune materie devono comunque obbligatoriamente essere sottoposte al voto del popolo e dei cantoni, o del solo popolo (art. 140 Cost.).\nLegislativo.\nL'Assemblea federale \u00e8 composta da due camere:\nEsecutivo.\nIl Consiglio federale \u00e8 un organo composto da sette membri. I consiglieri federali, pur essendo eletti ogni quattro anni dall'Assemblea federale, non possono essere sfiduciati dalla stessa.\nPolitica estera.\nLa Svizzera e l'Unione europea.\nIn generale la Svizzera affronta la politica europea, cos\u00ec come quella estera, con prudenza e pragmatismo.\nDopo il fallimento di alcune votazioni su un'eventuale adesione (ma con margini molto ristretti: il primo di questi, sullo Spazio economico europeo nel 1992, venne respinto dal 50,3% dei votanti), la Svizzera, per evitare l'isolamento, ha dovuto scegliere una via bilaterale (basata cio\u00e8 su accordi bilaterali) con l'Unione.\nNel 2000 un importante pacchetto di 7 accordi su, rispettivamente, libera circolazione delle persone, trasporto aereo, trasporti terrestri, agricoltura, ostacoli tecnici al commercio, appalti pubblici, ricerca, ha avuto l'avallo popolare. Questo pacchetto di 7 accordi \u00e8 tenuto insieme dalla cosiddetta \"clausola ghigliottina\": vale a dire, che se uno solo dei 7 accordi viene messo in discussione, cade l'intero pacchetto. Nel giugno del 2005 la Svizzera ha aderito agli accordi di Schengen, negoziandone l'attuazione pratica in modo da mantenere controlli saltuari alle frontiere, e reclamando un eventuale diritto di rescissione. Il 25 settembre 2005, un altro referendum ha esteso l'accordo della libera circolazione delle persone ai 10 Paesi entrati nell'UE nel 2004 (il referendum riguardava solo questo accordo, in quanto gli altri 6 si erano gi\u00e0 automaticamente estesi ai nuovi Paesi). Il 26 novembre 2006, sulla scia delle trattative bilaterali in corso, un ulteriore referendum ha permesso l'approvazione della \"Legge federale sulla cooperazione con i Paesi dell'Est\": tale legge funge da base legale per il versamento di un miliardo di Franchi svizzeri (circa 951 milioni di Euro), che avverr\u00e0 a tappe nell'arco dei 10 anni successivi, a sostegno dello sviluppo sociale ed economico dei 10 Paesi che hanno aderito all'UE nel 2004.\nElezioni.\nLa Svizzera elegge a livello nazionale un Capo di Stato, il Presidente, e un Parlamento. L'Assemblea federale (ted. \"Bundesversammlung\"; fr. \"Assembl\u00e9e f\u00e9d\u00e9rale\"; ro. \"Assemblea federala\") si compone di due camere. Il Consiglio nazionale (ted. \"Nationalrat\"; fr. \"Conseil National\"; ro. \"Cussegl Naziunal\") conta 200 membri, eletti ogni quattro anni con il sistema proporzionale nelle varie costituenti, i cantoni. Il Consiglio degli Stati (ted. \"St\u00e4nderat\"; fr. \"Conseil des Etats\"; ro. \"Cussegl dals Stadis\") comprende 46 membri, eletti ogni quattro anni in 20 costituenti multi-seggio e 26 costituenti mono-seggio, che corrispondono ai 26 cantoni della Svizzera. Il Presidente viene eletto ogni anno dal Parlamento, e viene scelto tra i ministri. La Svizzera ha un sistema multipartitico, con numerosi partiti politici, e in tale sistema nessun partito ha la possibilit\u00e0 di conquistare la maggioranza assoluta, pertanto devono formarsi governi di coalizione.\nIn Svizzera gli strumenti costituzionali di consultazione popolare (il referendum, l'iniziativa, le elezioni e la revoca dell'esecutivo) sono diffusi e contrassegnati dalla forma di governo, poich\u00e9 l'ordinamento dello Stato \u00e8 unanimemente riconosciuto come il modello per antonomasia di democrazia diretta in Europa.\nIl sistema di votazione svizzero \u00e8 unico, se paragonato a quello delle moderne nazioni democratiche; questo sistema si distingue dagli altri per la presenza della democrazia diretta (anche chiamata democrazia semi-diretta), nella quale ogni cittadino pu\u00f2 impugnare qualsiasi legge in ogni momento. Inoltre, nella maggior parte dei cantoni della Svizzera, tutte le votazioni sono effettuate utilizzando schede cartacee che vengono spogliate manualmente.\nLe votazioni si verificano circa quattro volte l'anno, su argomenti diversi; le consultazioni includono anche referendum, in cui le decisioni vengono direttamente votate dalla popolazione, e le elezioni, in cui i cittadini eleggono i propri rappresentanti. Le votazioni avvengono sempre durante il fine settimana. Le materie federali, cantonali e municipali vengono gestite all'interno di un'unica consultazione, nei limiti del possibile, e la maggioranza della popolazione vota per posta.\nSolo una percentuale dal 25 al 45% degli aventi diritto vota di solito, ma le votazioni su argomenti in cui la controversia \u00e8 maggiore (come l'accesso all'UE o l'abolizione dell'esercito) hanno avuto un numero di votanti del 60% circa.\nProcedure di voto.\nIl voto pu\u00f2 essere esercitato attraverso le schede elettorali presso il seggio, con il voto via posta o, da poco, con la preferenza espressa via internet.\nIn alcuni cantoni sono ancora previste sanzioni per chi non esercita il diritto di voto (con una multa equivalente a 5 CHF).\nNon esistono macchine per il voto in Svizzera, pertanto tutte le schede devono essere spogliate da supervisori. Ogni comune nomina con una procedura casuale un gruppo di cittadini che hanno il compito di contare le schede; le multe per la mancata partecipazione a questo compito sono diventate ultimamente rare. Tuttavia, dopo che la popolazione ha espresso il proprio voto (scrivendo \"s\u00ec\" o \"no\"), sono contati manualmente o, nelle grandi citt\u00e0, con l'aiuto di contatori automatici (come quelli utilizzati nelle banche per contare le banconote); le schede possono anche essere pesate con bilance di precisione.\nIn due cantoni svizzeri, Canton Appenzello Interno e Glarona, la votazione (solo per gli oggetti di competenza cantonale) avviene in modo tradizionale tramite alzata di mano (\"Landsgemeinde\"), mentre altrove il voto viene espresso al seggio o per corrispondenza.\nVoto via posta.\nIn Svizzera \u00e8 consentito il voto per corrispondenza. I votanti non devono registrarsi prima delle elezioni, poich\u00e9 ogni persona che vive nella nazione (sia svizzeri che stranieri) deve registrarsi nel comune di residenza entro due settimane da un eventuale trasferimento: pertanto, tutti gli elettori sono gi\u00e0 registrati e non devono pertanto ripetere l'operazione se desiderano votare.\nI comuni, circa due mesi prima della data della consultazione elettorale, inviano ai votanti una lettera contenente una busta (con la scritta \"Scheda elettorale\"), un piccolo libretto informativo sulle proposte di cambiamento della legge in questione e, infine, la scheda elettorale stessa. Una volta che l'avente diritto ha espresso il proprio voto, la scheda viene rispedita al comune con la busta fornita nella lettera ricevuta.\nCabine elettorali.\nI cittadini svizzeri possono consegnare il proprio voto nelle cabine elettorali, presso le quali portano le schede elettorali ricevute per posta, che possono anche essere depositate nelle apposite urne. Dopo l'introduzione del voto per posta, tuttavia, non molti cittadini utilizzano questo servizio.\nVoto via Internet.\nDiversi cantoni (Ginevra, Neuch\u00e2tel e Zurigo) hanno sviluppato progetti per permettere ai cittadini di votare via internet o con gli SMS. I test effettuati a Ginevra, in particolare, sono stati controversi in quanto il voto via internet potrebbe non soddisfare le leggi che assicurano ad ogni cittadino il controllo della gestione del voto stesso. Due cittadini hanno richiesto in tribunale l'accesso a informazioni non specificate o documentazioni circa il sistema di voto, e di consultare il codice sorgente per l'applicazione; sono stati autorizzati alla consultazione del codice.\nTipi di voto.\nElezioni.\nCi sono tre principali tipi di elezione. I primi due, le elezioni parlamentari e quelle esecutive, permettono ai cittadini svizzeri di votare i candidati che li rappresentino nel governo. Le elezioni parlamentari sono organizzate secondo un sistema proporzionale multipartitico e quelle esecutive secondo il voto popolare espresso direttamente verso candidati; chi ottiene pi\u00f9 voti, vince. Il terzo tipo di elezioni, il referendum, riguarda diverse argomenti politici.\nElezioni parlamentari.\nLe elezioni parlamentari stabiliscono i membri del Consiglio degli Stati e del Consiglio nazionale. Se i candidati concorrono per una carica parlamentare, al votante sono inviate diverse schede, ognuna corrispondente ad un diverso partito politico. Ogni partito stila la propria lista di candidati, ma il votante pu\u00f2 sia creare una propria lista o pu\u00f2 apportare cambiamenti alle liste proposte.\nSe i candidati concorrono per l'Assemblea federale, la scheda riporta tante linee quanti sono i seggi da assegnare. Il votante sceglie quindi i candidati che desidererebbe occupassero tali seggi. Ogni candidato pu\u00f2 essere votato fino a due volte; ogni volta che il nome di un candidato appare sulla lista, il voto \u00e8 conteggiato per il candidato particolare. Il votante pu\u00f2 cancellare il nome di un candidato e sostituirlo con un altro, oppure pu\u00f2 lasciare alcune delle righe vuote. Anche se al votante \u00e8 fornita una lista del partito, il votante pu\u00f2 sostituire un membro di un diverso partito, e formare in modo tale una propria lista. Ad esempio, un votante pu\u00f2 rimuovere un candidato del Partito Social Democratico e sostituirlo con uno dell'Unione Democratica di Centro. Se il votante utilizza la lista formata dai partiti, il partito acquista un voto. Il votante pu\u00f2 anche utilizzare una \"lista libera\", che non fa riferimento ad alcun partito; modificare una lista libera con candidati scelti di proprio pugno non attribuisce il voto ad alcun partito.\nIl Parlamento viene eletto con il sistema proporzionale (\"Proporzwahl\"), in quanto ogni partito ottiene un numero di seggi proporzionale al numero dei voti ricevuti. Ci\u00f2 determina il numero dei seggi assegnati al partito, ma i singoli candidati non sono ancora eletti; la loro nomina viene determinata con il \"voto al candidato\". Se un partito ottiene \"n\" seggi, gli \"n\" candidati del partito nelle posizioni pi\u00f9 alte ottengono il seggio.\nElezioni cantonali.\nI votanti possono anche votare per il governo di ogni cantone. La scheda presenta una sola riga, dove il votante pu\u00f2 scrivere il nome di battesimo di \"qualsiasi\" cittadino maggiorenne che vive nel cantone. Non esistono voti ai partiti, ma solo voti ai candidati. Questa procedura viene chiamata \"Majorzwahl\", perch\u00e9 il candidato che ottiene pi\u00f9 voti vince. Questo sistema vige in tutti i cantoni tranne che nel Ticino, dove il Governo \u00e8 eletto col sistema proporzionale.\nReferendum.\nPer ogni proposta referendaria, esiste una casella sulla scheda elettorale nella quale il votante appone la scritta \"S\u00ec\" oppure \"No\". Se esistono proposte che si contraddicono a vicenda, viene posta la domanda: \"Se entrambe le proposte vengono adottate dal popolo, a quale proposta sei pi\u00f9 favorevole?\".\nLa costituzione svizzera prevede diversi tipi di referendum che si dividono in due categorie: referendum obbligatori, che sono automaticamente indetti a seguito di determinate deliberazioni del Parlamento o la presentazione di iniziative popolari e referendum facoltativi, che possono essere richiesti da almeno 50.000 aventi diritto al voto o da almeno 8 Cantoni.\nAlcuni tipi di referendum richiedono per avere successo solo il voto favorevole della maggioranza dei votanti. Altri tipi richiedono anche l'approvazione della maggioranza dei Cantoni. Ogni cantone intero ha un voto, mentre i cosiddetti semi-cantoni (chiamati cos\u00ec perch\u00e9 si sono divisi secoli fa ovvero Obvaldo, Nidvaldo, Basilea Citt\u00e0, Basilea Campagna, Appenzello Esterno e Appenzello Interno) hanno solo mezzo voto a testa. Il voto cantonale viene determinato dal voto popolare del cantone stesso; se la maggioranza dei cittadini di un cantone sostiene la proposta, tutto il cantone sostiene la proposta.\nReferendum obbligatori.\nSono sottoposti a referendum obbligatorio che richiede la maggioranza del Popolo e dei Cantoni:\nSono sottoposti a referendum obbligatorio che richiede la sola maggioranza del Popolo:\nReferendum facoltativi.\nSe ne fanno richiesta almeno 50.000 aventi diritto al voto o almeno 8 Cantoni sono sottoposti a referendum che richiede la sola maggioranza del Popolo:\nIncontri cittadini.\nOgni villaggio, comune o citt\u00e0 ha il proprio Parlamento \u2014 in alcuni villaggi si tiene l'incontro cittadino, chiamato Assemblea comunale, in cui i cittadini adulti votano per alzata di mano. In queste riunioni, i cittadini possono anche presentare proposte orali o scritte, che verranno votate nella successiva riunione. Nelle citt\u00e0 maggiori, la riunione cittadina \u00e8 sostituita da un parlamento eletto.\nNei parlamenti municipali, si tengono le votazioni riguardo ai cambiamenti della \"costituzione cittadina\", ai finanziamenti che vanno oltre le competenze del ramo esecutivo e alle naturalizzazioni.\nRequisiti per votare.\nLa Svizzera conta attualmente circa otto milioni e mezzo di abitanti, dei quali 6,6 milioni sono cittadini svizzeri che hanno il diritto di votare, anche se alcuni cantoni e municipalit\u00e0 hanno consentito agli stranieri di esercitare il diritto di voto se vivono da un certo periodo di tempo in Svizzera.\nTutti i cittadini svizzeri che abbiano compiuto 18 anni hanno diritto a votare. Inoltre, i cittadini svizzeri che vivono al di fuori della nazione e che hanno compiuto 18 anni hanno il diritto di votare su materie federali e, in alcuni cantoni, su argomenti cantonali. Per questi votanti, \u00e8 obbligatoria la registrazione al pi\u00f9 vicino Consolato svizzero (poich\u00e9 non sono gi\u00e0 registrati nel comune in cui vivono). I votanti all'estero possono scegliere di registrarsi in qualsiasi comune svizzero in cui siano gi\u00e0 stati registrati, oppure nella loro citt\u00e0 di origine.\nVoto sulla cittadinanza.\nIn generale, il Consiglio comunale (legislativo) decide riguardo alle naturalizzazioni. Tuttavia, in alcuni comuni, la naturalizzazione \u00e8 soggetta al voto popolare. Il Tribunale federale ha deciso nel 2003 che la naturalizzazione \u00e8 un atto amministrativo, pertanto deve sottostare alla proibizione dell'arbitrariet\u00e0, che domina il voto democratico sulle naturalizzazioni.\nCi sono discussioni in corso riguardo al cambiamento delle regole: una proposta consiste nel naturalizzare automaticamente gli stranieri se rispettano i criteri formali, e i cittadini possono proporre la non-naturalizzazione se vi \u00e8 una evidente ragione. La proposta dovrebbe essere votata, e se lo straniero non accetta il risultato del voto, pu\u00f2 chiedere al tribunale di verificare l'oggettivit\u00e0 della ragione. Alcuni politici hanno intrapreso iniziative per cambiare la Costituzione svizzera, per rendere legale il voto sulla naturalizzazione."}
{"id": "1372072", "revid": "1543377", "url": "https://it.wikipedia.org/wiki?curid=1372072", "title": "Maiuscoletto", "text": "In tipografia il termine maiuscoletto indica i caratteri di forma maiuscola ma di altezza inferiore, equivalenti di solito all'occhio medio, ovvero all'altezza dei caratteri minuscoli, al netto delle correzioni ottiche. . I caratteri del maiuscoletto ben progettati non sono semplicemente la versione ridotta delle maiuscole normali; mantengono normalmente lo stesso spessore delle altre lettere e un maggiore rapporto altezza\u2013larghezza per rendere pi\u00f9 facile la leggibilit\u00e0 e uniformarle al minuscolo.\nNella composizione digitale.\nMolti programmi di videoscrittura e sistemi tipografici offrono la possibilit\u00e0 di comporre il testo in maiuscolo e maiuscoletto; questo lascia inalterate le lettere maiuscole e converte le minuscole in maiuscoletto.\nL'implementazione dipende dal sistema tipografico; per molti caratteri tipografici esiste il maiuscoletto (ci\u00f2 fa in modo che testi come \u00abLa Lettonia si un\u00ec alla il 29 marzo 2004\u00bb siano proporzionati) ma molti caratteri digitali non prevedono la versione in maiuscoletto. Di conseguenza il sistema di visualizzazione semplicemente riduce di una frazione le lettere maiuscole e ci\u00f2 porta ad avere un testo non ben proporzionato. \nUso del maiuscoletto.\n Il maiuscoletto viene principalmente adoperato nel testo delle note a pi\u00e8 di pagina (siano esse relative ad una tesi di laurea, ad un articolo di carattere scientifico ecc.), quando si citano una o pi\u00f9 opere. In particolare, lo scopo \u00e8 di enfatizzare il nome dell'autore, che viene indicato in maiuscoletto rispetto al resto della nota, in modo che l'occhio del lettore cada pi\u00f9 rapidamente su quest'ultimo. Ad esempio:\nIl maiuscoletto viene anche usato per i testi completamente in maiuscolo; questo per evitare che la scrittura in maiuscolo sembri \u201cstonata\u201d al lettore. Ad esempio lo stile di molte pubblicazioni americane, incluse \"The Atlantic Monthly\" e \"USA Today\", \u00e8 di usare il maiuscoletto per gli acronimi e le sigle pi\u00f9 lunghe di tre lettere; quindi: \u201cU.S.\u201d e \u201cFDR\u201d in maiuscole normali, ma \u201c\u201d in maiuscoletto. Le sigle \u201c\u201d e \u201c\u201d vengono anche rese in maiuscoletto, come in: \u201cDal al .\u201d\nIl maiuscoletto \u00e8 comunemente usato per mostrare le scorciatoie da tastiera; per esempio: \u201cLa scorciatoia da tastiera in Microsoft Word per il maiuscoletto \u00e8 .\u201d\nL'uso forse pi\u00f9 comune del maiuscoletto \u00e8 per la resa della parola \" in molte versioni della Bibbia. Tipicamente, un \u201cSignore\u201d normale corrisponde all'uso della parola Adonai nell'originale ebreo, ma il maiuscoletto \" corrisponde all'uso di Yaweh nell'originale.\nLe pubblicazioni francesi e alcune inglesi usano il maiuscoletto per indicare il cognome con cui una persona dal nome completo molto lungo sar\u00e0 indicato nel resto dell'opera. Un esempio elementare \u00e8 Don de La Mancha. Similmente per quelle lingue in cui il cognome viene per primo come la romanizzazione Zedong.\nAlcuni stili di pubblicazioni di case editrici, tra le quali \"Newsweek\" e \"DC Comics\", usano il maiuscoletto per indicare il nome della pubblicazione all'interno della stessa o di un'altra.\nIl testo delle iscrizioni monumentali formali o le scritte sulle monete sono anch'esse spesso rese in maiuscoletto: \u201csulla tomba di Sir Christopher Wren nella Cattedrale di Saint Paul si legge, in Latino, semplicemente \u201d (che significa approssimativamente \"Se cerchi il monumento (in suo ricordo) guardati attorno\" \u2013 riferito alla cattedrale stessa, da lui progettata).\nL'opera di George Eliot \u201cSilly Novels by Lady Novelists\u201d \u00e8 una critica dei romanzieri vittoriani per l'uso eccessivo che facevano del maiuscoletto e per l'impiego in contesti inappropriati (come usare il maiuscoletto al posto del corsivo per indicare enfasi).\nNella classificazione scientifica delle specie il maiuscoletto \u00e8 utilizzato per il nome dell'autore e della data del taxon interessato.\nStoria.\nLa ricerca di Margaret M. Smith ha concluso che l'uso del maiuscolo fu probabilmente reso popolare da Johann Froben all'inizio del XVI secolo, che li us\u00f2 ampiamente dal 1516. Froben potrebbe essere stato influenzato da Aldo Manuzio, che usava maiuscole molto piccole con stampa in greco e all'inizio delle righe in corsivo, copia uno stile comune nei manoscritti dell'epoca, e talvolta utilizzava queste maiuscole per impostare le intestazioni nella sua stampa; di conseguenza queste intestazioni erano tutte in maiuscolo, ma in maiuscolo da un carattere pi\u00f9 piccolo rispetto al tipo di testo del corpo. L'idea prese piede in Francia, dove le piccole maiuscole furono usate da Simon de Colines, Robert Estiennee Claude Garamond. Johannes Philippus de Lignamine usava il maiuscolo negli anni 1470, ma a quanto pare non fu copiato all'epoca.\nI caratteri maiuscoli non si trovano in tutti i tipi di carattere, poich\u00e9 tradizionalmente nella stampa venivano usati principalmente nel corpo del testo dei libri e quindi spesso non si trovano nei caratteri che non sono destinati a questo scopo, come i caratteri sans-serif che storicamente non lo erano preferito per la stampa di libri. \"Fonts in Use\" riporta che Maxima (1970) di Gert Wunderlich, per VEB Typoart, fu \"forse il primo sans serif a presentare maiuscoletto e numeri maiuscoletti opzionali su tutti i pesi\". (Alcuni caratteri tipografici solo maiuscoli destinati alla stampa di articoli di cancelleria, ad esempio Copperplate Gothic e Bank Gothic, dovevano essere usati con formati pi\u00f9 piccoli che servivano da piccoli capitelli e, di conseguenza, non avevano lettere minuscole.)\nI piccoli capitelli italici erano storicamente rari. Alcune famiglie di caratteri digitali, a volte digitalizzazioni di vecchi design di caratteri in metallo, hanno ancora solo il maiuscolo nello stile normale o romano e non hanno il maiuscolo in grassetto o corsivo. Questo \u00e8 ancora perch\u00e9 il maiuscolo era normalmente usato solo nel corpo del testo e il taglio in grassetto e corsivo in maiuscolo non era ritenuto necessario. Una prima apparizione isolata fu nel campione di fonderia di tipo Ensched\u00e9 del 1768, che presentava un taglio di serie di Joan Micha\u00ebl Fleischman. (Il grassetto non apparve fino al diciannovesimo secolo.) Nel 1956, il libro di testo di Hugh Williamson \"Methods of Book Design\" ha osservato che \"uno dei difetti pi\u00f9 evidenti\" delle facce dei libri contemporanei era che generalmente non presentavano maiuscole in corsivo: \"queste sarebbero certamente ampiamente utilizzate se fossero generalmente disponibili\". Eccezioni disponibili all'epoca erano Pilgrilm di Linotype, Janson e il loro rilascio di Monotype Garamond e da Monotype Romulus. Altri sono apparsi nel periodo digitale, come in Hoefler Text e FF Scala / Scala Sans.\nAssistenza informatica.\nCaratteri.\nL'OpenType carattere standard fornisce il supporto per le trasformazioni da lettere normali a maiuscoletto da due tag caratteristica, codice_1e codice_2. Un carattere pu\u00f2 utilizzare il tag codice_1per indicare come trasformare le lettere minuscole in maiuscoletto e il tag codice_2per indicare come trasformare le lettere maiuscole in maiuscoletto.\nElaboratori di testi.\nLe applicazioni di desktop publishing professionali che supportano il maiuscolo minuscolo autentico includono Quark XPress e le applicazioni Adobe Creative Suite.\nLa maggior parte delle applicazioni di elaborazione testi, inclusi Microsoft Word e Pages, non sostituiscono automaticamente il maiuscolo vero quando si lavora con i caratteri OpenType che li includono, ma generano quelli in scala. Per queste applicazioni \u00e8 quindi pi\u00f9 facile lavorare con caratteri che hanno il maiuscolo vero come uno stile completamente separato, simile al grassetto o al corsivo. Pochi font gratuiti e open source hanno questa caratteristica; un'eccezione \u00e8 EB Garamond di Georg Duffner, in open beta. LibreOffice Writer ha iniziato a consentire il vero maiuscoletto per i caratteri OpenType dalla versione 5.3, possono essere abilitati tramite una sintassi utilizzata nella casella di immissione del nome del carattere, incluso il nome del carattere, i due punti, il tag della caratteristica, un segno di uguale e il valore della caratteristica, per esempio codice_5, e la versione 6.2 hanno aggiunto una finestra di dialogo per cambiare.\nUnicode.\nSebbene le maiuscole siano allografi dei loro equivalenti a grandezza naturale (e quindi di solito non \"semanticamente importanti\"), lo standard Unicode definisce un numero di caratteri \"maiuscoli\" nelle estensioni IPA, estensioni fonetiche e intervalli latini estesi-D (0250\u2013 02AF, 1D00\u20131D7F, A720 \u2013 A7FF). Questi caratteri, con nomi ufficiali come la , sono destinati all'uso nelle rappresentazioni fonetiche. Ad esempio, \u0280 rappresenta un vibrante uvulare. Normalmente non dovrebbero essere usati in altri contesti (il set di caratteri \"normale\" dovrebbe essere usato con controlli di formattazione adeguati come descritto nelle sezioni precedenti).\nA partire da Unicode 13.0, l'unico carattere mancante dall'alfabeto latino di base ISO \u00e8 la versione maiuscoletta di X.\nLa tabella seguente mostra i caratteri maiuscoli Unicode esistenti dell'alfabeto latino di base ISO utilizzato in IPA:\nInoltre, alcuni caratteri latini meno comuni, diversi caratteri greci e un singolo carattere cirillico utilizzato nella notazione in caratteri latini (\u1d2b, piccolo maiuscolo \u041b) hanno anche piccole maiuscole codificate:\nPoich\u00e9 questi glifi provengono da intervalli di codice diversi, potrebbero non visualizzare la stessa dimensione e stile, perch\u00e9 pochi caratteri tipografici li forniscono tutti.\nNegli standard Unicode.\nIl consorzio Unicode ha una convenzione tipografica di utilizzare il maiuscoletto per i nomi dei personaggi formali Unicode in esecuzione di testo. Ad esempio, il nome di U + 0416 \u0416 viene convenzionalmente mostrato come .\nFogli di stile CSS.\nIl maiuscolo pu\u00f2 essere specificato nel linguaggio di presentazione della pagina web che CSS utilizza codice_6. Ad esempio, il codice HTML\nesegue il rendering come\nPoich\u00e9 il CSS applica uno stile al testo e non viene applicata alcuna trasformazione del caso, i lettori sono ancora in grado di copiare il testo normale in maiuscolo dalla pagina Web come visualizzato da un browser.\nCSS3 pu\u00f2 specificare OpenType maiuscoletto (dato che la funzione 'smcp' nel carattere sostituisce i glifi con glifi in maiuscoletto corretti) utilizzando codice_9, che \u00e8 il modo consigliato, o codice_10, che \u00e8 (a partire da maggio 2014) il modo pi\u00f9 utilizzato. Se il carattere non ha glifi in maiuscolo, vengono visualizzate lettere minuscole.\nesegue il seguente rendering:\nAssistenza informatica per il maiuscoletto.\nCaratteri.\nL'OpenType carattere standard fornisce il supporto per le trasformazioni da lettere normali a maiuscoletto da due tag caratteristica, codice_15e codice_16. Un carattere pu\u00f2 utilizzare il tag codice_15per indicare come trasformare le lettere minuscole in maiuscoletto e il tag codice_16per indicare come trasformare le lettere maiuscole in maiuscoletto.\nLe applicazioni di desktop publishing, cos\u00ec come i browser Web, possono utilizzare queste funzionalit\u00e0 per visualizzare il maiuscoletto. LibreOffice pu\u00f2 utilizzare il metodo codice_19.\nFogli di stile CSS.\nA partire da settembre 2018, non esiste un supporto specifico per il maiuscoletto nelle pagine web che utilizzano il \"CSS Fonts Module Level 3\" del W3C, ma pu\u00f2 essere specificato utilizzando font-feature-settings: 'pcap';. Se il carattere non ha glifi in maiuscoletto, vengono visualizzate lettere minuscole."}
{"id": "1372073", "revid": "842", "url": "https://it.wikipedia.org/wiki?curid=1372073", "title": "Tekken 1", "text": ""}
{"id": "1372079", "revid": "599013", "url": "https://it.wikipedia.org/wiki?curid=1372079", "title": "Angelo Binaschi", "text": "Carriera.\n\u00c8 stato terzino della con cui vinse sei scudetti (1908, 1909, 1911, 1912, 1913, 1921).\nNella sua carriera di calciatore vanta anche 9 presenze con la Nazionale italiana: esordio il 6 gennaio 1911 (Italia-Ungheria 0-1). Ha disputato le Olimpiadi di Stoccolma nel 1912."}
{"id": "1372080", "revid": "438678", "url": "https://it.wikipedia.org/wiki?curid=1372080", "title": "Patrigno", "text": ""}
{"id": "1372081", "revid": "326822", "url": "https://it.wikipedia.org/wiki?curid=1372081", "title": "Matrigna", "text": ""}
{"id": "1372083", "revid": "438678", "url": "https://it.wikipedia.org/wiki?curid=1372083", "title": "Fratellastro", "text": ""}
{"id": "1372084", "revid": "438678", "url": "https://it.wikipedia.org/wiki?curid=1372084", "title": "Sorellastra", "text": ""}
{"id": "1372087", "revid": "438678", "url": "https://it.wikipedia.org/wiki?curid=1372087", "title": "Figliastro", "text": ""}
{"id": "1372089", "revid": "438678", "url": "https://it.wikipedia.org/wiki?curid=1372089", "title": "Figliastra", "text": ""}
{"id": "1372090", "revid": "729019", "url": "https://it.wikipedia.org/wiki?curid=1372090", "title": "Castelbosco", "text": "Castelbosco \u00e8 un castello situato nelle vicinanze di Campremoldo Sopra, frazione del comune italiano di Gragnano Trebbiense, in provincia di Piacenza.\nIl castello ospita il \"museo della Merda\".\nStoria.\nLa data della costruzione del castello, situato in una localit\u00e0 che nel 1186 era sotto il controllo dei nobili da Pecorara, risale al XIII secolo, probabilmente ad opera della famiglia Scotti, che nella seconda parte del secolo aveva ampliato i propri possedimenti nella zona.\nLa presenza del castello viene segnalata per la prima volta nel 1314 per alcuni fatti d'arme svoltisi nell'ambito delle contese tra nobili e \"populares\"; \u00e8 poi citato nel 1335 tra i castelli che rimasero fedeli alla famiglia Visconti nella guerra che vedeva i milanesi opposti al papato. Durante il XIV secolo sub\u00ec diversi assalti de parte della fazione guelfa, che culminarono nella sua distruzione.\nNel 1482 venne riedificato da Antonio Maria Scotti che aveva ottenuto una licenza ducale che gli permetteva di fare ci\u00f2. Nel 1546 Marc'Antonio Scotti ottenne, da parte del duca di Parma e Piacenza Pier Luigi Farnese, che la propria signoria su Castelbosco fosse elevata a marchesato. Nel 1624 il possesso di Castelbosco, cos\u00ec come delle vicine Campremoldo Sopra e Campremoldo Sotto, venne confermato agli Scotti da parte della Camera Ducale farnesiana in virt\u00f9 del diritto di \"disporre di detti luoghi a favore dei figli e discendenti maschi e legittimi\" concesso da parte di Odoardo I Farnese. Nel 1636 il castello venne danneggiato da parte delle truppe spagnole impegnate nella guerra contro il ducato farnesiano; a seguito di queste azioni, il feudatario Luigi Scotti fu obbligato a un considerevole sforzo economico per la sistemazione del forte.\nAll'interno del castello mor\u00ec, nel dicembre del 1737, il pittore Giovanni Battista Tagliasacchi.\nLa famiglia Scotti mantenne il possesso del castello fino al 1818 quando esso fu ceduto ai conti Galli, ai quali succedette prima il conte Giuseppe Nasalli Rocca, poi la famiglia Chiapponi e infine la famiglia Locatelli da Camairago, che vi ha avviato un'attivit\u00e0 di allevamento di bovini, alla quale nel 2015 si \u00e8 aggiunto il museo della Merda.\nStruttura.\nIl castello presenta una pianta rettangolare e, pur caratterizzato da dimensioni ridotte, presenta elementi interessanti come i merli e alcune tracce del ponte levatoio principale posto a scavalco del fossato e dotato di pseudo rivellino, al quale se ne affiancava in origine un secondo sul lato opposto. Nel complesso rimangono due torri: una, notevolmente modificata rispetto all'aspetto iniziale, che si eleva rispetto al corpo centrale e un'altra, ribassata fino ad eguagliare l'altezza della linea delle cortine e dotata di tetto a falda singola. L'edificio si presenta in buone condizioni di conservazione.\nL'ingresso maestro d\u00e0 sul giardino e permette l'accesso a una grande scala che conduce al piano nobile, dove si trova un cortile interno su cui danno i diversi ambienti. Nei pressi del complesso sono stati costruiti negli anni diversi edifici destinati ad un uso rurale, che si affiancano ad altri edifici preesistenti, probabilmente le originarie scuderie, anch'essi modificati per un uso agricolo.\nMuseo.\nIl castello ospita dal 2015 il museo della Merda, nato da un'idea dell'imprenditore agricolo Gianantonio Locatelli, che aveva in precedenza avviato un allevamento bovino nei pressi del castello, riguardo lo sfruttamento delle di sterco prodotte giornalmente dagli animali. All'interno del museo sono presenti opere sul tema prodotte da diversi artisti, tra cui David Tremlett e Anne e Patrick Poirier, nonch\u00e9 diverse testimonianze, provenienti dalle epoche pi\u00f9 varie: dalla divinit\u00e0 egizia dello scarabeo stercorario, assunto anche a simbolo del museo, all'utilizzo dello sterco per la costruzione di edifici in epoca pre-antica, dalle opere di autori di epoca romana come la \"Naturalis historia\" di Plinio il Vecchio all'utilizzo dello sterco nelle arti figurative, fino alla moderna ricerca scientifica."}
{"id": "1372091", "revid": "37401", "url": "https://it.wikipedia.org/wiki?curid=1372091", "title": "Variante combinatoria", "text": ""}
{"id": "1372094", "revid": "12760", "url": "https://it.wikipedia.org/wiki?curid=1372094", "title": "Giorno della libert\u00e0", "text": ""}
{"id": "1372099", "revid": "83531", "url": "https://it.wikipedia.org/wiki?curid=1372099", "title": "Mitta", "text": ""}
{"id": "1372102", "revid": "339392", "url": "https://it.wikipedia.org/wiki?curid=1372102", "title": "Occhione (personaggio)", "text": ""}
{"id": "1372105", "revid": "1876348", "url": "https://it.wikipedia.org/wiki?curid=1372105", "title": "Morruzze", "text": "Morruzze \u00e8 una frazione del comune di Baschi (TR).\nIl paese si trova a 560 ed \u00e8 popolato da 49 \"morruzzesi\" (dati Istat, 2001). Dalla piazza del paese si gode di un panorama che arriva fino a Todi.\nStoria.\nSi tratta di una villa fortificata (\"villa Morrutiarum\") costruita tra il 1147 ed il 1149, inizialmente pi\u00f9 popolata (75 abitanti nel 1290) della vicina Morre. Essi sfruttavano i vicini boschi per la sopravvivenza ed il commercio di legna; dipendevano da Todi e parteciparono cos\u00ec alla ricostruzione del castello di Montemarte.\nNel 1348 parecchie famiglie subirono lutti a causa dell'epidemia di peste; in seguito, le truppe di Carlo VIII taglieggiarono gli abitanti. Anche il condottiero ghibellino Altobello Chiaravalle depred\u00f2 il borgo. I possidenti locali venivano scelti per rappresentare Morruzze a Todi (erano i \"sergenti\"): alla fine del mandato essi entravano in pianta stabile entro la nobilt\u00e0.\nCol passare dei secoli il paese si spopol\u00f2, tanto che la parrocchia venne unita a quella di Morre nel 1571.\nIl palazzo di Morruzze venne acquistato nel XVII secolo dai Paparini, che lo ampliarono e vi crearono l'oratorio di S. Ambrogio.\nDurante l'occupazione napoleonica faceva parte della Comune di Civitella e del Cantone di Baschi.\nEconomia e manifestazioni.\nIl taglio del bosco ceduo ha costituito e tuttora costituisce una parte importante del reddito: le essenze boscose che abbondano sono cerro, carpino orientale, carpino nero e roverella.\nIl 29 agosto vi si celebra la festa di San Giovanni."}
{"id": "1372108", "revid": "78273", "url": "https://it.wikipedia.org/wiki?curid=1372108", "title": "Ninja del villaggio della pioggia", "text": ""}
{"id": "1372110", "revid": "34928", "url": "https://it.wikipedia.org/wiki?curid=1372110", "title": "Coppie minime", "text": ""}
{"id": "1372112", "revid": "767487", "url": "https://it.wikipedia.org/wiki?curid=1372112", "title": "Steal This Film", "text": "Steal This Film \u00e8 una serie di film, in sola lingua inglese (ma sottotitolati in varie lingue, italiano compreso), pubblicati nell'agosto del 2006 via BitTorrent che documenta il movimento contro la propriet\u00e0 intellettuale e fu un punto del dibattito nel British Documentary Festival.\nLa prima parte (Part One in inglese), prodotta in Svezia e distribuita nel 2006, tiene conto di tutta la cultura pirata svedese: The Pirate Bay, Piratbyr\u00e5n e il Partito Pirata.\nPrima parte.\nQuesto film include un'analisi critica di una presunta \"regulatory capture\" effettuata dall'industria cinematografica hollywoodiana per far leva sulle sanzioni economiche del governo degli Stati Uniti sulla Svezia attraverso il WTO.\nPresunti obiettivi includono l'applicazione di pressione alla polizia svedese di condurre la ricerca e attacchi contro la legge svedese con lo scopo di creare scompiglio e distruggere il tracker BitTorrent di The Pirate Bay.\nUna versione del film rimontata ed ampliata in occasione del processo a The Pirate Bay \u00e8 stata presentata in competizione nella sezione \"Factual\" dell'edizione 2009 del Roma Fiction Fest.\nSeconda parte.\nLa seconda parte (Part Two), in fase di produzione nel 2007 \u00e8 uscita il 27 dicembre 2007.\n\u00c8 stata pubblicata nelle reti p2p.\nLe tematiche che affronta riguardano gli aspetti tecnologici e culturali delle guerre sul diritto d'autore e le implicazioni di internet nella copia.\nFinanziamento.\nLa serie \"Steal This Film\", \u00e8 prodotta dalla \"Lega dei Pari Nobili\" (in inglese: League of Noble Peers), e ha un fondo di donazioni tramite il sito Stealthisfilm.com, usando un conto Paypal."}
{"id": "1372120", "revid": "287204", "url": "https://it.wikipedia.org/wiki?curid=1372120", "title": "Il carcere", "text": "Il carcere \u00e8 un romanzo breve di Cesare Pavese scritto tra il 27 novembre e il 16 aprile 1939. Venne pubblicato nel 1948 insieme a \"La casa in collina\" nel volume \"Prima che il gallo canti\" a Torino dalla casa editrice Einaudi.\nLa storia \u00e8 ispirata al periodo di confino trascorso da Pavese a Brancaleone Calabro, tra il 4 agosto 1935 e il 15 marzo 1936.\nTrama.\nIn terza persona, attraverso la figura dell'Ingegnere Stefano, Pavese, condannato per ricevere delle lettere in casa sua, proteggendo cos\u00ec la \"donna dalla voce rauca\", a cui le consegnava, racconta ne \"Il Carcere\" la sua esperienza ed i suoi stati d'animo, attribuendo un significato intimo e personale dai paesaggi, primo fra tutti il mare, definito \"\"la quarta parete della sua prigione\"\", alla gente che, come sostiene in una lettera scritta alla sorella Maria, \"\"di questi paesi \u00e8 di un tratto e di una cortesia che hanno una sola spiegazione: qui una volta la civilt\u00e0 era greca\". \nAll'inizio \"... sapeva che dappertutto \u00e8 paese, e le occhiate incuriosite e caute delle persone lo rassicurano sulla loro simpatia\"\", poi con queste persone frequenter\u00e0 l'osteria, andr\u00e0 a caccia (gli rimarr\u00e0 impressa la parola quaglia che ogni donna porta con s\u00e9 e Stefano sentir\u00e0 di amare quella gente e quella terra, soltanto per questa parola). \nAnalisi dell'opera.\nComponente centrale del racconto \u00e8 la figura della donna. Il rapporto con Elena, figlia della padrona di casa, e con \"Concia\" \"c'era qualcosa di caprigno, selvatico ed insieme dolcissimo\"- ritorna costante nella narrazione. Il mito ed il selvaggio, compagnia e solitudine, spontaneit\u00e0 e riservatezza, e molti altri dualismi, ne faranno de \"Il Carcere\" (considerata la prima opera della maturit\u00e0 di Cesare Pavese) un racconto coinvolgente e ritmico. Uno spaccato di vita dell'Italia meridionale della met\u00e0 degli anni trenta nella \"\"chiusura di orizzonte che \u00e8 il confino\" e \"con una penna ch'era tutta la gioia della sua libert\u00e0\"\"."}
{"id": "1372121", "revid": "767487", "url": "https://it.wikipedia.org/wiki?curid=1372121", "title": "Banda di Hawkhurst", "text": "La banda di Hawkhurst \u00e8 stata un'organizzazione criminale coinvolta in traffici illeciti avvenuti nelle regioni a sud-est dell'Inghilterra dal 1735 fino al 1749.\nStoria.\nFu uno dei gruppi criminali pi\u00f9 influenti del XVIII secolo; la loro influenza si estendeva dalla contea di Dorset fino alla contea di Kent fino a quando, dopo una battaglia fra le milizie di Goudhurst e la banda, nel 1747, quest'ultima venne sgominata, i suoi capi, Arthur Gray e Thomas Kingsmill catturati, processati e condannati a morte, nel 1748 e 1749 rispettivamente.\nIl nome deriva da quello del villaggio di Hawkhurst. Il gruppo fu menzionato per la prima volta come \"Holkhourst Genge\" nel 1735."}
{"id": "1372122", "revid": "486946", "url": "https://it.wikipedia.org/wiki?curid=1372122", "title": "Lyo", "text": ""}
{"id": "1372124", "revid": "73997", "url": "https://it.wikipedia.org/wiki?curid=1372124", "title": "Lemmy, Slim Jim &amp; Danny B", "text": ""}
{"id": "1372127", "revid": "200154", "url": "https://it.wikipedia.org/wiki?curid=1372127", "title": "Consonante approssimante laterale", "text": ""}
{"id": "1372129", "revid": "767487", "url": "https://it.wikipedia.org/wiki?curid=1372129", "title": "Giuseppe Milano", "text": "Era indicato anche come Milano I perch\u00e9 nello stesso periodo giocavano in squadra anche i suoi due fratelli Aldo e Felice. Fu anche capitano della squadra; grazie alla sua personalit\u00e0 tecnico-tattica sul campo e alla sua avvenenza, fu una delle prime stelle del calcio italiano, grazie alle sue eccellenti prestazioni in maglia azzurra.\nCarriera.\nCalciatore.\nCon la vinse cinque scudetti (dal 1908 e 1909 e dal 1911 al 1913).\nVanta anche 11 presenze con la Nazionale italiana, tutte disputate con la fascia da capitano. Esord\u00ec il 6 gennaio 1911 in Italia- (0-1).\nAllenatore.\nInsieme all'amico e compagno di squadra Marcello Bertinetti, fu giocatore-allenatore della Pro Vercelli nel 1906, per poi assumere la piena guida tecnica nel periodo 1909-1914, conquistando quattro scudetti (1909, 1910-11, 1911-12 e 1912-13). In Nazionale gioc\u00f2 11 partite, dal 1911 al 1914, tutte e 11 con la fascia da capitano dopo di che torn\u00f2 a far parte di diverse commissioni tecniche che guidarono l'Italia negli anni venti;Torn\u00f2 ad allenare il sodalizio bianco vercellese, sempre nell'antenata della Serie A nel 1924-26 (formando un triumvirato con Bertinetti e Guido Ara) e in Serie B nel 1935-36, insieme all'amico Andrea Balzaretti.\nAllen\u00f2 il Novara nella stagione 1928-1929.\nMor\u00ec a Vercelli il 13 maggio 1971, ad 84 anni."}
{"id": "1372130", "revid": "200154", "url": "https://it.wikipedia.org/wiki?curid=1372130", "title": "Consonanti approssimanti laterali", "text": ""}
{"id": "1372131", "revid": "200154", "url": "https://it.wikipedia.org/wiki?curid=1372131", "title": "Approssimanti laterali", "text": ""}
{"id": "1372132", "revid": "330019", "url": "https://it.wikipedia.org/wiki?curid=1372132", "title": "Carigador", "text": " \nCarigador (in croato Karigador) \u00e8 un insediamento croato nel comune di Verteneglio, in Istria.\nIl nome.\nCarigador \u00e8 cos\u00ec chiamato per il fatto che in tale localit\u00e0 i trabaccoli, bettoline di piccolo cabotaggio, si fermavano a caricare (\"carigar\" in dialetto veneto) vino, legna e derrate alimentari destinate ad altre localit\u00e0 costiere istriane. La localit\u00e0 originale tuttavia si chiama Daila.\nEtnie e lingue\nCarigador si trova nel comune di Verteneglio che \u00e8 il secondo comune croato, dopo Grisignana, per numero di italiani (37,37%) e di italofoni (41,29%).\nMonastero di Daila.\nNelle vicinanze di Carigador oggi nel comune di Cittanova, vi era l'antico monastero benedettino di San Giovanni Battista di Daila (oggi abbandonato). Il monastero era proprietario di vasti possedimenti (stanzie) tutti coltivati. Olio, vino, legna di rovere erano le merci principali che venivano prodotte."}
{"id": "1372134", "revid": "200154", "url": "https://it.wikipedia.org/wiki?curid=1372134", "title": "Laterale approssimante", "text": ""}
{"id": "1372135", "revid": "287204", "url": "https://it.wikipedia.org/wiki?curid=1372135", "title": "Century", "text": ""}
{"id": "1372137", "revid": "200154", "url": "https://it.wikipedia.org/wiki?curid=1372137", "title": "Laterali approssimanti", "text": ""}
{"id": "1372139", "revid": "122515100", "url": "https://it.wikipedia.org/wiki?curid=1372139", "title": "BMW 303", "text": "La BMW 303 \u00e8 un'autovettura di fascia medio-bassa prodotta dal 1933 al 1934 dalla casa automobilistica tedesca BMW.\nStoria e profilo.\nGenesi ed esordio.\nAll'inizio degli anni trenta, il successo parziale dei modelli 3/15 e 3/20 spinse la BMW a esplorare nuove possibilit\u00e0 di sbocco commerciale anche nelle fasce di mercato leggermente pi\u00f9 alte. Ci\u00f2 fu visibile nei successi commerciali che specialmente in Germania stavano ottenendo modelli come la Opel 1,2 litri e la Ford Model C, modelli che fra l'altro stavano aiutando non poco i rispettivi costruttori a uscire indenni dalla grave crisi finanziaria mondiale innescatasi all'inizio di quel decennio. Per questo si cominci\u00f2 a lavorare al progetto di un'auto che andasse a rappresentare la Casa dell'Elica in quel nuovo segmento di mercato. Ancora una volta, venne rinnovato l'accordo con la Daimler-Benz, che gi\u00e0 stava collaborando con la BMW costruendo le carrozzerie in lamiera per la piccola \"3/20\".\nCome gi\u00e0 per la \"3/20\", anche nel caso del nuovo modello il progetto si snod\u00f2 principalmente nello stabilimento di Monaco di Baviera, tradizionalmente utilizzato dalla BMW in quegli anni soprattutto per la produzione motociclistica. Qui l'ingegner Max Friz venne incaricato di sviluppare il nuovo motore. A Eisenach, invece, un altro ingegnere BMW, ossia Martin Duckstein, progett\u00f2 un motore pi\u00f9 convenzionale, che per\u00f2 alla fine venne scartato in favore del progetto di Friz, ma a differenza della proposta di quest'ultimo, ma in ghisa (come proposto da Duckstein) anzich\u00e9 in lega di alluminio (come invece era stato proposto inizialmente da Friz). Sempre a Eisenach venne realizzato un nuovo telaio, pi\u00f9 rigido e leggero, da utilizzare come base per la nuova vettura. Artefice di ci\u00f2 fu il capo progetto Fritz Fiedler, brillante ingegnere con un passato significativo alla Stoewer e alla Horch, arrivato da poco alla BMW.\nAllo stabilimento Daimler-Benz di Sindelfingen venne invece affidato ancora una volta il compito di realizzare le carrozzerie in lamiera.\nAl Salone dell'Automobile di Berlino, tenutosi nel mese di febbraio del 1933, vennero presentati tre prototipi del nuovo modello, che per\u00f2 non convinsero appieno. Velocemente modificati laddove necessario, i nuovi esemplari vennero finalmente lanciati sul mercato a marzo, mese in cui la vettura pot\u00e9 cominciare a essere ordinata. Il lancio della vettura avvenne con la denominazione commerciale di \"303\" e il primo esemplare venne consegnato il 12 aprile.\nCaratteristiche.\nLa \"303\" \u00e8 stato un modello particolare nella storia della Casa dell'Elica, perch\u00e9 si tratta della prima BMW con motore a 6 cilindri e perch\u00e9 port\u00f2 con s\u00e9 alcuni contenuti tecnologici degni di nota, soprattutto a livello di telaio, ma anche perch\u00e9 si tratta della prima BMW dotata della calandra a \"doppio rene\", una calandra che in questo caso, dato il pronunciato sviluppo in altezza del vano motore, si presentava molto sviluppata verticalmente. Come di consueto anche in molte altre autovetture dell'epoca, ai lati del cofano motore erano presenti due file di deflettori (tre per lato) atti allo smaltimento del calore sviluppato dal motore. Il corpo vettura dalle forme molto classiche era disponibile in due varianti di carrozzeria: berlina oppure cabriolet, in entrambi i casi a 2 porte o a 4 posti. Esteticamente, la 303 rispecchiava lo stile in voga all'epoca, con forme squadrate, ma con spigoli morbidi. Le sue dimensioni generose, unite a un passo di 2,4 m, favorivano enormemente lo spazio interno a disposizione dei passeggeri.\nLa \"303\" nacque su un nuovo telaio a longheroni tubolari anzich\u00e9 con profilo a U, una soluzione che assicurava una maggior rigidezza torsionale a fronte di un peso inferiore di circa 50\u00a0kg. I due longheroni erano uniti mediante traverse saldate e non pi\u00f9 rivettate. Tale telaio era ribassato, una soluzione che garantiva sia una maggior comodit\u00e0 di accesso all'abitacolo per i passeggeri, sia l'abbassamento del baricentro della vettura, in modo da conferirle una maggior stabilit\u00e0 su strada. Meno innovativo l'approccio progettuale riservato alla meccanica telaistica, che a fronte di un avantreno a ruote indipendenti vide il ritorno a un retrotreno ad assale rigido, al contrario della meno recente e pi\u00f9 piccola \"3/20\". L'impianto frenante era a tamburo sulle quattro ruote, con azionamento a cavo. Una piccola novit\u00e0 venne invece dal sistema sterzante, non pi\u00f9 a vite senza fine ma a cremagliera. In particolare, va detto che la \"303\" fu la prima autovettura al mondo a montare questa soluzione per lo sterzo, che venne poi utilizzata universalmente.\nUn'altra significativa novit\u00e0 fu il nuovo motore M78, un 6 cilindri da 1182 cm\u00b3, realizzato a partire dalle misure caratteristiche del 4 cilindri M68 montato sotto il cofano della \"3/20\". Come nel caso della \"3/20\" identico fu pure lo schema della distribuzione a valvole in testa. La potenza massima di questo propulsore era di 30 CV, sufficienti per spingere la vettura a una velocit\u00e0 massima di 90\u00a0km/h. Infine, per quanto riguardava la trasmissione, la nuova vettura montava una frizione monodisco a secco e un cambio a 4 marce, delle quali la terza e la quarta erano sincronizzate.\nCarriera commerciale.\nLa \"303\" era disponibile come berlina e come cabriolet e nonostante la cilindrata ridotta, lo schema del frazionamento in 6 cilindri e altri piccoli particolari la rendevano pi\u00f9 esclusiva di altre vetture e la ponevano un gradino pi\u00f9 in alto rispetto alla concorrenza. In realt\u00e0, a conti fatti, la \"303\" ottenne solo un successo limitato, forse perch\u00e9 la sua apparenza da vettura di fascia pi\u00f9 alta non si rispecchiava nel motore, ancora troppo limitato nella cilindrata e nelle prestazioni (la velocit\u00e0 massima era di 90\u00a0km/h, comunque in linea con le altre millecento) e in alcune soluzioni troppo banali come l'asse rigido posteriore. Pertanto fu prodotta in soli 2 298 esemplari e fu pensionata nel 1934."}
{"id": "1372140", "revid": "200154", "url": "https://it.wikipedia.org/wiki?curid=1372140", "title": "Consonante laterale approssimante", "text": ""}
{"id": "1372142", "revid": "287204", "url": "https://it.wikipedia.org/wiki?curid=1372142", "title": "Consonanti laterali approssimanti", "text": ""}
{"id": "1372148", "revid": "1632387", "url": "https://it.wikipedia.org/wiki?curid=1372148", "title": "The Alice Cooper Show", "text": "The Alice Cooper Show \u00e8 un album live pubblicato da Alice Cooper nel 1977 per la Warner Bros.\nIl disco \u00e8 stato registrato a Las Vegas al \"Aladdin Hotel\" durante il tour di Cooper del '77 \"King Of The Silver Screen\". Il video \"Alice Cooper and Friends\" contiene materiale live tratto proprio dallo stesso tour.\nUna curiosit\u00e0: Alice era contrario alla registrazione di questo live ma la Warner premeva per la realizzazione di un disco dal vivo. Il suo manager, Shep Gordon gli disse che il concerto di Las Vegas era stato organizzato direttamente dalla Mafia e che se Alice avesse declinato la proposta di cantare, avrebbero fatto fuori un suo amico. Lui continu\u00f2 a rifiutare ma, ad un certo punto fecero irruzione due persone a casa sua, lo presero di forza sbattendolo su un'auto e lo portarono dritto a Las Vegas. Fu cos\u00ec che nacque l'album! Ancora oggi, quando gli chiedono di autografare quell'album, lui alza lo sguardo e dice \"Quest'album lo odio!\" (fonte Alice Cooper - La mia vita tra rock e golf)\nClassifica.\nAlbum - Billboard 200 (Nord America)"}
{"id": "1372151", "revid": "200154", "url": "https://it.wikipedia.org/wiki?curid=1372151", "title": "Consonante fricativa laterale", "text": ""}
{"id": "1372153", "revid": "200154", "url": "https://it.wikipedia.org/wiki?curid=1372153", "title": "Consonanti fricative laterali", "text": ""}
{"id": "1372157", "revid": "200154", "url": "https://it.wikipedia.org/wiki?curid=1372157", "title": "Laterale fricativa", "text": ""}
{"id": "1372159", "revid": "200154", "url": "https://it.wikipedia.org/wiki?curid=1372159", "title": "Laterali fricative", "text": ""}
{"id": "1372162", "revid": "200154", "url": "https://it.wikipedia.org/wiki?curid=1372162", "title": "Fricative laterali", "text": ""}
{"id": "1372164", "revid": "767487", "url": "https://it.wikipedia.org/wiki?curid=1372164", "title": "Augusta Vindelicum", "text": "Augusta Vindelicum, o alternativamente \"Augusta Vindelicorum\" \u00e8 il nome latino dell'odierna Augusta (in tedesco \"Augsburg\"), oggi citt\u00e0 tedesca nel \"Land\" della Baviera. Fece parte di tutta una serie di fortificazioni realizzate all'epoca di Augusto, ai fini dell'occupazione e conquista di Rezia, Vindelicia e Germania e della loro trasformazione in province romane.\nStoria.\nAll'epoca della conquista dell'arco alpino fino al Danubio (15 a.C.-9/13 d.C.).\nIl sito dell'abitato era chiamato \"Damasia\" da Strabone. A seguito della campagna di conquista condotta da Tiberio e Druso del 15 a.C., fu istituito un insediamento militare romano, attorno a cui nacque l'abitato. Essa trae, allo stesso modo di molte altre fondazioni augustee, l'appellativo Augusta seguito dall'etnico della popolazione indigena (ovvero i Vindelici).\nDal I secolo alla met\u00e0 del II.\nNel I secolo d.C., Augusta Vindelicum diventa capitale della provincia romana della \"Raetia et Vindelicia\", sostituendo nel ruolo Cambodunum, che pare essere stata il primo \"caput provinciae\". La citt\u00e0 era collegata con l'Italia dall'importante Via Claudia Augusta che giungeva sino ad Altinum, nella Regio X Venetia et Histria; nel 122 d.C., il centro acquisisce, per merito di Adriano, il rango di citt\u00e0 (\"municipium\").\nDalle guerre marcomanniche alla caduta dell'Impero romano d'Occidente.\nDurante le guerre marcomanniche della fine del II secolo, nella provincia potrebbero aver stazionato \"vexillationes\" della legio III \"Italica\". La provincia di Raetia passa da provincia procuratoria a provincia legataria, ed \u00e8 quindi assegnata ad un \"legatus Augusti pro praetore\" di rango pretorio al comando della Legio III Italica, acquartierata nella vicina \"Castra Regina\" (l'odierna Ratisbona (in tedesco: \"Regensburg\").\nDopo la riforma provinciale di Diocleziano, Augusta Vindelicum divenne capitale della \"Raetia Secunda\", ruolo che mantenne sino alla caduta dell'Impero romano d'Occidente nel V secolo d.C.\nUbicazione.\n\"Augusta Vindelicum\" sorgeva all'incrocio di importanti vie di comunicazione romane:\nArcheologia del sito.\nVari scavi forniscono un quadro relativamente accurato della citt\u00e0 antica.\nQuesta era circondata da un muro di cinta che formava un semicerchio, con un diametro di 600 metri circa.\nA sud, la citt\u00e0 sembra essersi diffusa oltre le mura.\nAl centro, le strade erano disposte secondo uno schema a scacchiera. Comunque, per i quartieri settentrionali e occidentali della citt\u00e0 ci\u00f2 non \u00e8 ancora documentato.\nNumerosi erano gli edifici in pietra, anche se molti edifici erano realizzati con la tecnica a graticcio.\nNel corso di scavi archeologici, furono rinvenuti il Foro e un impianto termale.\nNumerosi reperti della romana Augusta sono oggi esposti nel Museo romano posto all'interno della ex chiesa domenicana.\nNella zona urbana, solo pochi resti della ex capitale della provincia sono visibili. Lungo il muro romano (\"R\u00f6mermauer\") del Duomo sono state poste alcune copie di monumenti in pietra, i cui originali sono in gran parte conservati nel Museo romano. Alcune epigrafi e iscrizioni funebri originali della collezione dell'umanista Konrad Peutinger (1465-1547) sono liberamente accessibili nel cortile e nel cancello d'ingresso dell'abitazione di Peutinger."}
{"id": "1372165", "revid": "287204", "url": "https://it.wikipedia.org/wiki?curid=1372165", "title": "Consonanti laterali fricative", "text": ""}
{"id": "1372167", "revid": "6923", "url": "https://it.wikipedia.org/wiki?curid=1372167", "title": "Sindacato del crimine di Clerkenwell", "text": "Il sindacato del crimine di Clerkenwell (\"Clerkenwell crime syndicate\"), anche conosciuto come Adams crime family o A-team dalla stampa britannica, \u00e8 una delle pi\u00f9 potenti organizzazioni criminali del Regno Unito.\nIl gruppo fu creato nei primi anni ottanta da Terrence \"Terry\" Adams insieme ai fratelli Sean e Patrick. L'organizzazione si espanse fino ad includere altre famiglie malavitose dell'area intorno a Islington. Il nome del gruppo deriva proprio dal nome di uno dei quartieri del sobborgo londinese, Clerkenwell. Terry Adams, fino al 2007 (anno in cui ammise alcuni dei suoi crimini davanti alla legge, tra cui il riciclaggio di denaro sporco) \u00e8 vissuto nell'area di Barnsbury, a Islington.\nL'organizzazione controlla innumerevoli attivit\u00e0 illecite quali traffico di droga, estorsioni, frodi finanziarie e usura."}
{"id": "1372175", "revid": "64860", "url": "https://it.wikipedia.org/wiki?curid=1372175", "title": "Lago di Pietra del Pertusillo", "text": "Il lago di Pietra del Pertusillo \u00e8 un lago artificiale situato nel territorio dei comuni di Grumento Nova, Montemurro e Spinoso. Il lago \u00e8 stato costruito tra il 1957 e il 1962, a sbarramento del fiume Agri, con i fondi della Cassa del Mezzogiorno, la quale concesse all'ente per lo sviluppo dell'irrigazione e la trasformazione fondiaria in Puglia e Basilicata l'esecuzione dei lavori.\nCaratteristiche.\nSi trova a 532 metri di altitudine sul livello del mare, occupa una superficie di 7,5 chilometri quadrati, e ha una capienza massima di 155 milioni di metri cubi d'acqua. La diga \u00e8 nata nei pressi della localit\u00e0 montemurrese \"Pietra del Pertusillo\", cos\u00ec chiamata poich\u00e9 il fiume, in quella zona, passava fra due rocce come se vi fosse un pertugio. Il paesaggio circostante \u00e8 ricoperto da boschi che scendono fino alle sponde del lago (alcuni alberi perfino oltre, risultando parzialmente sommersi dalle acque). Il lago \u00e8 utilizzato per la pesca sportiva, oltre che per il turismo estivo nella val d'Agri.\nDiga.\nLo sbarramento ad arco-gravit\u00e0 \u00e8 lungo 380 metri e alto 95 metri. La sua realizzazione ha dato vita a un invaso di 155 milioni di metri cubi d'acqua in grado di rispondere a un uso plurimo delle risorse idriche, quali lo sfruttamento dell'energia idroelettrica e l'irrigazione di oltre trentacinquemila ettari di terreno tra Basilicata e Puglia. \u00c8 uno dei punti di partenza dell'acquedotto pugliese.\nFlora.\nLa flora circostante \u00e8 costituita principalmente da alberi di castagno, cerro e faggio, accompagnati da specie arboree ed arbustive quali l'acero montano e il pioppo. Tra gli arbusti troviamo il nocciolo, il biancospino e la rosa selvatica.\nFauna.\nTerrestre.\nLa fauna \u00e8 costituita da diversi mammiferi quali volpi, donnole, faine, ricci, ghiri e specie rare o minacciate di estinzione come il moscardino, il gatto selvatico e la lontra.\nVolatile.\nFra gli uccelli sono presenti l'airone cenerino, i germani reali, i moriglioni. Si possono avvistare in periodo riproduttivo lo svasso maggiore, la folaga e la cannaiola. Sono presenti anche delle specie protette quali il nibbio reale, lo sparviero, il falco pecchiaiolo, il picchio rosso e l'upupa e specie rare o minacciate di estinzioni come il gufo e il corvo imperiale.\nIttica.\nLa fauna ittica che popola le acque del lago \u00e8 ricca di boccaloni, anguille, carpe, alborelle, cavedani, triotti, tinche, carassi, pesci persico, pesci gatto, trota fario, trota iridea, rovella e scardole.\nCampionati anche granchi d'acqua dolce..\nTurismo e occupazione.\nQuest'opera avrebbe dovuto dare valore alla zona circostante, dove sono sorti agriturismi e alberghi che godono di vista sul lago, ma i risultati di queste opere sono ancora allo stato embrionale. In compenso, \u00e8 da molti ritenuta la principale causa dell'emigrazione iniziata negli anni sessanta, e mai completamente attenuatasi, nei comuni interessati\n. Nella tesi sopra descritta non si discute ovviamente sul lago, opera senza dubbio positiva, ma sulla gestione da parte delle amministrazioni comunali dell'illusione e delle speranze da esso generate nei lavoratori del tempo."}
{"id": "1372181", "revid": "106908", "url": "https://it.wikipedia.org/wiki?curid=1372181", "title": "Hello world (disambigua)", "text": "Hello World (\"ciao mondo\" in lingua inglese) pu\u00f2 riferirsi a:"}
{"id": "1372185", "revid": "486946", "url": "https://it.wikipedia.org/wiki?curid=1372185", "title": "Votazioni in Svizzera", "text": ""}
{"id": "1372191", "revid": "1573940", "url": "https://it.wikipedia.org/wiki?curid=1372191", "title": "Immersione compatta", "text": "In matematica, la nozione di immersione compatta esprime l'idea che un insieme sia \"ben contenuto\" all'interno di un altro. Il concetto di immersione compatta \u00e8 presente in topologia ed in analisi funzionale.\nDefinizione (spazi topologici).\nSia formula_1 uno spazio topologico, e siano formula_2 e formula_3 sottoinsiemi di formula_4. Si dice che formula_2 \u00e8 immerso in modo compatto in formula_3, e si scrive formula_7, se:\nDefinizione (spazi normati).\nSiano formula_4 e formula_15 due spazi normati con norme formula_16 e formula_17 rispettivamente, e si supponga che formula_18. Si dice che formula_4 \u00e8 immerso in modo compatto in formula_15, e si scrive formula_21, se:\nSe formula_15 \u00e8 uno spazio di Banach, una definizione equivalente \u00e8 che l'operatore di immersione (l'identit\u00e0) formula_31 \u00e8 un operatore compatto.\nQuesta definizione dell'immersione compatta viene utilizzata nell'ambito dell'analisi funzionale quando si studiano spazi di Banach di funzioni. Parecchi teoremi di immersione di Sobolev sono teoremi di immersione compatta."}
{"id": "1372192", "revid": "29054", "url": "https://it.wikipedia.org/wiki?curid=1372192", "title": "Augusta Vindelicorum", "text": ""}
{"id": "1372197", "revid": "287204", "url": "https://it.wikipedia.org/wiki?curid=1372197", "title": "Lega Nazionale A 1959-1960", "text": "L'edizione 1959-1960 della Lega Nazionale A vide la vittoria finale dello Young Boys. Capocannoniere del torneo fu Willy Schneider (Young Boys), con 25 reti.\nStagione.\nNovit\u00e0.\nDalla Lega Nazionale A 1958-1959 sono stati retrocessi in Lega Nazionale B l'Urania Ginevra e lo Young Fellows Zurigo, mentre dalla Lega Nazionale B 1958-1959 sono stati promossi il Winterthur e il Bienne.\nClassifica finale.\nLegenda:\nNote:\nBibliografia.\nGiornali"}
{"id": "1372199", "revid": "287204", "url": "https://it.wikipedia.org/wiki?curid=1372199", "title": "Altopiano del Viljuj", "text": "Laltopiano del Viljuj (russo \u0412\u0438\u043b\u044e\u0439\u0441\u043a\u043e\u0435 \u043f\u043b\u0430\u0442\u043e, \"Viljujskoe Plato\") \u00e8 una vasta zona rilevata della Russia, che costituisce una parte dell'immenso Altopiano della Siberia centrale; si estende immediatamente a sud del Circolo Polare Artico, nei territori della Repubblica Autonoma della Sacha e del Kraj di Krasnojarsk. Non raggiunge quote elevate, culminando a 962 m nella sezione nordorientale.\nL'altopiano prende il nome dal principale fiume che lo attraversa, affluente di sinistra della Lena; hanno le loro sorgenti nell'altopiano anche i suoi due affluenti Marcha e Morkoka e l'Olen\u00ebk, tributario diretto del mare di Laptev.\nIl clima \u00e8 rigidissimo, e ha provocato la formazione di strati di permafrost molto profondi; la vegetazione \u00e8 quella della tundra o della taiga di conifere, che non \u00e8 comunque rigogliosa ma piuttosto povera e stentata a causa dei suoli gelati.\nAl clima \u00e8 dovuta anche la pressoch\u00e9 nulla presenza umana nell'altopiano."}
{"id": "1372202", "revid": "729019", "url": "https://it.wikipedia.org/wiki?curid=1372202", "title": "Remington 700", "text": "La serie 700 \u00e8 una linea di fucili a canna rigata a otturatore girevole scorrevole prodotti dalla Remington Arms dal 1962. Dall'azione Remington 700 derivano numerosi fucili pensati per svariati usi, dal settore military e LE alla caccia fino al tiro sportivo, disciplina in cui le armi basate sull'azione modello 700 hanno una grande diffusione per via della buona qualit\u00e0 della lavorazione dell'azione stessa e del suo prezzo relativamente contenuto.\nModello 700 - Versioni \"da caccia\".\nCi sono diverse varianti del modello 700 nella versione base, tra le pi\u00f9 note: \n700 BDL , 700 CDL, 700 SPS, 700 XCR,\n700 Safari.\nModello 700P - Versione \"Polizia\".\nCi sono due principali versioni del 700P: il 700P standard e il 700P LTR.\nSecondo la Remington Arms, circa il 90% dei fucili per tiratore scelto della polizia negli Stati Uniti sono basati sul modello 700, pi\u00f9 specificatamente il modello 700PSS (Police Sharp Shooter) oggi conosciuto come \"700 Police\". Il fucile \u00e8 molto popolare anche fuori dagli Stati Uniti tra le agenzie di sicurezza pubblica e privata. Il modello 700P \u00e8 stato molto influenzato dall'M24 e dall'M40. La \"barreled action\" del 700 Police \u00e8 quella della linea Varmint del modello 700, la canna pesante (\u00f8 0,820\" alla volata) in acciaio al carbonio \u00e8 lunga 26\" (660\u00a0mm) e presenta sei principi di rigatura con passo di 1:12\", mentre l'azione \u00e8 quella comune a tutti i modelli 700. \u00c8 disponibile in vari calibri: .308 Winchester, .223 Remington, .243 Winchester, 7mm Remington Magnum, .300 Winchester Magnum e .300 Remington Ultra Magnum. La particolarit\u00e0 del 700P \u00e8 il calcio H-S Precision in vetroresina con bedding block in alluminio sul quale viene fissata l'azione mentre la canna \u00e8 lasciata libera di flottare.\nLa versione LTR (light tactical rifle) \u00e8 una versione alleggerita e compatta del 700 Police standard, con canna fluted da 20\" e calcio alleggerito.\nLa versione 700 Police \u00e8 anche venduta a civili ed \u00e8 molto popolare tra tiratori sportivi e cacciatori.\nModello 700 - Usi militari.\nSia gli M24 SWS, utilizzati dall'U.S Army che gli M40, utilizzati dal corpo dei Marines, sono costruiti a partire dall'azione modello 700 adeguatamente lavorata e accuratizzata.\nIl 700 nella cultura di massa.\n\u2022 Nell'anime \"Fate/Zero\" Kiritsugu Emiya utilizz\u00f2 il Remington 700."}
{"id": "1372204", "revid": "371529", "url": "https://it.wikipedia.org/wiki?curid=1372204", "title": "Adam Baldwin", "text": "Biografia.\nNato a Chicago da una famiglia di origini irlandesi, dopo gli studi alla New Trier High School inizia a lavorare come camionista. Non ha alcuna parentela con i fratelli Baldwin. Debutta nel 1980 nel film \"La mia guardia del corpo\", ma il ruolo pi\u00f9 importante della sua carriera arriva nel 1987 nel film di Stanley Kubrick \"Full Metal Jacket\". Grazie a questa interpretazione negli anni seguenti prende parte ai film \"Le strade della paura\", \"Vendetta trasversale\" e \"Predator 2\".\nBaldwin ha all'attivo una lunga carriera costellata di partecipazioni variegate, da film tv a partecipazioni a serie tv come \"X-Files\", \"Firefly\", \"Angel\" e \"The Inside\"; inoltre ha preso parte a molti film pi\u00f9 o meno di successo, tra cui \"Gli anni dei ricordi\", \"Independence Day\", \"Serenity\" e \"Il patriota\". Ha prestato la voce per i videogiochi \"Halo 3\", \"\" e \"Mass Effect 2\", e ha lavorato nella serie tv \"Chuck\", creata da Josh Schwartz e da Chris Fedak per la NBC.\nVita privata.\nAlto 1,93 m, Adam Baldwin \u00e8 sposato dal 1988 con l'attrice Ami Julius e da lei ha avuto tre figli: Devlin Shepard, Zoey e Jeselle.\nPoliticamente si \u00e8 dichiarato sin dal 1980 sostenitore del Partito Democratico americano, sebbene abbia cambiato orientamento politico dopo aver ricevuto una copia del libro \"\" di David Horowitz; attualmente si considera conservatore libertario.\nDoppiatori italiani.\nNelle versioni in italiano dei suoi film, Adam Baldwin \u00e8 stato doppiato da:"}
{"id": "1372205", "revid": "287204", "url": "https://it.wikipedia.org/wiki?curid=1372205", "title": "Lega Nazionale A 1960-1961", "text": "L'edizione 1960-1961 della Lega Nazionale A vide la vittoria finale del Servette. Capocannoniere del torneo fu Giuliano Robbiani (Grasshoppers), con 27 reti.\nStagione.\nNovit\u00e0.\nDalla Lega Nazionale A 1959-1960 sono stati retrocessi in Lega Nazionale B il Lugano e il Bellinzona, mentre dalla Lega Nazionale B 1959-1960 sono stati promossi il Friburgo e lo Young Fellows Zurigo.\nClassifica finale.\nLegenda:\nNote:\nBibliografia.\nGiornali"}
{"id": "1372209", "revid": "287204", "url": "https://it.wikipedia.org/wiki?curid=1372209", "title": "Lega Nazionale A 1961-1962", "text": "L'edizione 1961-1962 della Lega Nazionale A vide la vittoria finale del Servette. Capocannoniere del torneo fu Jacques Fatton (Servette), con 25 reti.\nStagione.\nNovit\u00e0.\nDalla Lega Nazionale A 1960-1961 sono stati retrocessi in Lega Nazionale B il Winterthur e il Chiasso, mentre dalla Lega Nazionale B 1960-1961 sono stati promossi il Lugano e lo Sciaffusa.\nClassifica finale.\nLegenda:\nNote:"}
{"id": "1372210", "revid": "118834", "url": "https://it.wikipedia.org/wiki?curid=1372210", "title": "Folies-Berg\u00e8re", "text": ""}
{"id": "1372211", "revid": "767487", "url": "https://it.wikipedia.org/wiki?curid=1372211", "title": "Polisoma", "text": "I polisomi (o poliribosomi) sono ribosomi associati allo stesso mRNA che attuano una codifica di proteine in serie.\nNei polisomi, pi\u00f9 ribosomi si legano alla stessa molecola di RNA messaggero attraverso la quale si muovono dal codone iniziale fino a quello finale, in direzione 3'. I polisomi rendono possibile la rapida sintesi di copie multiple di un polipeptide a partire dalle istruzioni trasportate da un'unica molecola di mRNA."}
{"id": "1372212", "revid": "287204", "url": "https://it.wikipedia.org/wiki?curid=1372212", "title": "Lega Nazionale A 1962-1963", "text": "L'edizione 1962-1963 della Lega Nazionale A vide la vittoria finale dello Zurigo. Capocannoniere del torneo fu Peter von Burg (Zurigo), con 24 reti.\nStagione.\nNovit\u00e0.\nDalla Lega Nazionale A 1961-1962 sono stati retrocessi in Lega Nazionale B lo Sciaffusa e il Friburgo, mentre dalla Lega Nazionale B 1961-1962 sono stati promossi il Chiasso e il Sion.\nClassifica finale.\nLegenda:\nNote:"}
{"id": "1372214", "revid": "104458", "url": "https://it.wikipedia.org/wiki?curid=1372214", "title": "Cambodunum", "text": ""}
{"id": "1372215", "revid": "123679901", "url": "https://it.wikipedia.org/wiki?curid=1372215", "title": "Ardipithecus", "text": "L'ardipiteco (Ardipithecus White et al., 1995) \u00e8 un genere estinto di primati della famiglia degli ominidi, vissuto in Africa tra il Miocene e il Pliocene.\nQuesto genere comprende due specie:\nCaratteristiche.\nTutti i resti fossili riconducibili a questi ominidi sono stati scoperti in Etiopia a partire dal 1992 e sono stati datati tra i 5,6 e i 4,4 milioni di anni fa (tra il tardo Miocene e il Pliocene inferiore), motivo per cui gli ardipitechi sono considerati tra i primi antenati dell'uomo.\nSi pensa che avessero gi\u00e0 una struttura bipede, con dimensioni simili a quelle degli scimpanz\u00e9 e una capacit\u00e0 cranica di circa 350 cm\u00b3.\nIl nome \"Ardipithecus\" deriva dalla lingua afar (\"ardi\", \"terra\") e dal greco (\u03c0\u03af\u03b8\u03b7\u03ba\u03bf\u03c2, \"p\u00edthekos\", \"scimmia\"), e significa pertanto \"scimmia terricola\".\nRitrovamenti.\nTra il 1992 e il 1993 un gruppo di ricerca guidato da Tim White scopr\u00ec i primi fossili di \"A. ramidus\" presso la depressione di Afar, in Etiopia: diciassette frammenti tra cui cranio, mandibola, denti e ossa delle braccia. Altri frammenti sono stati recuperati nel 1994, pari al 45% dello scheletro totale. Questo fossile fu originariamente descritto come una specie di \"Australopithecus\", ma White e i suoi colleghi pubblicarono in seguito un appunto nella stessa rivista che ribattezz\u00f2 il fossile sotto un nuovo genere: \"Ardipithecus\". Tra il 1999 e il 2003 un gruppo guidato da Sileshi Semaw ha scoperto ossa e denti di nove individui di \"A. ramidus\" nella regione degli Afar: i fossili sono stati datati tra i 4,35 e i 4,45 milioni di anni fa."}
{"id": "1372216", "revid": "104458", "url": "https://it.wikipedia.org/wiki?curid=1372216", "title": "Kempten im Allg\u00e4u", "text": ""}
{"id": "1372218", "revid": "287204", "url": "https://it.wikipedia.org/wiki?curid=1372218", "title": "Lega Nazionale A 1963-1964", "text": "L'edizione 1963-1964 della Lega Nazionale A vide la vittoria finale del La Chaux-de-Fonds. Capocannoniere del torneo fu Michel Desbiolles (Servette), con 23 reti.\nStagione.\nNovit\u00e0.\nDalla Lega Nazionale A 1962-1963 sono stati retrocessi in Lega Nazionale B lo Young Fellows e il Lugano, mentre dalla Lega Nazionale B 1962-1963 sono stati promossi lo Sciaffusa e il Cantonal Neuch\u00e2tel.\nClassifica finale.\nLegenda:\nNote:"}
{"id": "1372228", "revid": "773636", "url": "https://it.wikipedia.org/wiki?curid=1372228", "title": "Lega Nazionale A 1964-1965", "text": "L'edizione 1964-1965 della Lega Nazionale A vide la vittoria finale del Losanna. Capocannonieri del torneo furono Rolf Bl\u00e4ttler (Grasshoppers) e Pierre Kerkhoffs (Losanna), con 19 reti.\nStagione.\nNovit\u00e0.\nDalla Lega Nazionale A 1963-1964 sono stati retrocessi in Lega Nazionale B lo Sciaffusa e il Cantonal Neuch\u00e2tel, mentre dalla Lega Nazionale B 1963-1964 sono stati promossi il Lugano e il Bellinzona.\nClassifica finale.\nLegenda:\nNote:"}
{"id": "1372233", "revid": "1543377", "url": "https://it.wikipedia.org/wiki?curid=1372233", "title": "Lo\u00efe Fuller", "text": "Pur non avendo mai studiato danza fu, con Isadora Duncan e Ruth St. Denis, una delle pioniere della danza moderna americana, artefice di una nuova idea di danza, basata sugli effetti combinati del movimento del corpo con stoffe e luci colorate.\nScritturata dal 1892 alle Folies Berg\u00e8re, riscosse enorme successo e fu immediatamente ricercata e ritratta dagli artisti dell'epoca, tra i quali Henri de Toulouse-Lautrec. Il suo nome venne spesso ricordato come Lo\u00efe Fuller o, pi\u00f9 semplicemente, La Lo\u00efe (secondo il modo di scrivere il suo nome in francese): in origine il suo nome d'arte fu Louie, gioco di parole fra l'abbreviazione del suo nome e il termine \"l'ou\u00efe\", espressione che in francese indica l'udito, ma in seguito acquis\u00ec il suo soprannome pi\u00f9 famoso per corruzione dell'espressione medievale francese \"l'o\u00efe\", precorritrice di \"l'ou\u00efe\", che indicava ricettivit\u00e0 e comprensione.\nBiografia.\nSi form\u00f2 gi\u00e0 in tenera et\u00e0 come attrice teatrale e danzatrice in spettacoli folkloristici, vaudeville, circhi, burlesque e teatro di variet\u00e0, ricavando da queste esperienze il gusto per la teatralit\u00e0 immediata, il movimento repentino e veloce oltre che l'arte dell'improvvisazione. Le sue molteplici esperienze nei diversi generi teatrali percorsero un lasso temporale ravvisabile tra il 1865 ed il 1891. Dal 1892 la Fuller si esercit\u00f2 anche come manager, autrice teatrale e coreografa a Parigi, Londra e New York; fu proprio grazie al suo intervento che Isadora Duncan pot\u00e9 organizzare alcune sue tourn\u00e9es in Europa.\nFisicamente non molto alta, ma aggraziata e di bell'aspetto, fortemente miope, Lo\u00efe Fuller non si defin\u00ec mai una danzatrice nel senso stretto della parola: non aveva mai studiato danza, ma riteneva il movimento corporeo una necessit\u00e0 imperativa per l'espressione teatrale.\nDebitrice delle nozioni di illuminotecnica ricevute indirettamente dalla frequentazione dei palcoscenici dei pi\u00f9 svariati generi teatrali, la Fuller si rese conto che il dinamismo del movimento era prodotto non tanto dal solo movimento del corpo, ma dell'abbinamento di questo con le stoffe, la luce, il colore, il suono: fu cos\u00ec che nacquero assoli e coreografie di forte impatto visivo, che videro la danzatrice liberarsi dei costumi classici del balletto a favore di lunghe tuniche in seta colorata, che con il loro roteare producevano effetti innovativi rispetto alla tradizione ballettistica e della messinscena. Era lei stessa a creare le luci dei suoi spettacoli. Celebre, tra le altre, la sua \"danza serpentina\" (\"Serpentine Dance\", 1891), con la quale \u00e8 divenuta famosa.\nLe innovazioni della Fuller sono quindi da ricercarsi nel aver creato una nuova forma di spettacolo basato sul movimento del corpo in relazione al costume e all'illuminotecnica. Precorse e influenz\u00f2 l'art nouveau, rimanendone influenzata a sua volta, con continui richiami al floreale e al virtuosismo cromatico, sempre presente nelle sue esibizioni, tra l'altro molto apprezzate dai simbolisti e dal loro mentore St\u00e9phane Mallarm\u00e9. Una notevole influenza esercit\u00f2 su Ren\u00e9 Clair, a cominciare da Le Fant\u00f4me du Moulin-Rouge, e riguardo alla tecnica cinematografica e riguardo all'andamento di balletto che hanno tutti i film del regista francese, soprattutto considerando il genere che la Fuller affront\u00f2 nel 1920 nel suo \"Le Lys de la vie\" e che vedeva l'attor giovane Ren\u00e9 Clair interpretare un bel principe \nNel 1908 ha aperto una sua scuola di danza a Parigi. Apertamente omosessuale, non ha mai fatto uno scandalo del suo orientamento, ma non lo teneva nascosto alle sue allieve, con le quali sovente ha avuto rapporti che andavano al di l\u00e0 di quello professionale. La relazione pi\u00f9 duratura \u00e8 stata per\u00f2 quella con Gab Sor\u00e8re, nome d'arte della scenografa e regista Gabrielle Bloch, insieme alla quale ha trascorso gli ultimi trent'anni della vita. \u00c8 morta di broncopolmonite il 2 gennaio 1928 a Parigi, citt\u00e0 a lei molto cara. Anni prima le era stato asportato un seno a causa di un tumore, provocato quasi certamente dalle forti dosi di radiazioni ionizzanti dovute all'utilizzo di ali di farfalla al \"radium\", che rendevano fluorescenti i suoi spettacoli. Le sue ceneri sono tumulate nel cimitero di P\u00e8re-Lachaise."}
{"id": "1372236", "revid": "287204", "url": "https://it.wikipedia.org/wiki?curid=1372236", "title": "Lega Nazionale A 1965-1966", "text": "L'edizione 1965-1966 della Lega Nazionale A vide la vittoria finale dello Zurigo. \nCapocannoniere del torneo furono Rolf Bl\u00e4ttler (Grasshoppers), con 28 reti.\nStagione.\nNovit\u00e0.\nDalla Lega Nazionale A 1964-1965 sono stati retrocessi in Lega Nazionale B il Bellinzona e il Chiasso, mentre dalla Lega Nazionale B 1964-1965 sono stati promossi l'Urania Ginevra e lo Young Fellows Zurigo.\nClassifica finale.\nLegenda:\nNote:"}
{"id": "1372239", "revid": "400694", "url": "https://it.wikipedia.org/wiki?curid=1372239", "title": "Orange (Al Stewart)", "text": "Orange \u00e8 il quarto album in studio del cantante britannico Al Stewart, pubblicato nel 1972.\nDisco.\nPrimo disco di Stewart prodotto da John Anthony (dopo tre album prodotti da Roy Guest)\n\"I Don't Believe You\" \u00e8 una cover di Bob Dylan (da sempre fonte ispiratrice per Stewart).\n\"Once an Orange, Always an Orange\" \u00e8 un brano strumentale per chitarra acustica e archi.\n\"The News from Spain\" \u00e8 la canzone dell'album che ha avuto pi\u00f9 successo. (in evidenza l'organo e il pianoforte suonati da Rick Wakeman).\nTracce.\nTutte le canzoni di Al Stewart tranne \"I Don't Believe You\" scritta da Bob Dylan"}
{"id": "1372241", "revid": "647919", "url": "https://it.wikipedia.org/wiki?curid=1372241", "title": "Terremoto Calabro-Siculo", "text": ""}
{"id": "1372242", "revid": "647919", "url": "https://it.wikipedia.org/wiki?curid=1372242", "title": "Terremoto Siculo-Calabro", "text": ""}
{"id": "1372243", "revid": "64525", "url": "https://it.wikipedia.org/wiki?curid=1372243", "title": "Onda rettangolare", "text": ""}
{"id": "1372244", "revid": "647919", "url": "https://it.wikipedia.org/wiki?curid=1372244", "title": "Terremoto di Reggio e Messina", "text": ""}
{"id": "1372245", "revid": "775372", "url": "https://it.wikipedia.org/wiki?curid=1372245", "title": "Fratelli Messina", "text": "I Fratelli Messina (in lingua inglese: Messina Brothers) erano una famiglia mafiosa italo-maltese che domin\u00f2 il malaffare di Londra dagli anni venti agli anni del secondo dopoguerra. I fratelli erano Salvatore, Carmelo, Alfredo, Attilio ed Eugene Messina. \nNacquero a La Valletta, capitale di Malta (tranne uno di loro che nacque ad Alessandria d'Egitto), da padre italiano originario della Sicilia, Giuseppe Messina, e da madre maltese. I quattro fratelli Messina si stabilirono nel Regno Unito nei primi anni del '900 ove, sotto la supervisione paterna, iniziarono una redditizia attivit\u00e0 criminosa basata principalmente sulla tratta delle bianche. Sin dal 1908, le autorit\u00e0 egiziane riportano che i Messina erano conosciuti come trafficanti di clandestine egiziane a Londra, che venivano indotte poi alla prostituzione tramite la promessa di un matrimonio una volta arrivate in Inghilterra. Ben presto cominciarono ad importare donne da Belgio, Francia e Spagna. Alla fine degli anni cinquanta la famiglia fu poi sgominata da Scotland Yard.\nUno dei fratelli rientrato in Italia stabil\u00ec il suo quartier generale a Sanremo, in provincia di Imperia."}
{"id": "1372246", "revid": "46931", "url": "https://it.wikipedia.org/wiki?curid=1372246", "title": "Messina Brothers", "text": ""}
{"id": "1372248", "revid": "647919", "url": "https://it.wikipedia.org/wiki?curid=1372248", "title": "Terremoto del 28 dicembre 1908", "text": ""}
{"id": "1372249", "revid": "287204", "url": "https://it.wikipedia.org/wiki?curid=1372249", "title": "Lega Nazionale A 1966-1967", "text": "L'edizione 1966-1967 della Lega Nazionale A vide la vittoria finale del . Capocannoniere del torneo furono Rolf Bl\u00e4ttler (Grasshoppers) e Fritz K\u00fcnzli (Zurigo), con 24 reti.\nStagione.\nNovit\u00e0.\nDalla Lega Nazionale A 1965-1966 sono stati retrocessi in Lega Nazionale B il Lucerna e l'Urania Ginevra, mentre dalla Lega Nazionale B 1965-1966 sono stati promossi il Winterthur e il Moutier.\nClassifica finale.\nLegenda:\nNote:"}
{"id": "1372251", "revid": "2220227", "url": "https://it.wikipedia.org/wiki?curid=1372251", "title": "Blackout (Britney Spears)", "text": "Blackout \u00e8 il quinto album della cantante statunitense Britney Spears, pubblicato dalla casa discografica Jive Records a partire dal 27 ottobre 2007. La Spears ha iniziato a lavorare sull'album nel febbraio del 2006, registrando con nuovi produttori, come Danja. \"Blackout\" \u00e8 stato il suo primo album in quattro anni, dopo \"In the Zone\" del 2003 ed \u00e8 la prima volta che la Spears \u00e8 produttore esecutivo di uno dei suoi album. Le canzoni hanno come temi il sesso, l'amore e la lotta della Spears stessa con i media.\n\"Blackout\" ha debuttato in seconda posizione della classifica Billboard 200, divenendo il suo primo album di inediti a non debuttare nella prima posizione della classifica. Ma le vendite se pur abbassandosi rimasero sempre ad un certo livello, infatti le sue vendite si stima attorno alle 3,5 milioni di copie In accordo con IFPI, l'album \u00e8 stato il trentaduesimo in termini di unit\u00e0 vendute alla fine del 2007.\nIl primo singolo dell'album, \"Gimme More\", ha raggiunto la prima posizione della Canadian Hot 100 ed \u00e8 arrivato nelle prime posizioni delle classifiche di venti paesi. Il secondo singolo, \"Piece of Me\", \u00e8 stato primo in Irlanda e nella classifica U.S. Billboard Hot Dance Club Play. Il terzo ed ultimo singolo, \"Break the Ice\", \u00e8 arrivato al primo posto della Billboard Hot Dance Club Play.\nAnche se inizialmente i giudizi della critica erano misti, successivamente l'album ha ricevuto giudizi molto pi\u00f9 positivi ed \u00e8 apparso su diverse classifiche che includevano i migliori album degli anni 2000. \u00c8 stato eletto il quinto miglior album del decennio dal quotidiano The Times, settimo nel sondaggio di fine decennio indetto da Rolling Stones \"The Decade-End Readers' Pol\", e il terzo secondo un sondaggio di Billboard; ha inoltre vinto il premio \"Album dell'anno\" agli MTV Europe Music Awards del 2008.\nNel 2012, \"Blackout\" \u00e8 entrato a far parte dei cataloghi della Rock and Roll Hall of Fame per la sua influenza sulla musica pop.\nProduzione.\nNel febbraio del 2006, fu rivelato che la Spears era \"nel bel mezzo delle registrazioni per il suo prossimo album,\" che probabilmente sarebbe stato pubblicato pi\u00f9 tardi quello stesso anno. In accordo con l'articolo di People magazine, la cantante avrebbe detto che le sue nuove canzoni avrebbero \"rinvigorito l'attuale scena della musica pop\", che definiva \"noiosa\". Nel settembre del 2006 il produttore J.R. Rotem disse: \"Il nostro obiettivo \u00e8 cercare di estrapolarne il meglio\" riferendosi alle canzoni passate dalle radio in quel periodo. \"Posso dirvi che ci sono alcuni pezzi dance, alcuni pezzi lenti e pi\u00f9 introspettivi\".\nBritney Spears inizi\u00f2 a lavorare con Nate \"Danja\" Hills mentre era incinta del suo secondo figlio. Le registrazioni cominciarono a Las Vegas e continuarono alla casa di Los Angeles della Spears.\nLa Spears rivel\u00f2 successivamente in un messaggio ai fan attraverso il suo sito ufficiale di voler pubblicare l'album prima della fine del 2007. Dopo che diverse canzoni della sessione di registrazione per \"Blackout\" finirono in internet, nell'Agosto del 2007 fu annunciato che una canzone prodotta da Danja, \"Gimme More\", sarebbe stata il primo singolo dell'album.\nPubblicazione.\nProprio a causa della pubblicazione in internet di diverso materiale ultimato o di demo, la Jive Records fece tutto il possibile per prevenire ed evitare ogni futura distribuzione illegale delle canzoni, incluso anticipare di due settimane la pubblicazione dell'album al 30 ottobre 2007. L'album ha avuto una scarsa promozione a causa di \"altri aspetti della sua vita su cui doveva concentrarsi\".\nQuesto \u00e8 il primo album per cui la Spears non ha fatto alcun tipo di promozione prima della sua pubblicazione, con l'eccezione dell'esibizione agli MTV Video Music Awards del 2007.\nAssieme al video ufficiale per \"Piece of Me\", secondo singolo dell'album, inizi\u00f2 il 30 novembre 2007 il concorso \"Britney Spears Wants a Piece of You\", in cui i fan dovevano creare dei video per la canzone usando un programma fornito sul sito di MTV. Il video vincitore fu trasmesso dalla trasmissione Total Request Live il 20 dicembre 2007.\nIl 13 novembre 2007, il negozio statunitense Target pubblic\u00f2 un'edizione speciale di Blackout con una bonus track, \"Outta This World\", uno sfondo per cellulare e una suoneria.\nIl 30 maggio 2008 \u00e8 stata pubblicata la versione deluxe di Blackout, con l'aggiunta delle canzoni \"Outta This World\", \"Get Back\", \"Everybody\" e i remix \"Junkie XL Dub\" e \"Paul Oakenfold\" di \"Gimme More\".\nPromozione.\nBritney Spears ha aperto gli MTV Video Music Awards del 2007 con un'esibizione molto criticata di \"Gimme More\": il playback, il ballo ed anche il suo guardaroba furono ampiamente commentati. La performance \u00e8 stata considerata dai pi\u00f9 inappropriata ed un duro colpo alla sua carriera. In seguito all'apparizione, la Spears in prima persona non ha pi\u00f9 promosso l'album. A marzo 2008 correva voce che sarebbe partita per un tour mondiale, ma non \u00e8 mai successo. Non si \u00e8 pi\u00f9 esibita fino al 2 dicembre 2008, quando ha iniziato la promozione dell'album successivo (\"Circus\") al Good Morning America.\nIn ogni caso, all'Ellen DeGeneres Show, Ellen stessa ha promosso l'album senza la Spears, inserendo nello show due canzoni in esso contenute: \"Toy Soldier\" e \"Gimme More\", e ballando con il pubblico, a cui ha anche regalato copie dell'album.\nBritney Spears, nel 2009, si \u00e8 imbarcata nel , in cui ha incluso esibizioni di \"Piece of Me\", \"Radar\", \"Ooh Ooh Baby\", \"Hot as Ice\", \"Freakshow\" e \"Get Naked (I Got a Plan)\", pi\u00f9 una versione remix di \"Gimme More\" e \"Break the Ice\" in un video interlude.\nCuriosit\u00e0.\n- Gimme More (Danja)\n- Pull Out (Danja &amp; Lil' Jon)\n- Break The Ice (prima chiamata 'It's been a while') (Danja)\n- Outta This World (Danja)\n- Get Back (Danja)\n- Ooh Ooh Baby (prima chiamata 'Fillin' me up') (Fredrick and Karo DioGuardi)\n- Catch Me If U Can (Danja)\n- Kiss You All Over (Sean Garrett)\n- Everybody (J. Rotem)\n- Get Naked (prima chiamata 'We can do it') (Danja)\n- State of Grace (Lisa Greene &amp; Steven Anderson)\n- Cry"}
{"id": "1372258", "revid": "775372", "url": "https://it.wikipedia.org/wiki?curid=1372258", "title": "Diamante insanguinato", "text": "Per diamante insanguinato (pi\u00f9 raramente diamante di sangue, o blood diamond, o anche diamante di guerra o diamante sporco) si intende un diamante estratto in una zona di guerra spesso tramite minatori schiavi e/o bambini, e venduto, in genere clandestinamente, per finanziare una insurrezione, gli sforzi di un esercito di invasione o sostenere le attivit\u00e0 di un cosiddetto \"signore della guerra\".\nAngola.\nNel 1999 le Nazioni Unite imposero delle sanzioni all'Angola proibendo alle altre nazioni l'acquisto di diamanti angolani.\nQuesta fu la prima risoluzione che citava esplicitamente i diamanti tra i finanziamenti di guerra. I rapporti stimarono che circa il 25% della produzione negli anni '90 venne venduta per scopi illeciti e il 15% per scopi bellici.\nIl World Diamond Council stim\u00f2 che nel 1999 il mercato di diamanti illegali rappresentava circa il 3,06% della produzione mondiale e nel 2004 la percentuale si \u00e8 ridotta a circa l'1%.\nL'Angola \u00e8 stata una colonia del Portogallo e raggiunse l'indipendenza nel 1975. In seguito fu interessato da una guerra civile tra le fazioni Movimento Popolare di Liberazione dell'Angola e Unione Nazionale per l'Indipendenza Totale dell'Angola. Durante questa guerra i diamanti vennero trafficati da gruppi di ribelli per finanziare il conflitto. Attualmente la guerra \u00e8 terminata e il paese \u00e8 un legittimo produttore di diamanti.\nSierra Leone.\nNel luglio 1999, dopo otto anni di guerra civile, i negoziati tra il governo della Sierra Leone e il Fronte Rivoluzionario Unito (RUF) permisero la firma del trattato di pace con il quale le parti si accordarono nella cessazione delle ostilit\u00e0, il disarmo di tutti i combattenti e la formazione di un governo di unit\u00e0 nazionale. Le Nazioni Unite e l\"'Economic Community of West African States\" facilitarono il processo di pace. La risoluzione 1270 del 22 ottobre 1999 del Consiglio di Sicurezza costitu\u00ec una missione di pace (\"peacekeeping\") (UNAMSIL) nel paese. Con le successive risoluzioni 1289 dell'8 febbraio 2000 e 1299 del 19 maggio 2000 l'UNAMSIL \u00e8 diventata la seconda forza di \"pacekeeping\" attualmente inviata dalle Nazioni Unite.\nA seguito delle preoccupazioni internazionali per il ruolo svolto dal traffico di diamanti nel conflitto nella Sierra Leone, il consiglio di sicurezza adott\u00f2 la risoluzione 1306 il 5 luglio 2000 che imponeva il bando dell'importazione diretta o indiretta di diamanti grezzi non controllata dal governo dalla Sierra Leone attraverso l'uso di un certificato di provenienza. L'embargo degli armamenti e delle forze non governative nel paese era gi\u00e0 in atto attraverso la risoluzione 1132 dell'8 ottobre 1997.\nIl 31 luglio 2000 e il 1\u00ba agosto 2000, l'ambasciatore Anwarul Karim Chowdhury, presidente del Comitato del Consiglio di Sicurezza formato in seguito alla risoluzione 1132 (1997) riguardante la Sierra Leone, presiedette la prima udienza pubblica del Consiglio di Sicurezza a New York, a cui erano presenti i rappresentanti degli stati membri, della organizzazioni regionali, della organizzazioni non governative, dell'industria dei diamanti e altri esperti. In questa udienza venne illustrato il collegamento tra il mercato illegale di diamanti e il mercato degli armamenti. Vennero inoltre discussi i mezzi per sviluppare un'industria di produzione dei diamanti lecita e sostenibile nella Sierra Leone.\nIl 2 agosto 2000 venne formato un \"Panel\" di esperti per raccogliere informazioni sulle possibili violazioni dell'embargo e sulla connessione tra il mercato dei diamanti e quello degli armamenti, valutare l'adeguatezza del sistema di controllo aereo nella regione per rilevare voli sospetti e riferire al consiglio osservazioni e raccomandazioni per il rafforzamento dell'embargo entro il 3 ottobre 2000. Il rapporto del \"Panel\" venne inviato al consiglio di sicurezza il 19 dicembre 2000.\nI proventi dei diamanti della Sierra Leone sono incrementati di 10 volte dalla fine del conflitto, passando da 10 milioni di dollari del 2000 ai 130 milioni del 2004, anche se in base ai rapporti dell\"'UNAMSIL\" \"pi\u00f9 del 50 per cento dei diamanti estratti non ha provenienza ufficiale e il contrabbando illegale sta continuando\".\nLiberia.\nDal 1989 al 2003 scoppi\u00f2 una guerra civile in Liberia. Nel 2000 le Nazioni Unite accusarono il presidente Charles Taylor di sostenere la rivolta del RUF in Sierra Leone con armamenti. Nel 2001 vennero applicate le sanzioni e nel 2003 rassegn\u00f2 le dimissioni come presidente. Dopo essere stato esiliato in Nigeria sta per affrontare un processo all'Aia. Il 21 luglio 2006 si \u00e8 dichiarato non colpevole dell'accusa di crimini contro l'umanit\u00e0 e crimini di guerra.\nAttualmente la Liberia \u00e8 in pace e sta tentando di costituire una industria dei diamanti legale. Le Nazioni unite hanno ritirato le sanzioni e ora il paese \u00e8 membro del processo di Kimberley.\nCosta d'Avorio.\nLa Costa d'Avorio inizi\u00f2 negli anni '90 a sviluppare una industria dei diamanti. Nel 1999 un colpo di stato rovesci\u00f2 il governo, iniziando una guerra civile. Il paese divenne una rotta per l'esportazione di diamanti dalla Liberia e iniziarono ad essere ritirati gli investimenti esteri. Per bloccare il mercato illegale la nazione ferm\u00f2 tutte le miniere di diamanti e il consiglio di sicurezza mise al bando ogni esportazione di diamanti nel dicembre 2005.\nRepubblica del Congo.\nLa Repubblica del Congo affront\u00f2 nel 2004 le sanzioni delle Nazioni Unite poich\u00e9, nonostante non possedesse una industria dei diamanti ufficiale, il paese esportava grandi quantit\u00e0 di diamanti di origine imprecisata.\nSchema della certificazione di Kimberley.\nAnche se le Nazioni Unite identificarono per la prima volta nel 1998 il problema del finanziamento dei conflitti attraverso il traffico dei diamanti, fu l'industria a fare i primi passi per affrontare questo problema attraverso la costituzione di un processo che permettesse di certificare l'origine di un diamante. Nel maggio del 2000 i paesi produttori di diamanti si incontrarono a Kimberley, in Sudafrica per stabilire un sistema per contrastare il mercato illegale e assicurare ai compratori di diamanti la provenienza lecita delle pietre acquistate\nIl 19 luglio 2000 il World Diamond Congress adott\u00f2 una risoluzione per rafforzare la capacit\u00e0 dell'industria di bloccare le vendite di diamanti illegali. La risoluzione chiedeva un sistema internazionale di certificazione per l'esportazione e l'importazione di diamanti, l'adeguamento della legislazione di tutti i paesi per accettare solo confezioni di pietre con sigilli ufficiali, permette l'incriminazione dei paesi che trafficano illegalmente e istituire un bando da tutte le borse dei diamanti della World Federation of Diamond Bourses di chiunque commerci illegalmente diamanti.\nIl 17 e 18 gennaio 2001 l'industria costitu\u00ec il World Diamond Council. Questo organismo \u00e8 stato creato per ideare un processo in grado di certificare la provenienza lecita di tutti i diamanti grezzi.\nDopo l'approvazione delle Nazioni Unite il 13 marzo 2002, a novembre, dopo due anni di negoziati tra governi, produttori di diamanti e organizzazioni non governative venne creato il Kimberley Process Certification Scheme (KPCS).\nMonitoraggio del Kimberley Process.\nLa maggiore debolezza del Kimberley Process \u00e8 costituita dal suo monitoraggio... Qualunque paese pu\u00f2 diventare membro del Kimberley Process inviando una richiesta alla presidenza dell'organizzazione in Sudafrica, anche se non rispetta gli standard del processo. Questo significa che alcuni diamanti di sangue sono ancora in circolazione poich\u00e9 alcuni paesi non seguono le procedure.\nDiamanti \"conflict-free\".\nUn diamante detto \"conflict-free\" \u00e8 una pietra i cui profitti non sono usati per il finanziamento di guerre ed \u00e8 stata estratta attraverso dei lavoratori trattati secondo certe condizioni etiche. Solo i diamanti che sono certificati e la cui provenienza pu\u00f2 essere rintracciata dalla miniera all'acquirente finale possono essere dichiarati \"conflict-free\". Tuttavia, i diamanti illegali sono venduti attraverso i mercati internazionali con finte certificazioni.\nCritiche.\nIl mercato dei diamanti (2 A) \u00e8 dominato attualmente dalle compagnie De Beers che furono fondate in Sudafrica da proprietari inglesi. La De Beers possiede molte miniere di diamanti africane e le varie compagnie interne producono circa il 40% dei diamanti mondiali per valore. Oltre ad essa, la \"Debswana\" (\"Debswana Diamond Company Ltd\"), una partnership \"cinquanta-cinquanta\" tra la De Beers e il governo della Botswana, \u00e8 il maggior produttore di diamanti per valore. Esistono altre compagnie nel Botswana ma detengono quote molto inferiori del mercato.\nAlcune critiche indicano che il problema dei diamanti di sangue \u00e8 una guerra tra produttori di diamanti. Innanzitutto, quando i ribelli o i militari di origine africana tentano di controllare alcune miniere di diamanti (cosa che non viene accettata dai monopolisti del mercato), i diamanti fuori dal controllo di queste compagnie vengono dichiarati diamanti di sangue. In secondo luogo, i critici pensano che vengono acquistati maggiori quantit\u00e0 di armamenti dalla vendita di petrolio che dalla vendita di diamanti. Altre sostanze vengono commerciate con le stesse modalit\u00e0 e gli stessi scopi dei diamanti illegali, come la cassiterite, la Columbite-tantalite e l'oro."}
{"id": "1372260", "revid": "287204", "url": "https://it.wikipedia.org/wiki?curid=1372260", "title": "Lega Nazionale A 1967-1968", "text": "L'edizione 1967-1968 della Lega Nazionale A vide la vittoria finale dello Zurigo. \nCapocannoniere del torneo fu Fritz K\u00fcnzli (Zurigo), con 28 reti.\nStagione.\nNovit\u00e0.\nDalla Lega Nazionale A 1966-1967 sono stati retrocessi in Lega Nazionale B il Winterthur e il Moutier, mentre dalla Lega Nazionale B 1966-1967 sono stati promossi il Lucerna e il Bellinzona.\nClassifica finale.\nLegenda:\nNote:\nSpareggio scudetto.\nLegenda:\nNote:"}
{"id": "1372263", "revid": "33751", "url": "https://it.wikipedia.org/wiki?curid=1372263", "title": "Campionato d'Asia per club", "text": ""}
{"id": "1372264", "revid": "2043609", "url": "https://it.wikipedia.org/wiki?curid=1372264", "title": "Maria Giuseppina di Savoia", "text": "Biografia.\nInfanzia.\nMaria Giuseppina era figlia degli allora duchi di Savoia Vittorio Amedeo III di Savoia e di Maria Antonia di Borbone-Spagna, \u00e8 descritta come timida, goffa e poco incline alla cura personale, tanto importante presso la corte francese.\nMatrimonio.\nIl nonno Carlo Emanuele III di Savoia riusc\u00ec a combinarne il matrimonio con Luigi Saverio di Borbone-Francia, conte di Provenza e nipote del re Luigi XV di Francia. La principessa Maria Giuseppina spos\u00f2 il 16 aprile 1771 per procura, nel Regno di Sardegna il principe Luigi Saverio, e di persona il 14 maggio 1771 alla Reggia di Versailles. \nIl matrimonio preoccup\u00f2 molto Maria Teresa d'Austria, suocera del delfino Luigi Augusto, in quanto madre di Maria Antonietta: infatti, il matrimonio dei principi ereditari non aveva ancora prodotto figli, rendendolo suscettibile di annullamento da parte della chiesa, e la possibilit\u00e0 che quello del fratello del delfino potesse essere prolifico indeboliva ulteriormente la posizione dell'arciduchessa Maria Antonietta.\nMa le ansie dell'imperatrice si dimostrarono infondate: nonostante il conte di Provenza si vantasse con ogni cortigiano della consumazione del proprio matrimonio, la realt\u00e0 era ben diversa. Luigi Saverio non provava nessuna attrazione per la sua poco avvenente moglie. Inoltre, gi\u00e0 a 15 anni, era cos\u00ec obeso da non poter svolgere nessun tipo di esercizio fisico e, soffrendo anche di una deformazione delle anche, ben presto gli riusc\u00ec difficile perfino camminare.\nRivoluzione francese.\nAllo scoppio della rivoluzione francese, i sovrani e la corte furono esiliati nel palazzo delle Tuileries, mentre i conti di Provenza alloggiarono invece nel palazzo del Lussemburgo. Tuttavia, continuarono a recarsi tutte le sere alle Tuileries per la cena che, da anni, avevano l'abitudine di consumare insieme.\nIl 20 giugno 1791, giorno della tentata fuga dei reali, Giuseppina fu informata per ultima del piano e le venne ordinato di fuggire separatamente con una dama di compagnia in Belgio. Per lei la fuga si concluse positivamente e si riun\u00ec col marito a Namur, per i cognati invece il piano fall\u00ec a Varennes.\nIl conte di Provenza, dopo la morte del fratello e la successiva morte del nipote Luigi Carlo, ossia Luigi XVII (re titolare, cio\u00e8 che non regn\u00f2 effettivamente), pot\u00e9 rivendicare il titolo col nome di Luigi XVIII. Maria Giuseppina, per\u00f2, mor\u00ec in esilio nel 1810, non riuscendo quindi a sedere sul trono francese accanto al marito.\n\u00c8 sepolta nel santuario dei Martiri, la cripta del duomo di Cagliari, poich\u00e9 la Sardegna non era stata occupata da Napoleone, come invece la Francia e il Piemonte."}
{"id": "1372270", "revid": "110157", "url": "https://it.wikipedia.org/wiki?curid=1372270", "title": "Campionato europeo di pallavolo femminile 2001", "text": "Il campionato europeo di pallavolo femminile 2001 si \u00e8 svolto dal 22 al 30 settembre 2001 a Sofia e Varna, in Bulgaria: al torneo hanno partecipato dodici squadre nazionali europee e la vittoria finale \u00e8 andata per la quarta volta, la terza consecutiva, alla .\nQualificazioni.\nAl torneo hanno partecipato: la nazionale del paese organizzatore, le prime tre nazionali classificate al campionato europeo 1999 e otto nazionali qualificate tramite il torneo di qualificazione.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nPodio.\nCampione.\nRussia(Quarto titolo)\nSecondo posto.\nItalia\nTerzo posto.\nBulgaria"}
{"id": "1372271", "revid": "287204", "url": "https://it.wikipedia.org/wiki?curid=1372271", "title": "Lega Nazionale A 1968-1969", "text": "L'edizione 1968-1969 della Lega Nazionale A vide la vittoria finale del . Capocannoniere del torneo fu Hans-Otto Peters (Biel/Bienne), con 24 reti.\nStagione.\nNovit\u00e0.\nDalla Lega Nazionale A 1967-1968 sono stati retrocessi in Lega Nazionale B il Young Fellows Zurigo e il Grenchen, mentre dalla Lega Nazionale B 1967-1968 sono stati promossi il Winterthur e il San Gallo.\nClassifica finale.\nLegenda:\nNote:"}
{"id": "1372273", "revid": "110157", "url": "https://it.wikipedia.org/wiki?curid=1372273", "title": "I love shopping a New York", "text": "I love shopping a New York \u00e8 il secondo libro della serie di Sophie Kinsella dedicata alla protagonista Rebecca Bloomwood.\nTrama.\nRebecca Bloomwood \u00e8 riuscita ad ottenere un soddisfacente lavoro come esperta finanziaria in una trasmissione televisiva (\"Caff\u00e8 del mattino\"), \u00e8 felicemente fidanzata con Luke Brandon, giovane e capace imprenditore, e la sua vita sembra finalmente essere tornata normale: ha saldato tutti i suoi debiti e ha instaurato un ottimo rapporto con il funzionario di banca che si occupa delle sue (disastrate) finanze. Inoltre Luke sembra interessato ad aprire una filiale della sua societ\u00e0 a New York e vuole Becky al suo fianco.\nI due partono cos\u00ec per una prima visita di due settimane nella citt\u00e0, durante le quali Luke dovrebbe concludere il suo tanto agognato accordo e Becky dovrebbe iniziare a prendere contatto con varie emittenti televisive locali per esportare negli Stati Uniti la sua rubrica. Tutto sembra procedere per il meglio, fin quando sul giornale inglese \"Daily World\" non esce un articolo dedicato alle finanze di Becky che, neanche a dirlo, sono tornate pi\u00f9 catastrofiche che mai per il suo frenetico shopping. La vita della ragazza sembra distrutta: \u00e8 costretta a tornare a Londra dopo una lite con Luke che la accusa di aver fatto saltare il suo accordo con i finanziatori americani a causa della cattiva pubblicit\u00e0.\nAl suo ritorno in patria, Becky scopre di aver perso il lavoro e tutti i suoi contatti newyorkesi le voltano le spalle. Letteralmente sommersa dai debiti, cerca un brillante espediente per cavarsela ancora una volta senza perdere la faccia e, risolta la questione, decide di trasferirsi da sola in America. Sar\u00e0 proprio Becky a salvare Luke e la sua compagnia, aiutata dalla sua scaltrezza e da un pizzico di fortuna. Dopo aver scoperto la verit\u00e0, l'uomo si recher\u00e0 nuovamente a New York per raggiungerla, porgerle le sue scuse e chiederle di diventare la sua consulente personale di shopping."}
{"id": "1372285", "revid": "1714743", "url": "https://it.wikipedia.org/wiki?curid=1372285", "title": "Malcolm III di Scozia", "text": "Figlio di Duncan I di Scozia regn\u00f2 per 35 anni. Divenne uno dei personaggi di William Shakespeare per la sua tragedia Macbeth.\nAl tempo in cui regn\u00f2 i confini della Scozia non erano come quelli odierni, il nord e l'ovest erano sotto il controllo della Scandinavia, dei Vichingo-gaelici e dei gaelici. Le aree di pertinenza del regno di Scozia non avanzarono molto oltre i confini conquistati da Malcolm II di Scozia fino al XII secolo. Malcolm combatt\u00e9 diverse volte contro il Regno d'Inghilterra in uno scontro che poteva avere come obiettivo la conquista del regno inglese di Northumbria, un obiettivo che Malcolm non riusc\u00ec a raggiungere.\nIl suo risultato pi\u00f9 grande fu piuttosto quello di dare vita ad una dinastia che regn\u00f2 sulla Scozia per pi\u00f9 di mezzo secolo, anche il ruolo di \"fondatore di una dinastia\" \u00e8 pi\u00f9 che altro il frutto della \"propaganda\" di suo figlio Davide I di Scozia che di una vera realt\u00e0 storica.\nLa sua seconda moglie Margherita venne santificata nel 1250, a differenza sua Malcolm non \u00e8 ricordato per la sua piet\u00e0 religiosa, ad eccezione infatti dell'Abbazia di Dunfermline non vi sono altri grandi luoghi di culto legati al suo nome.\nLa giovinezza travagliata.\nMalcolm nacque il 26 marzo 1031 da Suthen e da Duncan di Scozia, tre anni dopo, nel 1034, suo padre succedette al trono alla morte di suo nonno Malcolm II di Scozia. Secondo Giovanni di Fordun, i cui resoconti sono alla base di almeno una parte del Macbeth di William Shakespeare, sua madre era una nipote di Siward, conte di Northumbria e il suo nome, Suthen, si desume dalla Cronaca dei re di Alba che le d\u00e0 quel nome. Altre fonti sostengono che sia una nipote che, eventualmente, una figlia di Siward sarebbero state troppo giovani per essere madri in quegli anni, quindi si \u00e8 creduto che una delle sue sorelle, Sibyl, possa essersi vista trascritta il nome in gaelico cambiandovi grafia.\nIl regno di Duncan fu corto e scarso di successi, il 15 agosto 1040 fu ucciso in battaglia da Macbeth di Scozia, che di Duncan poteva essere un secondo cugino.\nNella tragedia di Shakespeare Malcolm \u00e8 rappresentato come un uomo adulto e suo padre come un vecchio, ma \u00e8 molto pi\u00f9 probabile che Duncan fosse poco sotto i quarant'anni. Malcolm stesso e suo fratello dovevano essere poco pi\u00f9 che bambini e nonostante i loro famigliari avessero tentato di detronizzare Macbeth nel 1045 questi continu\u00f2 a governare fino al 1057 e il nonno di Malcolm Crinan di Dunkeld (morto 1045) mor\u00ec nel tentativo. Poco dopo la morte di Duncan i due figli vennero mandati via per preservare la loro incolumit\u00e0, il dove per\u00f2 \u00e8 oggetto di dibattito. Malcolm, che doveva essere sui nove anni, fu probabilmente mandato in Inghilterra, mentre suo fratello pi\u00f9 giovane venne fatto andare sulle Isole. Secondo Fordoun Malcolm pass\u00f2 gran parte del regno di Macbeth alla corte di Edoardo il Confessore, un'altra versione vuole che la loro madre li port\u00f2 con s\u00e9 in esilio presso Thorfinn Sigurdsson, Conte delle Orcadi, nemico di Macbeth e forse imparentato a Duncan per via di qualche matrimonio.\nNel 1054 Siward invase la Scozia nel tentativo di installare sul trono tale \"M\u00e1el Coluim, figlio del re dei Cumbri\" e spesso quest'uomo \u00e8 stato identificato con Malcolm convinzione che deriva sia dalle cronache di Fourdon che da quelle di Guglielmo di Malmesbury. Guglielmo riporta che Macbeth mor\u00ec in battaglia per mano di Siward, ma \u00e8 appurato che egli gli sopravvisse di circa un paio d'anni morendo nel 1057. Diversi storici ritengono che, seguendo le \"Anglo-Saxon Chronicle\", sia plausibile che Malcolm non sia M\u00e1el Coluim e che questi sia piuttosto da identificare con qualche altro nobile come uno dei figli Eogan II di Strathclyde re del Regno di Strathclyde e di una delle figlie di Malcolm II. Nel 1057 le cronache riportano la morte di Macbeth per mano di Malcolm che lo uccise il 15 agosto a Lumphanan nell'Aberdeenshire, al trono gli succedette il figliastro Lulach di Scozia che fu incoronato a Scone probabilmente l'8 settembre. Il regno di Lulach fu breve, intorno al 17 marzo 1058 Malcolm lo uccise presso Huntly e secondo Fourdon inaugur\u00f2 il proprio regno il 25 aprile seguente.\nIl matrimonio pacificatore.\nSe si deve fare assegnamento sulle parole di Orderico Vitale una delle prime azioni di Malcolm come sovrano fu di scendere alla corte del Confessore nel 1059 per organizzare il proprio matrimonio con Margherita, pronipote del sovrano inglese, appena tornata dall'esilio in Ungheria. Se questo viaggio fu compiuto davvero Malcolm era il primo sovrano scozzese che andava a far visita al reale vicino in circa ottant'anni e sempre se tale accordo fu raggiunto non venne per\u00f2 ottemperato e questo potrebbe spiegare l'invasione scozzese della Northumbria nel 1061 quando Lindisfarne venne saccheggiata. Quello scontro potrebbe altrimenti spiegarsi come una recrudescenza delle dispute con il \"Regno del Cumberland\", finito sotto le mani di Siward attorno al 1054 e che dal 1070 circa fin\u00ec nelle mani di Malcolm.\nSecondo la Saga degli uomini delle Orcadi Malcolm spos\u00f2 Ingibiorg Finnsdottir, gi\u00e0 vedova di Thorfinn Sigurdsson e figlia di Finn Arnesson (morto 1065circa). Per quanto generalmente si assuma che Ingioborg sia morta attorno al 1069 ella potrebbe essere perita diversi anni prima, forse gi\u00e0 nel 1058. Le cronache riportano che i due ebbero un figlio, Duncan che pi\u00f9 tardi succedette al padre, alcuni come Guglielmo di Malmesbury hanno pi\u00f9 volte affermato che Duncan in realt\u00e0 fosse illegittimo, ma paiono affermazioni infondate volte a legittimare la prole avuta dalla seconda moglie Margherita e a indebolire le pretese dei Meic Uilleim discendenti di Duncan. Esisterebbe anche un altro figlio, Domnhall, la cui morte \u00e8 riportata nel 1085 e che si crede sia figlio di Ingioborg.\nIl matrimonio di Malcolm e Ingioborg port\u00f2 la pace all'est e al nord, la Heimskringla afferma che suo suocero era stato uno dei consiglieri di Harald III di Norvegia e che, dopo che ebbe rotto con lui, egli venne creato conte da Sweyn II di Danimarca il che avrebbe potuto essere un ulteriore raccomandazione per quel matrimonio. Malcolm intrattenne relazioni pacifiche anche con il regno delle Isole Orcadi che govern\u00f2, di fatto, insieme ai figliastri Paul ed Erlend Thorfinnsson (morti dopo il 1098), sebbene alcune cronache riportino di conflitti con la Norvegia \u00e8 possibile che vi sia stato uno sbaglio di date e che siano da connettere con l'avvento al trono di Magnus III di Norvegia avvenuto nel 1093 quando Malcolm mor\u00ec.\nIl secondo matrimonio.\nSebbene Malcolm abbia dato asilo a Tostig del Wessex quando questi venne cacciato dalla Northumbria non si fece direttamente coinvolgere nell'infausta invasione dell'Inghilterra ad opera di Tostig ed Harald III che culmin\u00f2 con la loro sconfitta e morte alla Battaglia di Stamford Bridge nell'autunno 1066. Parallelamente Guglielmo il Conquistatore prese il trono divenendo Guglielmo I d'Inghilterra e Malcolm diede asilo alla fuggiasca Agata di Kiev, vedova di Edoardo l'esiliato, che cerc\u00f2 riparo in Scozia insieme alle figlie Margherita e Cristina e al figlio Edgardo Atheling. Essi giunser\u00f2 lass\u00f9 insieme a Gospatric, Earl di Northumbria, ma se si aspettavano un aiuto immediato dagli scozzesi dovettero rimanere delusi. Nel 1069 Edgardo torn\u00f2 in Inghilterra per unirsi a una ribellione che si stava spargendo nel nord, Guglielmo entro la fine dell'anno sottomise sia Gospatric che Waltheof, conte di Northumbria, figlio di Siward, ma l'arrivo di Sweyn II sembr\u00f2 destinato a far rimanere debole la posizione di Guglielmo al nord.\nMalcolm decise di scendere in guerra, port\u00f2 i propri uomini in Cumbria, pass\u00f2 i Monti Pennini e devast\u00f2 Teesdale e Cleveland per poi dirigersi all'Abbazia di Wearmouth-Jarrow. L\u00ec doveva trovarsi con Edgardo e la sua famiglia, ma essi non si fecero vedere e Malcolm torn\u00f2 a casa, la rappresaglia di Guglielmo non si fece attendere, egli mand\u00f2 Gospatric a razziare la Cumbria e in cambio gli scozzesi razziarono la Northumbria dove Gospatric aveva la massima concentrazione di propriet\u00e0. Pi\u00f9 avanti, sempre in quell'anno, Edgardo, forse mentre cercava di raggiungere l'Europa approd\u00f2 sulle coste scozzesi e l\u00ec rimase ed entro la fine del 1070 Malcolm spos\u00f2 sua sorella Margherita che in futuro sarebbe stata ricordata come Santa Margherita di Scozia.\nI nomi che vennero imposti ai loro figli furono in contrasto con quelli tradizionali dei regnanti scozzesi come Malcolm, Cin\u00e1ed ed \u00c1ed. La scelta di chiamare il loro primogenito Edward, come suo padre Edoardo l'esiliato e il secondo Edmund come il nonno materno Edmondo II d'Inghilterra ed Ethelred per il terzogenito come il bisnonno materno Etelredo II d'Inghilterra ed infine Edgar che venne imposto al quartogenito in onore dello zio che era stato a un soffio da divenire re non pass\u00f2 certo inosservato in Inghilterra dove la stretta sul potere di Guglielmo era ancora debole. Gli altri maschi vennero chiamati Alexander, forse per via di Alessandro Magno o Papa Alessandro III e David, il cui richiamo al biblico re Davide non \u00e8 oscuro, e non \u00e8 chiaro se fu perch\u00e9 Malcolm e Margherita erano consapevoli che detronizzare Guglielmo non sarebbe stato facile o perch\u00e9 ripercorrendo i passi dei re anglosassoni i nomi erano destinati a ripetersi. Dalle loro nozze nacquero anche due figlie, Maud e Mary che spos\u00f2 Eustachio III di Boulogne.\nNel 1072 Guglielmo con la Devastazione del nord dell'Inghilterra riusc\u00ec a rafforzare la propria posizione e and\u00f2 a nord con un esercito e delle flotte e i due sovrani si incontrarono ad Abernethy e secondo la Cronaca anglosassone Malcolm gli si sottomise consegnandoli il figlio Duncan come ostaggio e dispose una pace fra i loro due regni. Il riconoscimento della superiorit\u00e0 del sovrano inglese su quello scozzese era un'azione gi\u00e0 tentata in passato da altri monarchi che non aveva portato risultati, e anche in questo caso fu lo stesso. La sottomissione non imped\u00ec a Malcolm di attaccare la Northumbria il che port\u00f2 ad altri problemi che culminarono con la morte del vescovo William Walcher a Gateshead nel 1080. Nello stesso anno Guglielmo mand\u00f2 suo figlio Roberto II di Normandia e suo fratello Oddone di Bayeux perch\u00e9 comandassero una spedizione punitiva contro gli scozzesi, ne segu\u00ec un'altra pace questa volta rispettata per circa un decennio.\nLa morte in battaglia.\nNel 1087 Guglielmo mor\u00ec e al trono succedette il suo terzogenito Guglielmo II d'Inghilterra, al primogenito Roberto era andata la Normandia, ma questo non lo ferm\u00f2 dal tentare di conquistare anche la corona inglese. Nelle ribellioni che ne seguirono Malcolm si mantenne sostanzialmente neutrale finch\u00e9 al cognato Edgardo nel 1091 vennero confiscate le terre e dovette rifugiarsi in Scozia. Nel mese di maggio Malcom marci\u00f2 verso sud con l'intento di assediare Newcastle upon Tyne costruita nel 1080 da Roberto II di Normandia nel tentativo, apparentemente, di spostare i propri confini a sud dal fiume Tweed al Tees. La minaccia fu sufficiente perch\u00e9 Guglielmo II tornasse dalla Normandia dove stava combattendo contro il fratello, in settembre, quando seppe che l'esercito inglese si stava avvicinando Malcolm torn\u00f2 sui propri passi tallonato dagli inglesi. Bench\u00e9 questa volta egli fosse pi\u00f9 pronto alla lotta una pace venne messa in piedi da Roberto II e da Edgardo e Malcolm dovette, di nuovo, sottomettersi al sovrano inglese.\nNel 1092 la tregua si ruppe di nuovo, supponendo che gli scozzesi controllassero la gran parte della Cumbria odierna si crede che il casus belli sia stato creato dalla costruzione del Carlisle Castle e dall'installazione nelle sue vicinanze di un buon numero di contadini inglesi. Altri ritengono che gli scozzesi non governassero l'attuale Cumbria e che il motivo del dissenso fosse piuttosto da ricercare nelle propriet\u00e0 che Guglielmo aveva dato a Malcolm nel 1072. Sia come sia Malcolm scrisse a Guglielmo II che acconsent\u00ec a un incontro e il primo arriv\u00f2 sino a Gloucester fermandosi all'abbazia di Wilton per incontrare la figlia Maud e sua cognata Cristina. Quando arriv\u00f2 il 24 agosto 1093 Malcolm seppe che Guglielmo II non intendeva negoziare insistendo invece perch\u00e9 la questione venisse sottoposta al giudizio dei baroni inglesi, Malcolm rifiut\u00f2 e torn\u00f2 in patria. Nel viaggio Malcolm era accompagnato dai figli Edward, Duncan ed Edgard. Durante il ritorno a casa i quattro caddero in un'imboscata tesa da Roberto di Mowbray, le cui terre in Northumbria erano state devastate, presso Alnwick, quel che ne segu\u00ec viene ricordata come la battaglia di Alnwick combattuta il 13 novembre 1093. Malcolm e il primogenito Edward caddero in battaglia e pochi giorni dopo anche Margherita mor\u00ec.\nMatrimoni e discendenza.\nMalcolm ebbe dalla sua prima sposa Ingibiorg Finnsdottir:\nDalla seconda moglie Margaret ebbe otto figli, sei maschi e due femmine:"}
{"id": "1372292", "revid": "1632387", "url": "https://it.wikipedia.org/wiki?curid=1372292", "title": "Lace and Whiskey", "text": "Lace and Whiskey \u00e8 il decimo album pubblicato da Alice Cooper, nel 1977 per la Warner Bros.\nTracce.\nTutte le canzoni sono state scritte da Alice Cooper, Dick Wagner e Bob Ezrin, eccetto ove diversamente indicato.\nClassifica.\nAlbum - Billboard 200 (Nord America)"}
{"id": "1372296", "revid": "729019", "url": "https://it.wikipedia.org/wiki?curid=1372296", "title": "Richardson Gang", "text": "La Richardson Gang fu un'organizzazione criminale operante negli anni sessanta a Londra. Sebbene meno influenti dei loro rivali gemelli Kray, i membri del gruppo avevano una reputazione di \"gangster\" spietati e sadici. Conosciuti anche come \"Torture Gang\" (la banda della tortura), la loro specialit\u00e0 consisteva nell'inchiodare le vittime al pavimento con chiodi da 6 pollici e tagliare loro le dita dei piedi con taglierini per bulloni.\nIl \"leader\" storico del gruppo fu Charlie Richardson, nato a sud di Londra nel 1934 e scomparso nel 2012. Charlie e suo fratello Eddie furono coinvolti in una sanguinosa faida con il gruppo dei gemelli Kray."}
{"id": "1372298", "revid": "31886", "url": "https://it.wikipedia.org/wiki?curid=1372298", "title": "Episodi di Witchblade (prima stagione)", "text": "La prima stagione di \"Witchblade\", composta da 11 episodi, \u00e8 andata originariamente in onda dal 12 giugno 2001 al 21 agosto 2001 sul canale statunitense TNT. \u00c8 stata preceduta dal film per la tv \"Witchblade\", trasmesso sempre da TNT il 27 agosto 2000.\nIn Italia \u00e8 stata trasmessa per la prima volta dal canale satellitare Duel TV nel 2004 e, pochi mesi dopo, in chiaro da Italia 1.\nMondi paralleli.\nTrama.\nSara si scontra con il suo nuovo capo, capitano Bruno Dante, quando viene indagata lei \u00e8 messa sotto inchiesta dopo il regolamento di conti con il gangster Tommy Gallo al teatro Rialto. Grazie a Joe Siri, lei viene rimessa al suo posto di poliziotta, ma il capitano Dante rimane sospettoso. Sara e Jake sono sulle tracce di Hector Mobius (alias Moby), un soldato modificato geneticamente che ha intenzione di vendicarsi di Kenneth Irons poich\u00e9 egli sta eliminando il resto della sua unit\u00e0: i Draghi Neri. Durante le loro indagini, Sara apprende che Moby \u00e8 uno dei due \"Draghi Neri\" ancora in vita - l'altro non \u00e8 altro che Ian Nottingham, il braccio destro di Kenneth Irons. Mentre Moby segretamente fornisce a Jake informazioni sul programma sperimentale di guerra fondato da Kenneth Irons e dalla Vorschlag Industries, Sara chiede a Irons della vendetta di Nottingham e di Moby, ma non risponde. Desiderosa di risposte, Sara cerca aiuto da Witchblade. Le visioni la guidano alla tana di Irons, in cui Moby ha il controllo totale su Irons e Nottingham. Alla fine, Sara riesce a salvare la sua maledizione e la sua guardia del corpo dalla collera di Moby, ma segretamente pensa, \"Ho ucciso il dragone sbagliato?\"\nEnigma.\nTrama.\nIl macabro omicidio di una top model porta Sara e Jake dalla stilista, Dominique Boucher, dove Sara scopre un collegamento sorprendente tra Witchblade e un'altra delle top model di Dominique, Sharon Bronte. Mentre interroga Bronte sull'omicidio, Sara vede una foto della nonna di Bronte quando era giovane, una spia durante la seconda guerra mondiale con un passato di alti e bassi\u2014ed \u00e8 l'immagine riflessa di Sara. Prima che Sara possa collegare gli indizi, Sharon Bronte viene rapita dallo scagnozzo di Dominique Boucher, e Sara deve agire velocemente per salvarla. Mentre Jake rimane sulle tracce dello scagnozzo, Sara e Dominique si scontrano per il possesso di Witchblade. Sara libera Witchblade una volta che Dominique ammette che era una trappola l'omicidio per attirare Sara e Witchblade torna in suo possesso, la Lama ha una mente tutta sua. Leale nei confronti degli eredi di sangue e crudele con i pretendenti, Witchblade rifiuta un'altra volta Dominique Boucher. Sara e Jake salvano Sharon Bronte dalla morte progettata da Boucher, ma dopo essere stata salvata, Sharon scompare, lasciando Sara con domande a proposito di sua nonna, la misteriosa Elizabeth Bronte. \nDiplopia.\nTrama.\nSara e Jake indagano sull'omicidio bizzarro di un collezionista d'arte di Manhattan, ma il caso porta a una morte in cui il testimone oculare identifica Isaac Sullivan, un artista con un alibi ermetico. Sara cerca informazioni dal commerciante di talismani e manufatti rari Gabriel Bowman, e da Dominique Boucher ora incarcerata, riguardo Witchblade, ma Boucher rapidamente invecchiata, \u00e8 riluttante ad aiutarla. Witchblade che sbatte l'occhio decifra gli indizi di Dominique, ma Sara e Jake sono preparati a malapena per il chiarimento quando svelano la verit\u00e0 su Isaac Sullivan. \u00c8 il prodotto di un esperimento di clonazione finanziato da Kenneth Irons e dalla Vorschlag Industries, Isaac risulta essere uno di tre cloni assassinanti che diventano pi\u00f9 forti quando uno di loro \u00e8 eliminato.\nIl sacrificio.\nTrama.\nIndagando su un assassinio rituale, Sara si innamora del suo sospetto principale, Conchobar, un cantante popolare irlandese che risulta essere una sua anima gemella perduta di una vita passata. Sollevata che Conchobar non \u00e8 l'assassino, Sara chiede il suo aiuto per risolvere il caso, ma Conchobar non dar\u00e0 a Sara nessun indizio della sua canzone incompiuta - una storia popolare irlandese che sembra essere profetica delle uccisioni. Poich\u00e9 le uccisioni rituali continuano a corrispondere alle canzoni di Conchobar, Sara lavora contro il tempo, finalmente districando il caso in tempo per salvare la vittima finale dell'assassino, ma non l'assassino stesso. Sulla scena del crimine, Sara trova sulla parete un simbolo misterioso.\nCadavere eccellente.\nTrama.\nQuando un amato prete esorcista di una parrocchia (padre Bellamy) viene assassinato, un parrocchiano con un passato di malattia mentale \u00e8 accusato del crimine ma l'investigazione guida Sara e Jake in una ragnatela d'inganno che rivela un collegamento tra il Vaticano e la Seconda guerra mondiale. Nel frattempo, la storia di Sara con Conchobar si divampa e Jake diventa frustrato a causa dell'indifferenza di Sara nei confronti del suo apprendistato di polizia.\nSfida al destino.\nTrama.\nConchobar \u00e8 rapito da militanti irlandesi, un gruppo anti-terrorista che ritiene che il fratello di Conchobar sia il responsabile di un attentato avvenuto in Irlanda per mano dell'IRA. Essi hanno pianificato di scambiarlo con suo fratello terrorista dell'IRA. Irons commissiona una ricerca genetica per sviluppare l'intelligenza umana in modo da permettere che la mente umana dei soldati sia in grado di riprodurre i segnali elettromagnetici usati da insetti per la guerra. Sara consegna Witchblade all'estremista irlandese, Fiona, che uccide Conchabar con ci\u00f2. Irons istruisce Nottingham per recuperare Witchblade da Fiona, ma lui finisce per aiutare Sara e per restituire la Lama al suo polso. Nel frattempo, il Capitano Dante parla a Jake delle sue frustrazioni con Sara.\nPericulum.\nTrama.\nSara entra in processo di Witchblade definitivamente, \"il Periculum\", in cui deve \"morire per rinascere\", insieme a Witchblade, infatti ella viene sottoposta ad una prova per dimostrare che \u00e8 degna di indossare il guanto stregato. Nel frattempo, Jake copre Sara, ma il Capitano Dante lo incoraggia ad unirsi a una forza di vigilanti clandestina chiamata i \"Tori Bianchi\". Sara sopravvive alla prova dopo visite di possessori del passato di Witchblade, tra cui Giovanna d'Arco; Cathain, la dea/guerriera celtica; ed Elizabeth Bronte. Quando Sara completa la prova, scopre che Witchblade si \u00e8 trasformato nel suo polso\u2014\u00e8 diventato parte del suo proprio DNA. Jake vede che c'\u00e8 una pallottola con sopra inciso un Toro Bianco tra le cose rimanenti del defunto padre di Sara.\nIl trafficante d'armi.\nTrama.\nJake e Sara pedinano un commerciante di armi, Armand Parsegian, ma la loro sorveglianza \u00e8 interrotta improvvisamente quando Parsegian \u00e8 ucciso da un cecchino. Sara scopre un dossier su Irons tra i documenti della vittima e scopre alcuni dettagli interessanti su Irons e Nottingham. Sara velocemente comincia a sospettare che Nottingham sia il cecchino, ma quando lei lo porta nella stazione per l'interrogatorio, Nottingham e Jake si scontrano. Pi\u00f9 tardi, Jake si arrende alla sua frustrazione con Sara e decide di unirsi a Dante e ai Tori Bianchi, il gruppo di agenti corrotti all'interno del distretto di Dante, solo per essere affrontato da Nottingham per rispondere delle sue azioni. Giusto prima che Nottingham possa uccidere Jake, Sara interviene, fermando Nottingham una volta per tutte. I due cominciano un duello mortale, ma Nottingham prende Witchblade a bada quando rivela che lui e Sara sono \"carne e sangue\".\nInquietudine.\nTrama.\nIndagando sull'omicidio di un pappone di strada per mano di un poliziotto corrotto, Sara scopre la verit\u00e0 dietro l'omicidio di suo padre\u2014egli \u00e8 stato ucciso per ordine del capo dei Tori Bianchi, il Capitano Bruno Dante. Dopo aver affrontato Dante, anche il mentore di Sara e capo precedente, Joe Siri, viene assassinato da Dante, e Sara si trova a fuggire per la sua vita. Riluttantemente mette la sua fiducia in Jake, che, all'insaputa di Sara, si \u00e8 unito ai Tori Bianchi. Quanto la rete si tende intorno a Sara, una forza pi\u00f9 potente unisce nella ricerca e viene rivelato che Dante non sta lavorando per nient'altro che Kenneth Irons.\nConvergenza finale.\nTrama.\nSfuggendo dal NYPD, Sara decide di aiutare Jake a risolvere un omicidio odioso di una studentessa, figlia di un importante politico, in cambio del suo aiuto per far cadere i Tori Bianchi. Ma guidato da Witchblade, Sara scopre che Jake ha tradito la sua fiducia e si \u00e8 unito al gruppo corrotto di poliziotti. Obbligato ad ammettere la verit\u00e0 riguardo al suo coinvolgimento con Dante, Jake rivela di essere un agente dell'FBI infiltrato e convince Sara che lui e l'FBI possano aiutarla a portare Dante ai suoi piedi. Nel frattempo, i Tori Bianchi acciuffano Gabriel Bowman quando la sua propria investigazione raggiunge anche vicino a casa, e Kenneth Irons subisce una trasformazione fisica sconvolgente (invecchia molto rapidamente) cos\u00ec ordina a Ian Nottingham di procurarsi il sangue della detentrice di Witchblade, Sara, uccidendola, in modo da poter ritornare giovane.\nTrascendenza.\nTrama.\nNottingham sacrifica la sua vita per salvare Sara da Dante e i Tori Bianchi, dopo averle confessato tutto il suo amore, ma grazie all'ingegnosit\u00e0 genetica di Irons, noi non abbiamo visto l'ultimo dei Dragoni Neri mortali. Sara e Jake si mettono a capo di una spedizione dell'FBI per raccogliere prove concrete contro Bruno Dante e i Tori Bianchi, ma quando Dante viene ucciso durante il combattimento, Sara scopre che Kenneth Irons potrebbe essere dietro la confusione dei Tori e l'omicidio. All'insaputa di Sara, affronta Irons che opera proprio nel disperato tentativo di usare il suo sangue fortificato da Witchblade per continuare a vivere e per rimanere sempre giovane. Nel frattempo, un nuovo e migliorato Nottingham, frutto della clonazione genetica\u2014uno spietato assassino senza l'onore del modello precedente\u2014sistematicamente sta sterminando tutti i congiunti di Sara. Nella sua ora pi\u00f9 scura, Sara deve dominare i poteri di Witchblade e imporre la sua volont\u00e0 all'Universo e letteralmente rimandare indietro il tempo."}
{"id": "1372299", "revid": "46931", "url": "https://it.wikipedia.org/wiki?curid=1372299", "title": "Banda di Richardson", "text": ""}
{"id": "1372300", "revid": "46931", "url": "https://it.wikipedia.org/wiki?curid=1372300", "title": "Banda Richardson", "text": ""}
{"id": "1372302", "revid": "1632387", "url": "https://it.wikipedia.org/wiki?curid=1372302", "title": "From the Inside (Alice Cooper)", "text": "From the Inside \u00e8 l'undicesimo album studio pubblicato da Alice Cooper, nel 1978 per la Warner Bros.\nIl disco \u00e8 stato ispirato al cantante durante il suo periodo di riabilitazione dall'alcool, trascorso in un \"ospedale\" di New York.\nClassifica.\nAlbum - Billboard 200 (Nord America)"}
{"id": "1372303", "revid": "229617", "url": "https://it.wikipedia.org/wiki?curid=1372303", "title": "Malcom III", "text": ""}
{"id": "1372304", "revid": "121937715", "url": "https://it.wikipedia.org/wiki?curid=1372304", "title": "Episodi di Private Practice (prima stagione)", "text": "Questa voce contiene riassunti, dettagli e crediti dei registi e degli sceneggiatori della prima stagione della serie TV Private Practice.\nNegli Stati Uniti \u00e8 stata trasmessa dal 26 settembre 2007 al 5 dicembre 2007. Sebbene la ABC abbia ordinato una stagione completa, la prima stagione di Private Practice \u00e8 composta da solo 9 episodi, a causa dello sciopero degli sceneggiatori (\"WGA Strike\") indetto il 5 novembre 2007 e terminato il 12 febbraio 2008.\nIn Italia, la prima stagione \u00e8 stata trasmessa in prima visione assoluta dal 10 dicembre 2007 all'11 febbraio 2008, ogni luned\u00ec alle ore 21:50, su Fox Life. In chiaro, la prima stagione \u00e8 stata trasmessa dal 2 dicembre 2008 al 16 gennaio 2009, alle ore 21:05, su Rai 2.\nBenvenuta Addison.\nTrama.\nAddison si licenzia dal lavoro al Seattle Grace per accettare il posto all'Oceanside Wellness Center a Santa Monica offertole da Naomi, la sua migliore amica che ha scelto di assumerla senza consultare i colleghi in quanto detentrice del 50% della clinica. Appena arrivata si trova subito a che fare con un caso molto complicato che le fa dubitare di aver fatto la scelta giusta lasciando un ospedale all'avanguardia. Scopre poi molto presto di essere vicina di casa di Sam, ex marito fresco fresco di divorzio della sua migliore amica Naomi.\nUna visita inaspettata.\nTrama.\nSi scatena la gelosia di Naomi quando i ragazzi dell'oceanside mandano a casa di Sam una spogliarellista.\nI dottori si troveranno a lavorare tutti insieme per diagnosticare la malattia di un bambino.\nAddison trova la magia.\nTrama.\nAddison confessa a Naomi che si trova molto in difficolt\u00e0 a instaurare nuovi rapporti. Confessa inoltre la delusione provata arrivando in questa nuova citt\u00e0 dove pensava che avrebbe trovato qualcosa di magico, quando tutto sembra andarle storto.\nCooper si ritrova a curare 4 sorelle tutte misteriosamente blu.\nAddison d\u00e0 una festa.\nTrama.\nAddison invita tutti i suoi colleghi a passare una serata a casa sua, ma nessuno risponde all'invito dimenticandosene. Violet \u00e8 occupata a seguire la nuova moglie del suo ex fidanzato, arrivata in clinica per un controllo, mentre Pete combatte contro i ricordi della sua defunta moglie, morta proprio in quella settimana qualche anno prima. Sam per la prima volta \u00e8 ospite in una trasmissione tv per la presentazione del suo libro, ed \u00e8 ancora ossessionato dalla cose sbagliate dette mentre era in onda.\nSolo alla fine, quando tutti avranno risolto i loro problemi personali accetteranno l'invito, facendo sentire Addison un po' meno sola in questa nuova citt\u00e0.\nAddison scopre il fai da te.\nTrama.\nAddison continua tutte le notti ad avere fantasie su Pete, lo confessa per prima a Naomi, ma molto presto la notizia fa il giro di tutta la clinica fino ad arrivare a Pete stesso. Cooper vede arrivare in clinica l'ex fidanzato di Violet e le consiglia vivamente di stargli alla larga se non vuole soffrire ancora, lei non lo ascolta e decide di andare a parlargli. Per una giornata saranno buoni amici, ma lei ancora una volta ne uscir\u00e0 ferita, capendo cos\u00ec quello che voleva veramente dirgli Cooper, quando le ha detto che avrebbe dovuto mandarlo via.\nAddison \u00e8 anche alle prese con Maya, la figlia tredicenne di Naomi e Sam, che le viene a chiedere un consulto su una malattia sessualmente trasmissibile. All'inizio \u00e8 restia alla visita e vorrebbe solamente avere le pastiglie per curarsi, ma Addison ovviamente non pu\u00f2 farlo. Dalle analisi emerger\u00e0 che non \u00e8 malata, ma si scoprir\u00e0 anche poco pi\u00f9 tardi che tutta quella visita era una messa in scena affinch\u00e9 la sua amica potesse prendere le medicine, non volendo assolutamente andare da un medico.\nCharlotte nella tana del coniglio.\nTrama.\nCharlotte chiede a Pete di aiutarla con i suoi trattamenti per l'insonnia. Naomi esce per il suo primo appuntamento dai tempi del college mentre Cooper sospetta che le ferite riportate dalla sua paziente non siano accidentali e una paziente chiede ad Addison e Naomi di mentire al marito riguardo alla sua non fertilit\u00e0. Addison e Pete si baciano.\nQuel maledetto pomeriggio.\nTrama.\nMentre Sam si ritrova nel mezzo della pi\u00f9 pericolosa chiamata a domicilio, l'amore, o pi\u00f9 che altro il sesso, \u00e8 nell'aria all'Oceanside Wellness Center. Pete e Addison continuano a baciarsi, cos\u00ec decidono di provare a fare qualcosa di pi\u00f9, mentre Violet stipula un contratto di \"amicizia con benefici\" con Cooper.\nLa serata si concluder\u00e0 per\u00f2 oltre ogni aspettativa per tutti i protagonisti. Cooper dice a Violet di non riuscire a copulare con lei perch\u00e9 non potrebbe mai essere \"senza emozioni\" come lei vorrebbe, va cos\u00ec a casa di Addison, dove nel frattempo Pete le ha dato buca.\n Sam deve far partorire una ragazza che stava rapinando un negozio, sotto minaccia di una pistola. In clinica una ragazza, che ha perso il marito, deve partorire ma durante il parto ha una crisi di panico. Intanto in clinica un'altra signora con tre figli maschi, e in attesa di una figlia femmina partorisce un maschietto e rischia di andare in depressione post partum. Sam dopo il sequestro torna in clinica dove trova l'ex moglie, con la quale, dopo una crisi di panico di quest'ultima, copuler\u00e0.\nApprodo nella tempesta.\nTrama.\nCooper ritorna ai suoi appuntamenti al buio con sorprendenti risultati: scoprir\u00e0 infatti che una delle ragazze che doveva incontrare \u00e8 Charlotte. Addison ha un appuntamento con uno dei pazienti di Violet, mentre prende parte con Pete ad un progetto di \"Safe surrenders\" dove andranno in soccorso di una ragazza madre che si vuole sbarazzare del bambino.\nLa lotta di Dell.\nTrama.\nDell ha paura che suo nonno e un suo amico vengano picchiati alla casa di riposo dove si trovano. Inoltre affronta Sam dicendogli che lui sa come amare Naomi, infatti a fine episodio la bacia. Cooper continua la sua relazione clandestina con Charlotte e una sera dopo aver fatto sesso, scopre un piano per un corso prenatale per i futuri pap\u00e0, ruba la lista dei nomi e propone il progetto a Naomi, la quale accetta. Nel progetto lo aiuter\u00e0 Pete. Alla fine Dell scopre che suo nonno \u00e8 un lottatore e che nella casa di riposo, lui e alcuni suoi amici, pagavano gli infermieri per far finta di nulla davanti agli scontri che alcuni vecchi facevano. Suo nonno \u00e8 sempre uscito vittorioso, tranne quell'ultima volta che ha perso contro uno pi\u00f9 giovane di lui."}
{"id": "1372306", "revid": "46523", "url": "https://it.wikipedia.org/wiki?curid=1372306", "title": "Pardaa", "text": ""}
{"id": "1372307", "revid": "663330", "url": "https://it.wikipedia.org/wiki?curid=1372307", "title": "Eddie Cahill", "text": "Biografia.\nNato a New York, secondo di tre figli, di origini irlandesi, si \u00e8 diplomato alla Byram Hills High School nel 1996. Debutta partecipando alle serie televisive \"Streghe\" e \"Felicity\", inoltre ha interpretato Tag, assistente di Rachel Green, in \"Friends\" ed il ragazzo bisessuale di Carrie Bradshaw in \"Sex and the City\". Al cinema ha debuttato nel 2004 in \"Miracle\" con Kurt Russell, mentre nel 2005 ha recitato in \"Lords of Dogtown\". Dal 2004 al 2013 ha interpretato il detective Don Flack in \"\". Nel 2014 entra nel cast della seconda stagione di \"Under the Dome\".\nVita privata.\nDal 2009 \u00e8 sposato con la modella Nikki Uberti, dalla quale nel 2010 ha avuto un figlio.\nDoppiatori italiani.\nNelle versioni in italiano delle opere in cui ha recitato, Eddie Cahill \u00e8 stato doppiato da:"}
{"id": "1372314", "revid": "56620", "url": "https://it.wikipedia.org/wiki?curid=1372314", "title": "Primo Trattato di Parigi", "text": ""}
{"id": "1372317", "revid": "1543377", "url": "https://it.wikipedia.org/wiki?curid=1372317", "title": "Classe Ohio", "text": "La classe Ohio \u00e8 una classe di sottomarini lanciamissili balistici a propulsione nucleare composta da 18 unit\u00e0. La loro progettazione risale ancora all'epoca della guerra fredda quando queste unit\u00e0 dotate di missili con portata intercontinentale rappresentavano il maggior deterrente contro un eventuale attacco nucleare contro gli Stati Uniti.\nTuttavia, con la fine della guerra fredda, la loro funzione quale deterrente si \u00e8 rivelata di importanza secondaria e nel 2003 quattro unit\u00e0 furono convertite in unit\u00e0 SSGN (Ship Submersible Guided Missile Nuclear), non pi\u00f9 armate con missili intercontinentali quali il Trident, ma predisposte per il lancio di Tomahawk.\nSviluppo.\nLo sviluppo della classe Ohio vide il suo inizio negli anni sessanta, quando la capacit\u00e0 delle unit\u00e0 allora in servizio pareva ormai insufficiente. Le nuove unit\u00e0, che sarebbero state poi dotate del nuovo missile Trident, avrebbero vantato una gittata maggiore del missile Polaris, che fino ad allora era il missile con la maggiore gittata in dotazione alla US Navy.\nIl nuovo missile sarebbe stato prodotto in due serie, una prima denominata Trident C4, la quale sarebbe andata ad armare soprattutto le unit\u00e0 pi\u00f9 vecchie che fino ad allora avevano utilizzato il Polaris e una seconda denominata Trident D5 che sarebbe solamente stata usata a bordo dei sottomarini della classe Ohio.\nOriginariamente erano previste dieci unit\u00e0 ma, visto il sempre crescente numero di sottomarini nucleari messi in servizio dall'Unione Sovietica, il numero di sottomarini ordinati and\u00f2 mano mano crescendo fino a raggiungere nel 1989 le 24 unit\u00e0. \nCon il crollo dell'Unione Sovietica e con la ratificazione del trattato START 1, questo numero di sottomarini nucleari (SSBN) parve eccessivo e le sei unit\u00e0 non ancora costruite furono cancellate.\nLa prima unit\u00e0 della classe Ohio fu commissionata nel 1974 ai cantieri navali di Groton (Connecticut) che fanno parte del gruppo Electric Boat. Nel 1977 infine era prevista la consegna della prima unit\u00e0, ma a causa di ritardi essa non pot\u00e9 essere consegnata prima del 1981. Tutte le rimanenti 17 unit\u00e0 furono poi costruite da cantieri navali che facevano parte dell'Electric Boat.\nIl costo di ogni unit\u00e0 si sarebbe dovuto aggirare intorno ai 780 milioni di dollari, ma gi\u00e0 con la costruzione dell'ottava unit\u00e0 questo tetto massimo era stato sforato facendo lievitare i costi a 1,12 miliardi di dollari, mentre nel 1985 ogni nuova unit\u00e0 ne costava all'incirca 1,8 miliardi. Il costo era quindi pi\u00f9 che duplicato, fatto che all'epoca fu giustificato con la crescente inflazione e con la crisi petrolifera del 1980, ma alla quale partecip\u00f2 anche il fatto che la Electric Boat deteneva nella costruzione di questi sommergibili un monopolio quasi assoluto, che fece s\u00ec che i prezzi furono ripetutamente gonfiati. A tutto ci\u00f2 si aggiunse anche il fatto che per la costruzione delle unit\u00e0 classe Los Angeles ci si era inizialmente rivolti sempre ai cantieri navali Groton, che ne avrebbero dovuto detenere l'esclusiva di questo appalto. Cos\u00ec facendo si pensava infatti di poter ridurre notevolmente i costi di produzione, ma una serie di imprevisti e di difficolt\u00e0 tecniche fecero s\u00ec che a lavori gi\u00e0 iniziati i cantieri navali Groton ricevettero solamente l'appalto per la costruzione di met\u00e0 delle unit\u00e0 commissionate, mentre l'altra met\u00e0 fu costruita dai cantieri navali di Newport News nello stato della Virginia. Causa di questo improvviso ripensamento da parte della Marina fu il fatto che le prime cinque unit\u00e0 della classe Los Angeles erano affette da una serie di difetti causati da saldature mal effettuate e da alcuni errori di progettazione. Con il mancato guadagno delle unit\u00e0 non costruite, i cantieri navali Groton, e con ci\u00f2 anche la Electric Boat, aveva accumulato un notevole deficit, che pot\u00e9 essere solamente colmato con un nuovo appalto di notevoli dimensioni, quale quello della classe Ohio.\nPer quanto riguarda i nomi assegnati alle unit\u00e0, queste furono tutte battezzate con nomi di stati federali con un'unica eccezione che fu fatta per l'unit\u00e0 SSBN-730, il cui nome sarebbe dovuto esser \"Rhode Island\", ma che fu cambiato poco prima del varo dell'unit\u00e0 in \"Henry M. Jackson\".\nVa specificato che i nomi assegnati alle unit\u00e0 rappresentano una novit\u00e0 per la tradizione della US Navy, che fino ad allora aveva riservato solo alle unit\u00e0 pi\u00f9 importanti quali gli incrociatori l'onore di portare il nome di uno stato federale (basti pensare che lo stesso incrociatore CGN-160/CLGN-160/CGN-9 primo della sua classe quando fu varato nel 1961 e primo a disporre di propulsione nucleare venne varato con il nome USS \"Long Beach\", nonostante fosse dopo le portaerei della classe Forrestal l'unit\u00e0 con il maggiore dislocamento).\nScafo.\nLo scafo misura una lunghezza complessiva di 170 metri ed una larghezza di 12.8 metri. La forma dello scafo \u00e8 come anche per le unit\u00e0 della classe Los Angeles di tipo cilindrico eccezione fatta per il dosso dietro la torre al cui interno sono stivati i missili.\nIl dislocamento di ogni unit\u00e0 si aggira intorno alle 18.750 tonnellate in immersione. Ogni unit\u00e0 dispone di doppie pareti stagne per una maggiore sicurezza e di almeno tre se non cinque compartimenti stagni.\nNell'intercapedine tra le due pareti a prua si trovano i sonar, mentre a poppa \u00e8 situata l'elica che garantisce la propulsione ed il timone. Per quanto riguarda i timoni orizzontali questi sono stati situati sia ai lati della torre che a poppa. Questa soluzione deriva direttamente dall'esperienza fatta con i battelli della classe Los Angeles, dove si era pensato di alloggiare i timoni orizzontali il pi\u00f9 lontano possibile da prua per ridurre ulteriormente i rumori causati da fruscii, che potrebbero andare ad influenzare negativamente il funzionamento del sonar. L'esperienza fatta dimostr\u00f2 per\u00f2 che alloggiando i timoni ai lati della torre questi erano particolarmente esposti al momento dell'emersione in acque artiche dove \u00e8 necessario rompere la crosta di ghiaccio per emergere. Tali considerazioni spinsero infine nella progettazione delle nuove unit\u00e0 di sottomarini della Classe Virginia a riallocare i timoni orizzontali nella loro posizione originaria a prua, dove si ritiene godano di una maggiore protezione.\nNella parte di scafo compresa tra prua ed i tubi di lancio per i missili sono situati 4 ponti, nei quali trovano posto la sala controllo, le camere per gli ufficiali, la sala radio, la sala controllo sonar, la sala siluri e una sala di pronto soccorso. Nella sezione centrale nella quale si trovano anche i silo per i missili, chiamata scherzosamente Foresta di Sherwood, sono alloggiati i sottufficiali, alcuni magazzini ed i motori di emergenza. A poppa invece \u00e8 situato il reattore nucleare e la sala macchine.\nLa massima profondit\u00e0 di immersione di un battello dello Classe Ohio viene stimata intorno ai 300 metri.\nSonar.\nOgni unit\u00e0 della classe Ohio \u00e8 dotata di un sonar del tipo BQQ-6, composto da un sonar a forma sferica alloggiato a prua. Questo per\u00f2 pu\u00f2 essere usato solamente nel modo passivo, mentre per la ricerca attiva ogni unit\u00e0 \u00e8 dotata di un sonar modello BQR-19, ai quali si aggiungono altri due sonar di tipo passivo modello BQS-13 e -15.\nIl BQR-19 \u00e8 un sonar di tipo attivo a corto raggio, mentre entrambi i modelli BQS-13 e -15 sono sonar di tipo passivo ad alta frequenza usati per il puntamento, la guida dei siluri e la navigazione sotto la crosta di ghiaccio artica. A questi si aggiunge una cortina idrofonica filata a poppa che, trascinata a notevole distanza dall'apparato propulsore, permette di rivelare l'eventuale presenza di altri sommergibili che si potrebbero occultare in coda all'unit\u00e0, sfruttando il fatto che le vibrazioni ed i fruscii causati dall'elica rendono impossibile la rilevazione sonar poppiero.\nAll'interno della torre poi sono alloggiate varie antenne per le telecomunicazioni e due periscopi, che possono per\u00f2 esser innalzati solo a profondit\u00e0 non superiori ai 20 metri. Va specificato che i due periscopi dei quali sono dotate le unit\u00e0 della classe Ohio non sono identici ma presentano in funzione del loro utilizzo alcune notevoli differenze. Il primo per la navigazione dotato di una sezione maggiore per garantire una visuale migliore ed un secondo con una sezione molto ridotta per ridurre la segnatura radar quando l'unita opera in assetto da combattimento. A tutto ci\u00f2 si aggiunge inoltre un radar per la navigazione in superficie ed l'antenna dell'apparato ecm passivo che viene innalzata prima dell'emersione per rivelare possibili segnali radar provenienti da unit\u00e0 nemiche.\nLe antenne per le telecomunicazioni infine sono in grado di lavorare sia sulle frequenze radio che sulle frequenze usate per la comunicazione satellitare. per comunicazioni durante l'immersione le unit\u00e0 sono dotate di un'unit\u00e0 ELF per ricevere i segnali di chiamata e di una serie di boe radio, per la trasmissione, eventualmente ritardata durante le operazioni di combattimento.\nPer il rilevamento dell'esatta posizione tutti i battelli sono dotati di un sistema di navigazione inerziale, che fornisce volta per volta tutti i dati necessari ai missili. Per la navigazione di superficie tutte le unit\u00e0 possono infine utilizzare la navigazione satellitare.\nPropulsione.\nLa propulsione a bordo di ogni battello di questa classe \u00e8 garantita da un reattore del tipo S8G dove la S sta ad indicare che si tratta di un sottomarino, la 8 indica la generazione del reattore (quindi di ottava generazione) e la G indica il costruttore che in questo caso \u00e8 General Electric. Questo tipo di reattore eroga tramite due turbine a vapore l'equivalente di 60000 CV garantendo cos\u00ec all'unit\u00e0 una velocit\u00e0 di punta di 30 nodi. Per quanto invece riguarda la vita operativa di ogni reattore, ci\u00f2 dipende da vari fattori, quali l'intensit\u00e0 dell'utilizzo e la manutenzione fatta. \u00c8 quindi pressoch\u00e9 impossibile predirne esattamente i periodo di utilizzo, ma \u00e8 tuttavia possibile farne una stima approssimativa abbastanza esatta, visto che i battelli della classe Ohio non sono state le prime unit\u00e0 ad essere dotate di propulsione nucleare. \nAttualmente la US Navy stima in accordo con l'esperienza acquisita con la portaerei , che \u00e8 dotata di un impianto che presenta notevoli similitudini con quello della classe Ohio e con le unit\u00e0 della classe Los Angeles, le quali sono dotate di un reattore S6G (quindi da un certo punto di vista un predecessore del reattore montato sui battelli della classe Ohio), che la vita operativa di ogni reattore si dovrebbe aggirare intorno ai 40 anni.\nPer ridurre la rumorosit\u00e0 sono quindi state adottate particolari soluzioni. L'elica \u00e8 dotata di sette lunghe pale che garantiscono una notevole spinta anche a basso numero di giri e non necessita del funzionamento contemporaneo di entrambe le turbine. Inoltre entrambe le turbine sono accomodate su un \"appoggio\" ammortizzato che ne riduce le vibrazioni e a basso regime le pompe dell'impianto di raffreddamento possono essere spente, controllando la reazione solamente tramite le barre di grafite.\nInfine in caso di avaria del reattore un numero sufficiente di batterie si trova a bordo per avviare il motore di emergenza da 325 CV e permettere la reimmersione. Va inoltre specificato che con l'ausilio del motore di emergenza e delle batterie il reattore potrebbe essere anche riavviato in mare una volta spento per guasto.\nVita operativa.\nLe unit\u00e0 della classe Ohio furono progettate per sostituire le ormai vetuste unit\u00e0 delle classi George Washington e Ethan Allen che all'epoca erano ancora dotate di missili intercontinentali UGM-27 Polaris e sarebbero poi pi\u00f9 tardi andate a sostituire anche le unit\u00e0 della classe Lafayette, che fino ad allora rappresentavano le unit\u00e0 maggiori. Tuttavia fu quasi subito chiaro che le unit\u00e0 della classe Ohio non avrebbero potuto sostituire a breve termine tutte le unit\u00e0 di questa classe, e come era prevedibile l'ultima unit\u00e0 della classe Lafayette pot\u00e9 esser radiata solamente nel 1995, quando ormai un numero sufficiente di unit\u00e0 classe Ohio era stato messo in servizio.\nPer le unit\u00e0 della classe Ohio era prevista una vita operativa di 30 anni, come del resto era previsto per quasi tutte le unita della United States Navy eccezione fatta per le portaerei.\nTuttavia gi\u00e0 nel 1995 la US Navy valut\u00f2 la possibilit\u00e0 di estendere la vita operativa di queste unit\u00e0 a 40 anni. Infine nel 1998 si \u00e8 giunti alla decisione che la vita operativa di ogni unit\u00e0 sar\u00e0 di ben 42 anni con un aggiornamento di mezza vita dopo 20 anni di servizio.\nQuesto \u00e8 stato possibile anche grazie al particolare modus operandi di queste unit\u00e0, che, contrariamente alle unit\u00e0 SSN, mantenendosi a profondit\u00e0 costanti durante le loro missione e mantenendo una velocit\u00e0 di crociera costante, vanno incontro ad un'usura inferiore rispetto ai battelli della classe Los Angeles o Seawolf.\nPer quanto riguarda lo sviluppo di una nuova classe che potrebbe sostituire la classe Ohio non \u00e8 stato ancora reso ufficiale nulla, contrariamente a quanto \u00e8 invece avvenuto in Russia dove nel 2007 \u00e8 stato presentato il progetto per una nuova classe di sottomarini SSBN che porter\u00e0 il nome di classe Borei.\nEquipaggio.\nL'equipaggio di una unit\u00e0 della classe Ohio \u00e8 composto da 160 persone, delle quali 17 sono ufficiali e di queste ultime 15 portano il rango di Chief Petty Officers. Il personale a bordo \u00e8 suddiviso in tre squadre. Ogni squadra dispone di propri spazi. Gli ufficiali si dividono in due una cabina mentre i sottoufficiali dormono in camere con un massimo di nove cuccette. Solo il comandante ed il primo ufficiale dispongono di una stanza loro. Ogni battello infine dispone di due equipaggi (Gold Crew e Blue Crew) che si alternano nelle missioni, facendo s\u00ec che mentre un equipaggio si trova in licenza l'altro \u00e8 in missione.\nIl turno a bordo di un sottomarino dura sei ore, alle quali seguono sei ore che possono essere sfruttate per l'aggiornamento e sei ore per il riposo. Di conseguenza un giorno a bordo dura sole 18 ore, ma questo non va ad influire sulla psiche dell'equipaggio, dal momento che l'unit\u00e0 passa quasi completamente tutto il periodo di missione in immersione e riemerge solamente poco prima di rientrare in porto a fine missione.\nPrima di una missione il cui periodo si aggira tra i 60 ed i 90 giorni vengono imbarcati a bordo 4500 litri di latte, 22000 uova, 400 chilogrammi di carne, 2 tonnellate di patate, 2 tonnellate di verdura e 400 chilogrammi di frutta. La maggior parte degli alimenti viene congelato e poi scongelato e cotto volta per volta. Per quanto riguarda l'acqua, questa viene ricavata tramite la distillazione dell'acqua marina sfruttando il calore in eccesso prodotto dal reattore nucleare.\nPer quanto riguarda il comfort, contrariamente a quanto avveniva sulle unit\u00e0 della Classe Lafayette, i membri del equipaggio non si devono pi\u00f9 condividere le cuccette a turno (\"Hot bunking\") e ognuno dispone quindi se pure in modo limitato di un piccolo spazio proprio. Durante le missioni poi \u00e8 impossibile ricevere segnali radio (se non per comunicare con il comando della marina) dal momento che l'unit\u00e0 \u00e8 pressoch\u00e9 continuamente in immersione, ed \u00e8 pertanto anche impossibile ricevere canali radio o televisivi. Anche l'accesso ad internet non \u00e8 possibile. L'equipaggio non pu\u00f2 quindi avere nessun contatto con le proprie famiglie durante i tre mesi in mare.\nArmamento.\n L'armamento principale a bordo dei sommergibili classe Ohio \u00e8 composto da 24 missili intercontinentali del tipo Trident, alloggiati in 24 tubi di lancio disposti in fila doppia in posizione verticale dietro alla torre. I missili vengono stivati prima di ogni missione e non possono essere rimpiazzati o sostituiti in mare, mentre possono essere lanciati in immersione a profondit\u00e0 che vengono stimate da fonti non ufficiali tra i 70 e i 120 metri di profondit\u00e0.\nLe prime otto unit\u00e0 erano dotate di missili Trident C4, che furono poi sostituiti alla fine degli anni novanta con la seconda generazione del Trident, il Trident D5. Ogni missile misurava una lunghezza di 10,2 metri pesava 33 tonnellate e aveva una gittata di circa 7300\u00a0km e vantava una precisione che permetteva di colpire un obbiettivo con una deviazione massima di soli 380 metri. Dall'ottava unit\u00e0 in poi tutti i nuovi battelli furono dotati del Trident D5. Questo misura una lunghezza di 13.5 metri, pesa 55,8 tonnellate, ha un diametro di 2 metri e una gittata massima di 12.000\u00a0km con una deviazione di soli 90 metri. Ogni missile pu\u00f2 poi trasportate fino a dodici testate nucleari (ora ridotte di numero a causa dei trattati START e SORT per il disarmo nucleare) del tipo W88, con una potenza esplosiva di 475 chilotoni per testata.\nVa inoltre ricordato che queste unit\u00e0 dotate di ben 24 missili con portata intercontinentale sono le unit\u00e0 con il maggior numero di missili stivati a bordo al mondo, dal momento che le unit\u00e0 russe della classe Typhoon pur vantando il doppio dislocamento dispongono di soli venti silos. Per quanto riguarda invece i battelli francesi della Classe Le Redoutable e Classe Le Triomphant ed i battelli inglesi della classe Vanguard, questi hanno una capacit\u00e0 massima di soli sedici missili.\nTutte le unit\u00e0 sono infine dotate di 4 tubi per il lancio di siluri con diametro di 533 millimetri. Ogni unit\u00e0 della classe Ohio trasporta circa una dozzina di siluri Mk 48 che possono essere utilizzati sia contro obiettivi in superficie che contro sommergibili nemici.\nModifiche.\nCome gi\u00e0 detto le prime unit\u00e0 di questa classe furono tutte dotate del Trident C4, mentre solamente le unit\u00e0 costruite dal nono battello in poi dispongono del pi\u00f9 potente Trident D5. Nel frattempo per\u00f2 dal 1996 in poi anche le prime 4 unit\u00e0 sono state modificate e dispongono ora di missili Trident D5. Entro il 2006 infine tutte le unit\u00e0 furono convertite all'uso del Trident D5, facendo cos\u00ec s\u00ec che il Trident C4 fosse radiato dall'arsenale delle armi nucleari in dotazione alla US-Navy.\nCon la fine della Guerra fredda per\u00f2 il numero di battelli in servizio parve eccessivo e si valut\u00f2 la possibilit\u00e0 di ridurre il numero di unit\u00e0 da 18 a 14, radiando dal 2002 in poi le unit\u00e0 pi\u00f9 anziane che a quell'epoca avrebbero gi\u00e0 raggiunto i 20 anni di vita operativa. Va anche detto che la necessit\u00e0 di ridurre le unit\u00e0 di questa classe fu anche dettata dal trattato START 2, deciso nel 1992 ma poi mai ratificato.\nTuttavia un cambiamento profondo dello scenario a livello mondiale spinse la US-Navy a tenere in servizio tutte le unit\u00e0 di questa classe e dal 2006 in poi si decise di modificare quattro unit\u00e0 di questa classe in unit\u00e0 SSGN sostituendo i tubi di lancio per i Trident D5 e riarmando ogni tubo con sette Tomahawk, mentre due dei 24 tubi sono stati modificati per permetter la fuoriuscita di sommozzatori mentre il battello si trova fermo ad una profondit\u00e0 non superiore ai trenta metri.\nQueste nuove unit\u00e0 sono quindi le uniche quattro unit\u00e0 SSGN costruite dal 1960 in poi, quando venne consegnata l'ultima unit\u00e0 della classe Halibut e sono pertanto anche le uniche quattro unit\u00e0 SSGN in servizio all'interno della United States Navy, visto che tutti i battelli della classe Halibut furono radiati prima della fine degli anni settanta.\nModus operandi.\nLe unit\u00e0 SSBN della classe Ohio rappresentano uno dei maggiori deterrenti nucleari messi in campo dagli Stati Uniti dato il loro carico di 24 SLBM intercontinentali dotati di testate MIRV. Per garantire ci\u00f2 le unit\u00e0 effettuano pattugliamenti a lungo raggio, durante i quali possono anche circumnavigare l'intero globo.\nContrariamente a quanto avviene per le portaerei ed a quanto avveniva per gli incrociatori pi\u00f9 grandi sia a propulsione nucleare che non, quali potevano essere le unit\u00e0 della classe Iowa o le unit\u00e0 della classe Virginia, i battelli della classe Ohio operano senza la scorta di altri sommergibili. Queste unit\u00e0 infatti sono tra le pi\u00f9 silenziose di tutto l'arsenale della marina e la presenza di altre unit\u00e0 renderebbe pi\u00f9 difficoltoso il loro occultamento.\nOgni missione pu\u00f2 durare fino a tre mesi, alla fine della quale l'unit\u00e0 si sottopone per circa due settimane a lavori di manutenzione minori, prima di cambiare l'equipaggio e di ripartire per una nuova missione.\nGrazie alla loro portata, pressoch\u00e9 globale, non fu necessario stazionare le unit\u00e0 in avamposti (forward deployed) come avvenuto per le precedenti unit\u00e0 sottomarine della US Navy, che avevano i loro rispettivi porti a Guam (per quanto riguarda la flotta del Pacifico) ed a Rota, in Spagna (per quanto riguarda la flotta atlantica); l'autonomia delle unit\u00e0 classe Ohio, infatti, consente ai battelli di operare direttamente da porti situati su suolo statunitense (quale la Kings Bay nello stato federale della Georgia o la Naval Base di Kitsap nello stato di Washington).\nDi interesse particolare per la US Navy sono le unit\u00e0 SSBN che grazie alla loro straordinaria capacit\u00e0 di occultarsi possono avvicinarsi ad obiettivi sensibili, dando al nemico dal momento del lancio una pre-allerta pressoch\u00e9 nulla per tentare di intercettare le testate prima dell'impatto. Va tuttavia ricordato che con la notevole gittata di 12.000\u00a0km dei missili Trident D5, queste unit\u00e0 possono lanciare le loro testate anche a notevole distanza dall'obiettivo, in zone che si trovano al di fuori della portata del nemico. \nPer quanto riguarda le quattro unit\u00e0 SSGN queste possono operare anche con armi convenzionali in conflitti dove non vengono utilizzate armi nucleari, dando un valido appoggio alle forze terrestri che operano in quella zona. Inoltre potendo disporre di una velocit\u00e0 continua di 25 nodi queste quattro unit\u00e0 possono operare al seguito di portaerei ed incrociatori, mentre resta limitata la loro capacit\u00e0 di operare come unit\u00e0 SSN visto il numero limitato di tubi lancia siluri dei quali sono dotate.\nUn aspetto importante che riguarda il modo di operare di queste unit\u00e0 \u00e8 la uscita dal porto ed il rientro, dato che durante queste due fasi le unit\u00e0 devono navigare sotto costa e sono costrette a riemergere, cosa che le rende particolarmente vulnerabili. Per garantire pertanto la sicurezza di queste unit\u00e0 la data di uscita e di rientro viene tenuta segreta ed altre unit\u00e0, quali cacciatorpediniere e corvette, hanno il compito di pattugliare le acque, affinch\u00e9 unit\u00e0 nemiche non si possano occultare in zona.\nFilmografia.\nBattelli della classe Ohio sono apparsi in vari film sia a livello di comparse che come oggetto principale della trama.\nTra tutti i film il pi\u00f9 famoso \u00e8 sicuramente \"Allarme rosso\" girato nel 1995 e diretto da Tony Scott, che vide come protagonisti Denzel Washington e Gene Hackman. \nAltro film che vide sempre coinvolto nella sua trama un sommergibile classe Ohio fu il film di fantascienza \"The Abyss\", scritto e diretto da James Cameron e interpretato da Ed Harris, Mary Elizabeth Mastrantonio e Michael Biehn.\nInfine va anche citato il libro di Tom Clancy \"Debt of Honor\", nella cui trama sono coinvolte ben 5 unit\u00e0 di questa classe impegnate in operazione in acque giapponesi.\nLista dei battelli.\nNel 2003 le seguenti unit\u00e0 erano operative:"}
{"id": "1372319", "revid": "125203377", "url": "https://it.wikipedia.org/wiki?curid=1372319", "title": "R-Truth", "text": "Tra il 2000 e il 2001 ha lottato nella World Wrestling Federation, con il ring name K-Kwik, vincendo due volte l'Hardcore Championship. Nel 2002 \u00e8 approdato nella Total Nonstop Action Wrestling, dove si \u00e8 esibito con il suo vero nome e ha conquistato due volte l'NWA World Heavyweight Championship, due volte l'NWA World Tag Team Championship (con BJ James e con Konnan) ed una volta il TNA World Tag Team Championship (con Adam Jones). Nel 2008 torn\u00f2 nella WWE come R-Truth, vincendo due volte lo United States Championship, una volta il WWE Tag Team Championship (con Kofi Kingston) e cinquantatr\u00e9 volte il 24/7 Championship.\nCarriera.\nWorld Wrestling Federation (2000\u20132001).\nRon Killings debutt\u00f2 a \"Raw\" il 13 novembre 2000, attaccando William Regal durante un combattimento con Road Dogg. Adott\u00f2 il nome di K-Kwik e si un\u00ec con Road Dogg per formare una squadra. La stessa squadra, insieme a Chyna e Billy Gunn affront\u00f2 i The Radicalz a Survivor Series. Durante la lotta fu eliminato da Chris Benoit. Ad Armageddon, ebbero un'opportunit\u00e0 per il WWF Tag Team Championship ma vennero per\u00f2 sconfitti da Edge e Christian. Dopo lo split da Road Dogg nel dicembre 2000, Killings si ciment\u00f2 da singolo. Partecip\u00f2 alla Royal Rumble del 2001, ma fu eliminato da Big Show. Il 3 febbraio 2001 conquist\u00f2 il WWF Hardcore Championship sconfiggendo Raven in un House Show ma lo perse quasi immediatamente contro Crash Holly; riconquist\u00f2 il titolo sconfiggendo sempre Raven il giorno dopo, sempre in un House Show, ma anche questa volta Crash Holly lo priv\u00f2 del titolo quasi subito. Lasci\u00f2 la WWF a fine 2001.\nTotal Nonstop Action Wrestling (2002\u20132007).\nNWA World Heavyweight Champion (2002\u20132003).\nKillings firm\u00f2 per la Total Nonstop Action Wrestling nel giugno 2002, e debutt\u00f2 con il nome \"K-Krush\". Killings immediatamente si impose come uno dei maggiori Heel della federazione. Poco tempo dopo si cambi\u00f2 il nome in \"The Truth\" e poi in Ron \"The Truth\" Killings. Killings sconfisse Ken Shamrock vincendo il titolo NWA World Heavyweight Championship al ppv NWA-TNA 8 del 7 agosto 2002, diventando cos\u00ec il primo campione NWA World Heavyweight Champion di colore della storia. Riusc\u00ec a difendere vittoriosamente il titolo contro Monty Brown, Jerry Lynn, Low Ki, Curt Hennig, e Scott Hall prima di perdere la cintura il 20 novembre per mano di Jeff Jarrett.\nAlleanza con Konnan (2003\u20132006).\nTra maggio e giugno 2003, Killings inizi\u00f2 a far coppia con Konnan e B.G. James. A luglio il trio form\u00f2 una fazione denominata \"3Live Kru\". Presto fu chiaro che la Kru era in prima fila per le cinture di NWA World Tag Team Championship. Il 26 novembre sconfissero Simon Diamond, Johnny Swinger, e Glenn Gilberti in un six man tag team match per il vacante NWA World Tag Team Championship. Il titolo fu difeso e detenuto da tutti e tre i membri della Kru in base alla \"regola Freebird\" (che permetteva la difesa del titolo da parte di ciascun membro della stable in diverse formazioni) fino al 28 gennaio 2004, quando furono sconfitti dai Redshirt Security (Kevin Northcutt &amp; Legend).\nIl 19 maggio, Killings lott\u00f2 con l'NWA World Heavyweight Champion A.J. Styles, con Raven, e con Chris Harris in un four-way title match dove riusc\u00ec a far sua la cintura di campione del mondo, diventando per la seconda volta NWA World Heavyweight Champion. Il regno da campione termin\u00f2 il 2 giugno quando Jarrett lo sconfisse in un King of the Mountain match che comprendeva anche Harris, Styles, e Raven.\nQuando arriv\u00f2 in TNA l'ex partner di B.G. James in WWF, Billy Gunn, cerc\u00f2 di convincere James a riformare il loro tag team, i New Age Outlaws, creando dei dissapori all'interno della Kru. Killings e Konnan iniziarono a sentirsi traditi da James ed iniziarono a definirsi i \"2Live Kru\", ma poco dopo James rientr\u00f2 nel gruppo riaffermando la propria lealt\u00e0 alla stable. In seguito alla Kru si un\u00ec anche Kip James, e nacquero cos\u00ec i \"4Live Kru\". L'11 dicembre a \"Turning Point\", la 4Live Kru affront\u00f2 il Team Canada in un eight man tag match. Nel corso dell'incontro, Konnan colp\u00ec Kip e B.G. James con delle sediate, permettendo a Bobby Roode di schienare Kip. Konnan cerc\u00f2 di celebrare la vittoria insieme a Killings, The Truth sembr\u00f2 troppo sconvolto dal comportamento di Konnan. Poco tempo dopo, a causa di seri attriti tra i membri riconducibili proprio all'inserimento nel gruppo di Kip James, la stable si sciolse definitivamente.\nCompetizione singola (2006\u20132007).\nDopo lo scioglimento della 3Live Kru, Killings inizi\u00f2 a lottare ancora una volta come wrestler singolo. Si alle\u00f2 brevemente con Sting in marzo, facendo squadra insieme a lui, A.J. Styles, e Rhino negli \"Sting's Warriors\". Al ppv \"Lockdown\" del 23 aprile, gli Sting's Warriors sconfissero la Jarrett's Army in un Lethal Lockdown match.\nDopo una pausa dovuta a un infortunio Killings torn\u00f2 in azione, questa volta come personaggio heel, a \"Slammiversary 2007\", lottando in coppia con James Storm contro Frank Wycheck e Jerry Lynn.\nAl ppv \"No Surrender '07\", Adam \"Pacman\" Jones e Ron Killings batterono Sting e Kurt Angle vincendo i titoli TNA World Tag Team Championship. Il 14 ottobre, A.J. Styles e Tyson Tomko sconfissero lui e il sostituto di Jones, Rasheed Lucius \"Consequences\" Creed, strappando loro i titoli World Tag Team Championship.\nA dicembre 2007, Killings lasci\u00f2 la compagnia per dissidi con la dirigenza TNA.\nRitorno in WWE (2008\u2013presente).\nVarie faide (2008\u20132009).\nRon Killings firma un nuovo contratto con la WWE nel 2008 e debutta a \"SmackDown\" il 29 agosto come R-Truth, sconfiggendo Kenny Dykstra. A Cyber Sunday, viene votato dal pubblico per andare contro Shelton Benjamin per lo United States Championship, ma non riesce a vincere. Successivamente, vince lo Slammy Award per la miglior performance musicale. Combatte match di poco rilievo per tutta la prima parte del 2009, quando nel mese di luglio, inizia una rivalit\u00e0 con Drew McIntyre, che porta ad un match tra i due a Hell in a Cell, vinto dallo scozzese. Il 23 ottobre, Truth, Finlay, Matt Hardy, Tyson Kidd e David Hart Smith, sconfiggono Eric Escobar, JTG, Shad Gaspard, Dolph Ziggler e Drew McIntyre andando a conquistarsi il posto nel Team SmackDown per Bragging Rights. Al PPV, il Team \"SmackDown\" sconfigge il Team \"Raw\".\nAlleanza con John Morrison (2009\u20132010).\nIl 16 febbraio 2010, Truth viene annunciato come una delle otto wrestler della WWE che faranno da mentori a otto debuttanti nella prima stagione del programma \"NXT\". Il rookie di Killings \u00e8 David Otunga, che arriver\u00e0 secondo dietro a Wade Barrett. Il 5 febbraio, sconfigge Mike Knox a \"SmackDown\" conquistando un posto per l'Elimination Chamber Match valida per il World Heavyweight Championship. a Elimination Chamber verr\u00e0 eliminato da CM Punk.\nA WrestleMania XXVI, Truth fa coppia con John Morrison, sfidando The Miz e Big Show con gli Unified WWE Tag Team Championship in palio, perdendo l'incontro.\nTruth passa al roster di \"Raw\" insieme a Morrison durante il Draft 2010. Ritorna alla carriera da singolo, iniziando subito una rivalit\u00e0 con Ted DiBiase, che gli aveva offerto un posto come suo assistente personale. Ad Over the Limit il 23 maggio, sconfigge il figlio del Million Dollar Man. La sera dopo, a Raw, sconfigge The Miz conquistando il vacante United States Championship. Perder\u00e0 il titolo dopo neanche un mese, in un Fatal 4-Way contro The Miz, in un match che comprendeva anche John Morrison e Zack Ryder.\nFaida col Nexus (2010\u20132011).\nTruth annuncia la sua partecipazione al Money in the Bank Ladder Match di \"Raw\" per Money in the Bank, ma viene messo fuori gioco da Miz il 5 luglio a Raw. Fa il suo ritorno dopo un mese, partecipando a SummerSlam nel Team WWE capitanato da John Cena contro i membri del Nexus in un 7 on 7 Elimination Tag Team Match vinto dai primi. L'11 ottobre a Raw, sconfigge Ted DiBiase, qualificandosi per il Team Raw di Bragging Rights, che viene sconfitto di nuovo dal Team SmackDown. Nel mese di ottobre, durante la storyline di John Cena, che era stato costretto dopo aver perso contro Wade Barrett ad Hell in a Cell, ad entrare nella fazione, Truth insieme a Randy Orton lotta vari match contro i membri della stable.\nNella quarta stagione di \"NXT\", \u00e8 il mentore di Johnny Curtis, che andr\u00e0 a vincere la stagione e un match titolato insieme ad R-Truth per i WWE Tag Team Championship.\nAlleanza con The Miz (2011\u20132012).\nDopo la Royal Rumble ed Elimination Chamber, perde tutti i match ma soprattutto nella puntata di Raw del 18 aprile, R-Truth accetta la sfida di John Morrison con in palio il suo posto al match di Extreme Rules ma viene sconfitto, perdendo cos\u00ec la sua title shot. Dopo il match R-Truth attacca Morrison, effettuando un Turn Heel. Ad Extreme Rules, R-Truth interferisce nello Steel Cage Match tra John Cena, Morrison e The Miz attaccando Morrison e Cena con un CorkScrew Scissor kick. Prova ad entrare a far parte al match per il Nnumero 1 Contender per il WWE Championship al PPV WWE Over the Limit, ma il GM anonimo di RAW lo butta fuori dalla disputa (mettendo dentro Rey Mysterio contro Alberto del Rio contro The Miz).\nTruth, alla fine di quel match (vinto da Miz) attacca Mysterio, avviando una nuova faida col messicano. A WWE Over the Limit 2011, Truth sconfigge Rey Mysterio.\nIl 30 maggio, a Raw, R-Truth batte il WWE Champion John Cena per count out. Dopo il match prende la bibita ad un bambino (fan di John Cena considerato da Truth un \"Little Jimmy\"), prima ne beve un po' e poi la butta in faccia al padre del bambino. Subito dopo il match il GM anonimo di Raw annuncia che se R-Truth chieder\u00e0 le scuse al padre del bambino potr\u00e0 avere un'opportunit\u00e0 per il WWE Championship al nuovo PPV Capitol Punishment.\nR-Truth accetta le condizioni del GM scusandosi con l'universo WWE in tenuta da esercito della guerra di secessione e dunque viene ufficializzato il match fra John Cena e R-Truth a Capitol Punishment con in palio il WWE Championship. Al PPV, fallisce l'assalto al WWE Championship, venendo battuto da John Cena.\nNella puntata di Raw del 4 luglio, R-Truth perde un 1st contender match al WWE Championship in favore di Alberto Del Rio. La contesa comprendeva anche Rey Mysterio. Nel PPV Money in the Bank, non riesce a vincere l'omonimo match, vinto da Alberto Del Rio. Nella puntata di WWE RAW del 18 luglio Killings partecipa al 8-man Elimination WWE Championship Tournament indetto da Mr. McMahon, dopo la sconfitta di John Cena contro CM Punk al WWE Money in the Bank, insieme a Kofi Kingston, Dolph Ziggler, Jack Swagger, Alberto Del Rio, Rey Mysterio, The Miz e Alex Riley. R-Truth, dopo aver superato Jack Swagger, verr\u00e0 sconfitto da Rey Mysterio.\nNella puntata di Raw del 1\u00ba agosto, forma un'alleanza con The Miz e i due vincono un match di coppia contro John Morrison e Rey Mysterio. I due formeranno gli Awesome Truth. A SummerSlam, perde un 6-Man tag Team Match con The Miz e Alberto Del Rio per mano di John Morrison, Rey Mysterio e Kofi Kingston. . A Night of Champions, The Miz e R-Truth sfidano Evan Bourne &amp; Kofi Kingston con i titoli di coppia in palio, ma perdono per squalifica quando The Miz attacca l'arbitro. Sempre a Night Of Champions gli Awesome Truth intervengono nel match tra CM Punk e Triple H, attaccando entrambi e attaccando anche l'arbitro. Nella puntata successiva di Raw, entrambi vanno a chiedere scusa a Triple H e quest'ultimo accetta ma devono pagare una multa di 2.500 dollari per aver messo le mani addosso ad un ufficiale di gara. Nella stessa sera nel main event, perdono contro John Cena e CM Punk un match di coppia. Alla fine del match, fa la sua comparsa sullo stage Triple H dicendo che gli Awesome Truth sono licenziati. I due wrestler, increduli dalla rabbia, attaccano HHH nel backstage ma vengono respinti brutalmente nel parcheggio dalle altre Superstar WWE.\nIl giorno seguente, sul sito ufficiale della WWE, vengono ufficializzati i licenziamenti di R-Truth e The Miz. A Hell in a Cell The Miz e R-Truth attaccano CM Punk, Alberto del Rio e John Cena nel main event della serata, scatenando l'ira di Triple H che li fa arrestare (kayfabe).\nNella puntata del 10 ottobre il nuovo GM ad interim John Laurinaitis riassume i due che affrontano in coppia CM Punk e Alberto Del Rio perdendo per squalifica. A fine match interviene Triple H che li attacca e forma un'alleanza con CM Punk. A WWE Vengeance gli Awesome Truth sconfiggono i due rivali CM Punk e Triple H ed alla fine del Pay-per-wiew attaccano John Cena facendo vincere il Last Man standing match ad Alberto del Rio.\nAlle Survivor Series gli Awesome Truth perdono contro The Rock e John Cena, e Truth viene attaccato con la Rock Bottom da The Rock.\nAlleanza con Kofi Kingston (2012\u20132013).\nNella puntata di \"Raw\" del 26 dicembre, R-Truth \u00e8 tornato per attaccare The Miz dopo l'ultima sconfitta contro John Cena per count-out, effettuando un turn face. Alla Royal Rumble, R-Truth \u00e8 entrato nel Royal Rumble match con il numero 3, ma \u00e8 stato eliminato da The Miz. A Elimination Chamber, ha partecipato all'Elimination Chamber match valido per il WWE Championship contro il campione CM Punk, Chris Jericho, Dolph Ziggler, Kofi Kingston e The Miz vinto dallo stesso Punk, che ha mantenuto il titolo. Nella puntata di \"Raw\" del 27 febbraio, R-Truth e Kofi Kingston hanno fallito l'assalto al WWE Tag Team Championship contro i campioni Primo ed Epico e Dolph Ziggler e Jack Swagger in un Triple Threat Tag Team match. A WrestleMania XXVIII, R-Truth e Kingston sono stati membri del Team Teddy che ha affrontato il Team Johnny in un twelve-man tag team match per decretare il general manager di entrambi i Brand, in cui ha vinto il Team Johnny grazie al suo ex rivale The Miz. Nella puntata di \"Raw\" del 30 aprile, R-Truth e Kofi Kingston hanno sconfitto Primo ed Epico vincendo il WWE Tag Team Championship per la prima volta come team. A Over the Limit, hanno difeso con successo i titoli contro Dolph Ziggler e Jack Swagger per poi sconfiggerli nuovamente nel rematch durante la puntata di \"Raw\" del 28 maggio. Nel pre-show di Money in the Bank, R-Truth e Kingston hanno sconfitto Hunico e Camacho in un match non titolato. La notte seguente, a \"Raw\", hanno difeso il WWE Tag Team Championship contro i Prime Time Players (Darren Young e Titus O'Neil), e nuovamente a SummerSlam. A Night of Champions, Kingston e Truth hanno perso il WWE Tag Team Championship contro il Team Hell No (Daniel Bryan e Kane) per poi perdere il rematch la notte successiva a \"Raw\". \u00c8 stato annunciato dopo la puntata di \"Raw\" dell'8 ottobre che Truth e Kingston hanno deciso di separarsi e prendere strade diverse come tag team.\nTruth ha iniziato una faida con lo United States Champion Antonio Cesaro il 29 ottobre a \"Raw\", dopo aver salvato il suo ex compagno di coppia Kofi Kingston. La settimana successiva, Truth ha fatto coppia con Rey Mysterio e Sin Cara battendo Cesaro e i Prime Time Players. Alle Survivor Series, il 18 novembre, Truth \u00e8 stato sconfitto da Antonio Cesaro. Nella seguente puntata di \"SmackDown\", ha sconfitto Cesaro in un match non titolato. Nella puntata di \"Raw\" del 3 dicembre, ha fallito nuovamente l'assalto allo United States Championship di Cesaro in un Fatal 4-Way match che ha incluso anche Kofi Kingston e Wade Barrett. A , Truth \u00e8 stato sconfitto di nuovo da Cesaro. Successivamente a causa di un infortunio riportato a TLC, R-Truth \u00e8 tornato il 18 febbraio 2013 a \"Raw\", salvando Kofi Kingston dall'assalto di Damien Sandow. A Battleground, ha affrontato Curtis Axel in un match valido per l'Intercontinental Championship, vinto da quest'ultimo.\nAlleanza con Xavier Woods (2013\u20132014).\nNella puntata di Raw del 18 novembre, Truth ha fatto coppia con Xavier Woods, con cui aveva fatto coppia precedentemente in TNA, sconfiggendo la 3MB. Nella puntata seguente a Raw, Woods ha sconfitto Heath Slater nel suo match di debutto in competizione singola venendo accompagnato da R-Truth e le Funkadactyls (Cameron e Naomi) usando la musica d'entrata dei Tons of Funk. Nella puntata di SmackDown del 29 novembre, Woods ha iniziato una faida con Brodus Clay dopo che Clay si \u00e8 offeso quando Woods ha usato la sua musica d'ingresso e quando \u00e8 stato accompagnato dalle Funkadactyls nella stessa settimana a Raw. Pi\u00f9 tardi nella stessa sera, Woods ha sub\u00ecto la sua prima sconfitta quando insieme ad R-Truth hanno perso contro i Tons of Funk (Clay e Tensai) dopo che Clay ha schienato Woods. A , Truth ha sconfitto Clay dopo che Clay \u00e8 stato distratto da Tensai che aveva avuto un alterco con il suo partner. A Extreme Rules, Truth e Woods hanno affrontato Rusev in un 2-1 handicap match, perdendo nell'occasione. A Battleground, ha preso parte alla 19-man Battle Royal per il vacante Intercontinental Championship, vinta da The Miz. Nella puntata di Raw del 28 luglio 2014, Truth ha interrotto la striscia di'mbattiblit\u00e0 di Bo Dallas.\nAlleanza con Dolph Ziggler (2014\u20132015).\nNella puntata di SmackDown del 12 settembre, \u00e8 diventato la \"controfigura\" di Dolph Ziggler come R-Ziggler, in risposta di The Miz che aveva come controfigura Damien Sandow diventato Damien Mizdow, nella stessa sera Truth e Ziggler hanno sconfitto Miz e Mizdow in un tag team match. R-Truth ha continuato ad aiutare Ziggler nella sua faida con The Miz e Mizdow fino al 22 settembre a Raw quando Ziggler ha battuto Miz riconquistando il titolo intercontinentale.\nFaida con Wade Barrett (2015\u20132016).\nAlla Royal Rumble, ha preso parte al Royal Rumble match entrando con il numero 2, quando il numero 3 Bubba Ray Dudley \u00e8 entrato facendo il suo ritorno in WWE, Truth ha eseguito alcune manovre dei Dudley Boyz con Bubba Ray su The Miz prima che Dudley gli eliminasse. A Fastlane, dopo che Dean Ambrose ha perso per squalifica contro Bad News Barrett in un match valido per l'Intercontinental Championship, Ambrose ha rubato il titolo a Barrett. Questo ha portato a vari wrestler di possedere il titolo di Barrett inclusi Truth, Luke Harper, Dolph Ziggler, Daniel Bryan e Stardust. A WrestleMania 31, Truth non \u00e8 riuscito a vincere il Ladder match valido per l'Intercontinental Championship, che \u00e8 stato vinto da Daniel Bryan. Nella puntata di Raw del 27 aprile, Truth ha preso parte al torneo King of the Ring, sconfiggendo Stardust al primo turno. La notte seguente sul WWE Network, Truth ha perso contro Bad News Barrett alle semifinali. La settimana successiva a Raw, Truth \u00e8 stato sconfitto da Stardust dopo che Truth aveva aperto una sacca che Stardust aveva portato contenente dentro dei ragni, una delle paure di Truth. Truth ha sconfitto Stardust nel kick-off di Payback. A Elimination Chamber, Truth ha partecipato all'Elimination Chamber match valido per l'Intercontinental Championship, ma \u00e8 stato eliminato da Ryback, che ha poi vinto il match. Durante il match, Truth ha eliminato King Barrett, che ha cos\u00ec iniziato una faida. Nelle settimane successive, Truth ha sbeffeggiato Barrett, vestendosi con la sua corona iniziando a farsi chiamare \"King What's Up\". Truth ha sconfitto Barrett nel kick-off di Money in the Bank. Nel kick-off di Battleground, Truth ha affrontato Barrett in un \"Battle for the Crown\" match, con la vittoria di Barrett.\nThe Golden Truth (2016\u20132017).\nIl 24 gennaio 2016 R-Truth ha partecipato al Royal Rumble match dell'omonimo pay-per-view entrando col numero 12 ma \u00e8 stato eliminato dopo pochi secondi da Kane. Si rende in seguito protagonista di alcuni siparietti comici con Goldust, il quale cerca di formare un tag team chiamato The Golden Truth; R-Truth per\u00f2 si dimostra sempre contrario a quest'idea nonostante l'insistenza di Goldust. Questi ha accompagnato R-Truth nel suo match contro Curtis Axel a Fastlane del 21 febbraio, dove il rapper \u00e8 stato sconfitto. Come ogni anno, R-Truth ha partecipato all'Andr\u00e9 the Giant Memorial Battle Royal a WrestleMania 32 del 3 aprile ma \u00e8 stato eliminato da Adam Rose e Heath Slater. R-Truth inizialmente avrebbe dovuto partecipare, assieme a Goldust, ad un torneo indetto per decretare i contendenti n\u00ba1 al WWE Tag Team Championship del New Day (Big E, Kofi Kingston e Xavier Woods) ma R-Truth \u00e8 stato sostituito da Fandango (formando il team \"GoldDango\"). Il 21 marzo a \"Raw\" R-Truth \u00e8 stato sconfitto da Bubba Ray Dudley. Nella puntata di \"SmackDown\" del 21 aprile R-Truth sconfigge Fandango in un match arbitrato da Goldust. In seguito R-Truth ha formato un team con Tyler Breeze, i \"Gorgeous Truth\"; nella puntata di \"SmackDown\" del 12 maggio i Gorgeous Truth hanno affrontato e sconfitto i GoldDango a causa del turn heel di Fandango che ha attaccato Goldust (dopo che questi e R-Truth si erano rifiutati di combattere contro), permettendo a Breeze di effettuare lo schienamento vincente. Nella puntata di \"Raw\" del 16 maggio i Golden Truth debuttano ufficialmente ma sono stati sconfitti dai Breezango, il nuovo tag team formato da Tyler Breeze e Fandango, a causa di un errore di R-Truth. Nella puntata di \"SmackDown\" del 26 maggio i Golden Truth vengono nuovamente sconfitti dai Breezango a causa di una scorrettezza di Tyler Breeze. Nella puntata di \"SmackDown\" del 1\u00ba giugno i Golden Truth perdono ancora, questa volta contro i Dudley Boyz (Bubba Ray Dudley e D-Von Dudley), a causa dell'interferenza dei Breezango. Il 19 giugno nel \"Kickoff\" di Money in the Bank i Golden Truth hanno ottenuto la loro prima vittoria sconfiggendo i Breezango. Nella puntata di \"Raw\" del 4 luglio i Golden Truth sconfiggono i Vaudevillains. Nella puntata di \"Raw\" dell'11 luglio R-Truth ha partecipato ad una Battle Royal per determinare il contendente n\u00ba 1 all'Intercontinental Championship, detenuto da The Miz, ma \u00e8 stato eliminato.\nCon la Draft Lottery avvenuta nella puntata di \"SmackDown\" del 19 luglio, R-Truth \u00e8 stato trasferito nel roster di \"Raw\" e con lui anche Goldust. Nella puntata di \"Main Event\" del 22 luglio i Golden Truth e Apollo Crews hanno sconfitto i Dudley Boyz e Baron Corbin. Nella puntata di \"Raw\" del 1\u00ba agosto i Golden Truth sono stati sconfitti dagli Shining Stars (Primo e Epico) a causa di una distrazione di R-Truth causata da \"Pok\u00e9mon Go\". Nella puntata di \"Raw\" del 15 agosto i Golden Truth sono stati battuti da Karl Anderson e Luke Gallows. Nella puntata di \"Superstars\" del 26 agosto tornano a vincere sconfiggendo Bo Dallas e Curtis Axel. Ancora a \"Superstars\", il 23 settembre, i Golden Truth hanno sconfitto Jinder Mahal e Titus O'Neil. Nella puntata di \"Raw\" del 3 ottobre i Golden Truth sono stati sconfitti nuovamente da Luke Gallows e Karl Anderson. Nella puntata di \"Raw\" del 10 ottobre R-Truth ha sconfitto Titus O'Neil grazie all'intervento di Goldust. Nella puntata di \"Raw\" del 17 ottobre i Golden Truth e Mark Henry hanno sconfitto gli Shining Stars e Titus O'Neil. Nella puntata di \"Raw\" del 24 ottobre, supportati da Mark Henry, i Golden Truth hanno sconfitto ancora gli Shining Stars. Nella puntata di \"Raw\" del 31 ottobre i Golden Truth hanno partecipato ad una battle royal per determinare l'ultimo membro del Team \"Raw\" per Survivor Series ma sono stati eliminati (R-Truth da Braun Strowman e Goldust da Cesaro). Nella puntata di \"Raw\" del 7 novembre i Golden Truth sono stati sconfitti dagli Shining Stars, perdendo dunque la possibilit\u00e0 di entrare nel Team \"Raw\" formato da Tag Team per Survivor Series. Nella puntata di \"Raw\" del 14 novembre i Golden Truth e gli Shining Stars sono stati sconfitti da Enzo Amore, Big Cass, Luke Gallows e Karl Anderson. Nella puntata di \"Raw\" del 21 novembre i Golden Truth sono stati sconfitti per la terza volta da Luke Gallows e Karl Anderson. Nella puntata di \"Raw\" del 28 novembre R-Truth \u00e8 stato pesantemente sconfitto da Braun Strowman. Il 14 dicembre, a Tribute to the Troops, i Golden Truth hanno partecipato ad un Fatal 4-Way Tag Team match che includeva anche Luke Gallows e Karl Anderson, gli Shining Stars e Cesaro e Sheamus per determinare i contendenti n\u00ba 1 al Raw Tag Team Championship del New Day (Big E, Kofi Kingston e Xavier Woods) ma il match \u00e8 stato vinto da Cesaro e Sheamus. Nella puntata di \"Raw\" del 26 dicembre i Golden Truth sono stati sconfitti da Luke Gallows e Karl Anderson. Goldust e R-Truth sono tornati, dopo un periodo di assenza, nella puntata di \"Raw\" del 27 marzo dove hanno confrontato Big Show insieme ad altri atleti venendo per\u00f2 respinti. Il 2 aprile, nel \"Kick-off\" di WrestleMania 33, R-Truth ha partecipato all'annuale Andr\u00e9 the Giant Memorial Battle Royal ma \u00e8 stato eliminato. Nella puntata di \"Raw\" dell'8 maggio i Golden Truth hanno partecipato ad un Tag Team Turmoil match per determinare i contendenti n\u00ba 1 al Raw Tag Team Championship degli Hardy Boyz (Jeff Hardy e Matt Hardy) ma sono stati eliminati per ultimi da Cesaro e Sheamus. Proprio a causa di questo, forse, nella puntata di \"Raw\" del 15 maggio Goldust ha effettuato un turn heel attaccando R-Truth e sancendo di fatto la fine della loro collaborazione.\nCompetizione singola (2017\u20132018).\nDopo essersi separato da Goldust, R-Truth ha interrotto il suo ex-compagno durante un segmento avvenuto nella puntata di \"Raw\" del 29 maggio. Nella puntata di \"Raw\" del 26 giugno il match tra Goldust e R-Truth non \u00e8 nemmeno cominciato a causa della brutalit\u00e0 di Goldust, che ha attaccato R-Truth sin da subito, impedendogli di combattere. Nella successiva puntata di \"Raw\" del 3 luglio \u00e8 stato R-Truth ad attaccare Goldust alle spalle. Nella puntata di \"Raw\" del 10 luglio R-Truth \u00e8 stato sconfitto da Goldust. Nella puntata di \"Main Event\" del 21 luglio R-Truth ha sconfitto Curt Hawkins. Nella puntata di \"Raw\" del 21 agosto R-Truth \u00e8 stato sconfitto da Elias. Nella puntata di \"Raw\" del 28 agosto R-Truth ha partecipato ad una Battle Royal per determinare il contendente n\u00ba1 all'Intercontinental Championship di The Miz ma \u00e8 stato eliminato da Bo Dallas e Curtis Axel. In seguito, tramite il suo account Instagram, R-Truth ha annunciato di essere prossimo ad un intervento chirurgico per un infortunio non ancora definito. L'8 aprile 2018, nel \"Kick-off\" di WrestleMania 34, R-Truth ha partecipato all'annuale Andr\u00e9 the Giant Memorial Battle Royal ma \u00e8 stato eliminato da Goldust.\nAlleanza con Carmella (2018\u20132019).\nCon lo \"Shake-up\" del 17 aprile 2018 R-Truth \u00e8 passato al roster di \"SmackDown\". Nella puntata di \"SmackDown\" del 24 luglio R-Truth \u00e8 stato sconfitto da Samoa Joe, dopo una buona prestazione. Nella puntata di \"SmackDown\" del 7 agosto R-Truth \u00e8 stato sconfitto dallo United States Champion Shinsuke Nakamura in un match non titolato. Nella puntata di \"SmackDown\" dell'11 settembre R-Truth (accompagnato da Carmella) \u00e8 stato sconfitto da Andrade \"Cien\" Almas. Nella puntata di \"SmackDown\" del 2 ottobre R-Truth e Carmella hanno sconfitto Andrade \"Cien\" Almas e Zelina Vega. Nella puntata di \"SmackDown\" del 30 ottobre R-Truth \u00e8 stato sconfitto dallo United States Champion Shinsuke Nakamura in un match non titolato. Il 16 dicembre, a , R-Truth e Carmella hanno sconfitto Alicia Fox e Jinder Mahal (entrambi appartenenti al roster di \"Raw\") nella finale del Mixed Match Challenge e conquistando la possibilit\u00e0 di entrare col numero 30 nel Royal Rumble match nell'omonimo pay-per-view. Nella puntata di \"SmackDown\" dell'8 gennaio 2019 R-Truth \u00e8 stato sconfitto dal WWE Champion Daniel Bryan in un match non titolato. Il 27 gennaio, alla Royal Rumble, R-Truth sarebbe dovuto entrare col numero 30 nel match omonimo ma \u00e8 stato attaccato da Nia Jax, la quale ha preso il suo posto nella contesa. Nella puntata di \"SmackDown\" del 29 gennaio R-Truth ha sconfitto Shinsuke Nakamura conquistando lo United States Championship per la seconda volta. Quella stessa sera, inoltre, R-Truth ha difeso con successo il titolo contro Rusev. Nella puntata di \"SmackDown\" del 26 febbraio R-Truth ha difeso con successo il titolo in un Triple Threat match contro Andrade e Rey Mysterio. Nella puntata di \"SmackDown\" del 5 marzo R-Truth ha perso il titolo contro Samoa Joe in un Fatal 4-Way match che includeva anche Andrade e Rey Mysterio dopo 35 giorni di regno. Il 10 marzo, a Fastlane, R-Truth ha partecipato ad un Fatal 4-Way match per lo United States Championship che includeva anche il campione Samoa Joe, Andrade e Rey Mysterio ma il match \u00e8 stato vinto da Joe. Nella puntata di \"SmackDown\" del 12 marzo R-Truth e Rey Mysterio hanno sconfitto Andrade e lo United States Champion Samoa Joe.\n24/7 Champion (2019\u2013presente).\nNella puntata di \"Raw\" del 20 maggio R-Truth schien\u00f2 Robert Roode nel parcheggio dell'arena conquistando il 24/7 Championship, inaugurato quello stesso giorno (diventando il primo wrestler ad aver vinto sia il 24/7 Championship che l'Hardcore Championship). Successivamente, R-Truth apparve sia a \"Raw\" che a \"SmackDown\", spesso accompagnato da Carmella, vincendo e perdendo diverse volte il titolo contro wrestler come Heath Slater, Cedric Alexander, Mike Kanellis, Shelton Benjamin e i Revival (Dash Wilder e Scott Dawson), due volte contro Jinder Mahal e tre volte ciascuna con Akira Tozawa, Drake Maverick, EC3, Elias e sette volte con Mojo Rawley, spesso riconquistando la cintura ore o addirittura minuti dopo. Nella puntata di \"Raw\" del 14 ottobre R-Truth pass\u00f2 in tale roster per effetto del Draft. Il 31 ottobre, a \"Crown Jewel\", R-Truth partecip\u00f2 ad una Battle Royal per determinare lo sfidante di AJ Styles per lo United States Championship pi\u00f9 avanti nella serata ma venne eliminato da Andrade. Nella puntata di \"Raw\" del 16 dicembre R-Truth partecip\u00f2 ad un Gauntlet match per determinare il contendente n\u00b01 allo United States Championship ma venne eliminato da Akira Tozawa. Il 27 febbraio, a \"Super ShowDown\", R-Truth partecip\u00f2 ad un Gauntlet match per il Tuwaiq Trophy ma, dopo aver eliminato ben tre avversari, venne eliminato da AJ Styles. Il 10 maggio, a \"Money in the Bank\", R-Truth avrebbe dovuto affrontare MVP ma il suo posto venne preso da Bobby Lashley, il quale lo sconfisse facilmente. Nella puntata di \"Raw\" del 15 giugno R-Truth fece coppia col WWE Champion Drew McIntyre in un match in cui quest'ultimo avrebbe dovuto difendere il WWE Championship contro Bobby Lashley e MVP, uscendone vincitori. Truth, alla fine, divenne un cinquantatr\u00e9 volte campione. Il 21 novembre, a \"Survivor Series\", R-Truth prese parte ad una Battle Royal dedicata a The Rock ma venne eliminato.\nVita privata.\nRon Killings ha sposato Pamela Killings il 7 aprile 2011. La coppia ha avuto la loro prima figlia il 5 novembre 2014."}
{"id": "1372320", "revid": "1632387", "url": "https://it.wikipedia.org/wiki?curid=1372320", "title": "Flush the Fashion", "text": "Flush the Fashion \u00e8 il dodicesimo album studio pubblicato da Alice Cooper nel 1980 per la Warner Bros.\nTracce.\nTutte le tracce sono scritte da Alice Cooper, Davey Johnstone e Fred Mandel eccetto dove segnato.\nClassifica.\nAlbum - Billboard 200 (Nord America)"}
{"id": "1372321", "revid": "253269", "url": "https://it.wikipedia.org/wiki?curid=1372321", "title": "Lonette McKee", "text": "Biografia.\nLonette McKee inizi\u00f2 all'et\u00e0 di sette anni una carriera di cantante. A quattordici anni registr\u00f2 il suo primo album. Complessivamente ne ha pubblicati tre.\nLa sua carriera cinematografica inizi\u00f2 nel 1976, quando interpret\u00f2 un ruolo in \"Sparkle\", diretto da Sam O'Steen. Il suo primo ruolo importante lo ottenne nel 1984, interpretando \"The Cotton Club\", di Francis Ford Coppola. Nel 1986 partecip\u00f2 a \"Round Midnight - A mezzanotte circa\", di Bertrand Tavernier.\nNel 1991 interpret\u00f2 il ruolo della moglie di Wesley Snipes in \"Jungle Fever\", diretto da Spike Lee, con il quale inizi\u00f2 una duratura collaborazione. Negli anni successivi infatti la McKee interpret\u00f2 altri tre film del regista afroamericano.\nNel 2005 debutt\u00f2 nella regia, dirigendo il dramma \"Dream Street\", interpretato da Ruby Dee e prodotto da Spike Lee."}
{"id": "1372323", "revid": "6923", "url": "https://it.wikipedia.org/wiki?curid=1372323", "title": "Architettura bizantina", "text": "L'architettura bizantina \u00e8 l'architettura dell'Impero romano d'Oriente, conformatosi come entit\u00e0 statuale autonoma nel 395, alla morte di Teodosio I. Tale arte ebbe come fulcro la citt\u00e0 di Costantinopoli (l'antica Bisanzio), cos\u00ec chiamata dopo la morte dell'imperatore romano Costantino I, che l'aveva scelta come capitale dell'Impero (330) ribattezzandola \"Nova Roma\". Tale funzione fu condivisa dalla citt\u00e0, nel corso del IV secolo, con altri importanti centri imperiali, fra cui Milano. Inizialmente l'architettura bizantina non si differenziava molto dall'architettura romana. Col tempo emerse uno stile permeato di influenze del Vicino Oriente e che usava la pianta a croce greca per l'architettura delle chiese. I mattoni sostituirono le pietre, gli ordini classici furono interpretati pi\u00f9 liberamente, i mosaici sostituirono le decorazioni scultoree e complesse cupole furono innalzate.\nGli inizi.\nI principali esempi della prima architettura bizantina risalgono al regno di Giustiniano I e sopravvivono a Costantinopoli, Ravenna e Sofia (la Chiesa di Santa Sofia). Uno dei grandi passaggi nella storia dell'architettura occidentale si ebbe quando gli architetti di Giustiniano inventarono un tipo di transizione dolce dalla pianta quadrata di una chiesa alla cupola circolare per mezzo di catini e pennacchi.\nA Ravenna si trovano, fra le altre, la Basilica di Sant'Apollinare in Classe (a pianta rettangolare) e l'ottagonale chiesa di San Vitale, voluta da Giustiniano, il quale tuttavia non pot\u00e9 mai ammirarla.\nFra i monumenti di Costantinopoli voluti da Giustiniano ci sono le chiese di Hagia Sophia e Santa Irene, ma c'\u00e8 anche la pi\u00f9 antica (e pi\u00f9 piccola) Chiesa dei Santi Sergio e Bacco (chiamata anche \"Piccola Hagia Sophia\u201d), la quale \u00e8 stata ispirata da San Vitale a Ravenna, e che potrebbe essere servita come modello per le prime due, in quanto combina elementi di una basilica longitudinale con quelli di un edificio a pianta centrale. Fra le altre strutture civili di Costantinopoli sussistono le rovine del Gran Palazzo, le innovative mura di Costantinopoli (con pi\u00f9 di 192 torri) e la Yerebatan Saray\u0131 (la \"cisterna-basilica\", con centinaia di colonne classiche riutilizzate).\nLa Chiesa di San Demetrio a Tessalonica, il Monastero di Santa Caterina sul Monte Sinai, il Monastero di Jvari nell'odierna Georgia e tre chiese armene di Echmiadzin sono successive al 600 d.C. e danno un'idea delle tendenze architettoniche nelle province bizantine dopo l'epoca di Giustiniano.\nIl periodo intermedio.\nIl periodo intermedio della storia bizantina non vide ambiziose opere architettoniche. Degli anni dell'iconoclastia ci rimane solo la Basilica di Santa Sofia a Tessalonica. Un'altra importante costruzione, la Chiesa dell'Assunzione a Nicea, fu distrutta durante la guerra greco turca all'inizio degli anni venti del novecento, ma se ne conservano delle fotografie.\nIl periodo della dinastia dei Macedoni, tradizionalmente considerato il compendio dell'arte bizantina, non ha lasciato una duratura eredit\u00e0 in architettura. Si presume che la chiesa votiva \"Theotokos Panachrantos\" (\"Immacolata Madre di Dio\", probabilmente l'odierna moschea di Fenari Isa), voluta da Basilio I e non pi\u00f9 esistente, sia servita come modello per molti santuari di quel periodo con pianta a croce inscritta, come la chiesa del Monastero di Ossios Loukas in Grecia (circa 1000), il Monastero di Nea Moni a Chio (un progetto caro a Costantino IX) e il Monastero di Dafni a Chaidari, presso Atene (circa 1050).\nLa pianta a croce inscritta divenne predominante anche nei paesi slavi evangelizzati dai missionari greci durante il periodo macedone. La Cattedrale di Santa Sofia di Ocrida (nell'odierna Macedonia del Nord) e la Chiesa di Santa Sofia a Kiev (nell'odierna Ucraina) testimoniano la moda delle cupole sussidiarie su tamburo, che col tempo sarebbero diventate pi\u00f9 alte e pi\u00f9 snelle.\nI periodi comneno e paleologo.\nA Costantinopoli ed in Asia Minore l'architettura del periodo dei Comneni ha lasciato poche ma notevoli testimonianze: in Cappadocia l'Elmali kilise ed altri santuari rupestri; a Costantinopoli la chiesa del Pantocratore (oggi nota come Moschea di Zeyrek) e la chiesa della \"Theotokos Kyriotissa\" (\"Madre di Dio in Trono\", oggi nota come moschea Kalenderhane). Molto invece sopravvive ai margini del mondo bizantino, dove nacquero forme nazionali di architettura: nei paesi transcaucasici, in Russia, Bulgaria, Serbia ed altri paesi slavi, cos\u00ec come in Sicilia (Cappella Palatina) e Veneto (Basilica di San Marco, Cattedrale di Santa Maria Assunta).\nIl periodo dei Paleologi \u00e8 invece ben rappresentato da una dozzina di chiese di Costantinopoli, particolarmente \"San Salvatore in Chora\" (oggi Museo Kahriye) ed il parekklesion della \"Theotokos Pammakaristos\" (\"Beata Madre di Dio\", oggi moschea Fetiye). Diversamente dalle controparti slave, gli architetti di questo periodo non accentuarono mai la spinta verticale delle strutture. Come risultato, non c'\u00e8 molta magnificenza nelle architetture tardo medievali di Bisanzio (eccetto la Chiesa di Santa Sofia di Trebisonda).\nLa Chiesa dei Santi Apostoli a Salonicco \u00e8 spesso citata come una struttura tipica del tardo periodo, quando le mura esterne venivano decorate con complessi, intricati schemi di mattoni o con ceramiche smaltate. Altre chiese del periodo immediatamente precedente la caduta di Costantinopoli sopravvivono sul Monte Athos e a Mistra (ad esempio il Monastero di Brontochion).\nL'evoluzione strutturale.\nAi tempi della costruzione delle chiese di Costantino in Palestina erano in uso due tipi principali di pianta: la pianta basilicale, o assiale, come nella Basilica del Santo Sepolcro, e la pianta circolare, o centrale, come nella grande chiesa ottagonale perduta di Antiochia. \nChiese a pianta centrale.\nSi deve supporre che quelle del secondo tipo avessero quasi sempre un soffitto a volta, dato che una cupola centrale sembrerebbe la loro vera ragion d'essere. Lo spazio centrale era talvolta circondato da un muro molto spesso, in cui erano ricavate profonde rientranze verso l'interno, come nella nobile Chiesa di San Giorgio a Salonicco (V secolo), o da un deambulatorio con volta a botte, come nel Mausoleo di Santa Costanza a Roma (IV secolo); oppure dallo spazio centrale sporgevano degli annessi a formare una croce, aggiunte che aiutavano a sostenere la volta centrale, come nel Mausoleo di Galla Placidia a Ravenna (V secolo). La pi\u00f9 famosa chiesa di questo tipo era la Chiesa dei Santi Apostoli a Costantinopoli. I soffitti a volta furono presto applicati anche alla pianta basilicale; per esempio in Santa Irene a Costantinopoli (VI secolo), il lungo corpo della chiesa \u00e8 coperto da due cupole.\nNella Chiesa dei Santi Sergio e Bacco a Costantinopoli e nella Basilica di San Vitale a Ravenna, chiese a pianta centrale, lo spazio sotto la cupola venne esteso con l'aggiunta di absidi all'ottagono. Infine a Hagia Sophia (VI secolo) fu creata una combinazione che rappresenta forse il progetto pi\u00f9 interessante mai ideato. Uno spazio centrale quadrato di 30 metri \u00e8 aumentato a 60 metri con l'aggiunta di due emicicli a est e ad ovest; questi sono ulteriormente ampliati da tre absidi minori verso est e altre due verso ovest. Quest'area ininterrotta lunga circa 80 metri e larga pi\u00f9 di 30 \u00e8 interamente coperta da un sistema di superfici a cupola. Al di sopra dei catini delle piccole absidi si innalzano due grandi semicupole che coprono gli emicicli, e tra queste prorompe la grande cupola sopra il quadrato centrale. Quest'ultima \u00e8 sostenuta sui lati sud e nord da navate a volta su due piani che danno a tutto l'insieme una forma esterna quadrata.\nChiese a croce greca inscritta in un quadrato.\nAi Santi Apostoli (VI secolo) sopra una pianta cruciforme erano disposte cinque cupole, delle quali la centrale pi\u00f9 alta. Nessuna chiesa costruita dopo il VI secolo potr\u00e0 competere in grandezza con queste opere di Giustiniano, e le piante tesero ad assimilarsi ad un tipo unico. Un'area centrale coperta dalla cupola era inclusa in un quadrato sensibilmente pi\u00f9 grande: il soffitto a volta dei quattro lati identificava internamente una navata ed un transetto. A volte lo spazio centrale era quadrato, altre volte ottagonale, o per lo meno c'erano otto pilastri invece di quattro a sostenere la cupola, con navata e transetto proporzionalmente pi\u00f9 piccoli.\nDisegnando un quadrato e dividendo ciascun lato in tre parti, con la parte centrale pi\u00f9 grande, e dividendo - partendo dai punti ottenuti - l'area in nove, ci si avvicina ad un progetto tipico di quegli anni. Dai punti di divisione sul lato est si sviluppano tre absidi, mentre alla facciata ovest si sovrappone uno stretto portico di entrata, il nartece. Di fronte a questo si crea un cortile quadrato, l'atrio: di solito ha una fontana centrale posta sotto un baldacchino sostenuto da colonne. Proprio sotto il centro della cupola si ha l'ambone, dal quale venivano proclamate le Scritture, e sotto l'ambone stava il coro dei cantanti.\nSul lato est del quadrato centrale c'era una transenna sormontata da immagini, l'iconostasi, a separare il \"bema\", dove era situato l'altare, dal corpo della chiesa. Il \"bema\" era la zona della chiesa riservata al clero ed ai ministri, analoga quindi al presbiterio. L'altare era protetto da un baldacchino o ciborio poggiante su pilastri. File di sedili innalzati lungo la circonferenza dell'abside, con il trono del patriarca nel punto centrale a est formavano il \"synthronon\" (\"trono collettivo\"). I due ambienti pi\u00f9 piccoli e absidati ai lati del \"bema\" erano i Pastoforia (\"prothesis\" e \"diaconicon\"). L'ambone e il \"bema\" erano collegati dal \"solea\", un camminamento sollevato affiancato da ringhiere o muretti.\nInfluenze.\nLa continua influenza orientale si evidenzia in modo strano nel gusto per la decorazione esterna dei muri delle chiese costruite intorno al XII secolo, in cui mattoni scolpiti sono disposti in modo da formare fasce ornamentali chiaramente ispirate alla scrittura cufica. Questo tema era associato alla disposizione esterna di mattoni e pietre secondo una variet\u00e0 di disegni; anche questo costume ha probabilmente origini orientali, dato che decorazioni simili si trovano in molti edifici persiani.\nLe cupole e le volte erano esternamente ricoperte di piombo o con tegole di tipo romano. Le cornici di porte e finestre erano in marmo. Le superfici interne dell'edificio erano completamente decorate nella parte alta con mosaici o affreschi e nella parte inferiore con rivestimenti in lastre di marmo, spesso di molte e pregiate qualit\u00e0, e disposte in modo che le colorazioni formassero una serie di ampi pannelli. I marmi migliori erano tagliati in modo che le due superfici ottenute formassero un disegno simmetrico paragonabile ai motivi della pelle degli animali.\nL'influenza armena sull'architettura bizantina.\nL'aspra lotta per il potere in Armenia tra Arabi e Bizantini caus\u00f2 la fuga di molti principi, nobili e soldati verso l'impero bizantino. Queste migrazioni potrebbero in seguito aver influenzato l'architettura bizantina. \u00c8 invece improbabile che ci sia stata un'influenza inversa: l'Armenia, altrettanto intollerante di Bisanzio su questioni di fede, allontan\u00f2 dal paese tutti i dissidenti nel 719. Date queste circostanze \u00e8 difficile credere che ci fosse un'ammirazione per l'architettura bizantina da parte degli armeni.\nNei secoli VIII e IX in Armenia non si ebbero le condizioni per un avanzamento culturale e artistico. Ci\u00f2 nonostante le fortezze in cui molti principi erano stati costretti a rifugiarsi diedero la possibilit\u00e0 agli architetti di cimentarsi nella costruzione di chiese e conventi dedicati alla memoria degli antenati, dove venivano celebrate messe per le anime dei defunti. Un monumento scoperto ad Ani (citt\u00e0) durante gli scavi del 1910 fu probabilmente costruito durante il secolo della desolazione. Una parte della bella chiesa di Otzoun risale al 718, ed una parte di quella di Banak appartiene allo stesso secolo.\nIn seguito gli arabi tornarono ad allearsi con gli armeni, e intorno all'inizio del X secolo l'architetto Manouel costru\u00ec la famosa chiesa di Akdamar, il capolavoro di questo periodo. Lo stesso architetto costru\u00ec la chiusa sul lago di Van. Durante i secoli IX e X furono costruiti: la chiesa e il convento di Narek, la chiesa del Salvatore a Taron, altre chiese a Ashtarak, Mazra, Horomos, Noratouz, Dariounk, Oughouzli, Soth, Makenatzotz, Vanevan, Salnapat, Sevan, Keotran (vicino a Erevan), Taron (San Giovanni Battista), Ishkhan, ed il convento di Shoghak, tutti notevoli per aspetto e ricchezza delle decorazioni.\nL'eredit\u00e0 bizantina.\nIn ultima analisi, l'architettura bizantina apr\u00ec la strada in occidente all'Architettura Romanica e all\u2018architettura gotica. In oriente esercit\u00f2 una profonda influenza sull'Architettura islamica, con notevoli esempi come la Moschea degli Omayyadi di Damasco (in origine una chiesa) e la Cupola della Roccia a Gerusalemme (interamente costruita da maestranze bizantine), che richiesero per la decorazione l'impiego di artigiani e mosaicisti bizantini. In Bulgaria, Russia, Romania, Georgia e in altri paesi ortodossi l'architettura bizantina dur\u00f2 ancora pi\u00f9 a lungo, dando vita infine a scuole locali di architettura.\nNel XIX secolo, parallelamente al risveglio del Gotico che diede vita all'architettura neogotica, si svilupp\u00f2 anche una architettura neobizantina, che produsse opere come la Cattedrale di Westminster a Londra. A Bristol, fra il 1850 e il 1880 uno stile conosciuto come Bizantino di Bristol divent\u00f2 popolare per edifici industriali che combinavano elementi bizantini con altri dell'architettura moresca. Fu sviluppato su vasta scala in Russia da Konstantin Thon e dai suoi discepoli, che progettarono la Cattedrale di San Vladimiro a Kiev, la \"Cattedrale di San Nicola\" a Kron\u0161tadt, la Cattedrale di Aleksand\u0103r Nevski (Sofia) a Sofia ed il monastero Nuovo Athos vicino a Sukhumi. Il pi\u00f9 grande progetto neo-bizantino del XX secolo fu il Tempio di San Sava a Belgrado."}
{"id": "1372328", "revid": "174852", "url": "https://it.wikipedia.org/wiki?curid=1372328", "title": "Polisomi", "text": ""}
{"id": "1372334", "revid": "56818", "url": "https://it.wikipedia.org/wiki?curid=1372334", "title": "Ernst Waldfried Josef Wenzel Mach", "text": ""}
{"id": "1372335", "revid": "1632387", "url": "https://it.wikipedia.org/wiki?curid=1372335", "title": "Special Forces (Alice Cooper)", "text": "Special Forces \u00e8 il tredicesimo album studio pubblicato da Alice Cooper, nel 1981 per la Warner Bros.\nPosizioni in classifica.\nAlbum - Billboard (Nord America)"}
{"id": "1372337", "revid": "111492142", "url": "https://it.wikipedia.org/wiki?curid=1372337", "title": "Curtis Warren", "text": "Carriera criminale.\nSi \u00e8 interessato di traffico di droga con base in Liverpool. Con un capitale stimato 125 milioni di sterline, Warren apparve nell'elenco delle persone pi\u00f9 ricche del Regno Unito sul \"Sunday Times\".\nNel corso della sua carriera criminale ha avuto contatti con la criminalit\u00e0 sudamericana (in particolare quella venezuelana) e i gruppi criminali olandesi. Fu arrestato nei Paesi Bassi nel 1996 e condannato a dodici anni di reclusione per traffico internazionale di sostanze stupefacenti. Il 14 giugno 2007 fu rilasciato dopo aver vinto un appello. Fu nuovamente arrestato il 21 luglio 2007 alle Isole del Canale, dove si era rifugiato in cerca di pace."}
{"id": "1372340", "revid": "838137", "url": "https://it.wikipedia.org/wiki?curid=1372340", "title": "Mebibit", "text": "Il mebibit \u00e8 un'unit\u00e0 di misura dell'informazione o della quantit\u00e0 di dati e fa parte dei vari multipli del bit. \nIl termine deriva dalla contrazione di mega binary digit ed ha per simbolo Mib.\nConversioni.\nIn bit:\nIn byte:"}
{"id": "1372341", "revid": "110157", "url": "https://it.wikipedia.org/wiki?curid=1372341", "title": "Fort Yates", "text": "Fort Yates \u00e8 un comune (\"city\") degli Stati Uniti d'America e capoluogo della contea di Sioux nello Stato del Dakota del Nord. La popolazione era di 184 persone al censimento del 2010. Fort Yates \u00e8 la sede del governo della riserva indiana di Standing Rock (\"Standing Rock Indian Reservation\").\nGeografia fisica.\nFort Yates \u00e8 situata a (46.084899, -100.630144).\nSecondo lo United States Census Bureau, ha un'area totale di 0,06 miglia quadrate (0,16\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 184 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 5,4% di bianchi, il 92,4% di nativi americani, lo 0,5% di altre razze, e l'1,6% di due o pi\u00f9 etnie. Ispanici o latinos di qualunque razza erano il 2,2% della popolazione."}
{"id": "1372346", "revid": "1652635", "url": "https://it.wikipedia.org/wiki?curid=1372346", "title": "Effetto Mach", "text": "L'effetto Mach, dal nome del suo postulatore Ernst Mach, \u00e8 un effetto ottico.\n\u00c8 dovuto alla tendenza dell'occhio umano di vedere bande di rinforzo luminose o scure, nere, tra zone a differente luminosit\u00e0.\n\u00c8 ancora oggetto di discussione la base fisica del fenomeno.\nNel protrarsi dei suoi studi sulla visione, Ernst Mach arriv\u00f2 alla comprensione della stretta dipendenza tra la percezione della luce e l'illuminazione delle zone ad essa circostanti. Servendosi di quelle che sono poi divenute storicamente note con il nome di Bande di Mach (insieme di pi\u00f9 strisce di colore uniforme che digradano dal chiaro allo scuro, come per esempio dal bianco al giallo passando per una scala di gialli sempre pi\u00f9 scuri) il fisico si rese conto che l'uniforme passaggio della luminosit\u00e0 da colori scuri a colori pi\u00f9 chiari portava alla percezione visiva di un colore pi\u00f9 scuro nel margine di contatto di ogni striscia con quella pi\u00f9 chiara, sebbene ogni striscia fosse in realt\u00e0 monocroma. \nTale fenomeno venne poi successivamente interpretato dallo stesso Mach come il processo di interazione laterale di tipo antagonista tra elementi nervosi della retina: le cellule gangliari, che costituiscono uno degli strati compositivi della retina, hanno un effetto inibitorio tra loro di diversa intensit\u00e0, a seconda della variazione di riflettanza (percentuale di luce riflessa) percepita all'interno di ogni banda. Pertanto la vicinanza ad una banda pi\u00f9 chiara porter\u00e0 ad una maggiore inibizione percettiva (e quindi alla presenza di un \"contorno\" pi\u00f9 scuro), e viceversa in prossimit\u00e0 di una banda pi\u00f9 scura."}
{"id": "1372347", "revid": "1632387", "url": "https://it.wikipedia.org/wiki?curid=1372347", "title": "Zipper Catches Skin", "text": "Zipper Catches Skin \u00e8 il quattordicesimo album studio pubblicato da Alice Cooper, nel 1982 per la Warner Bros.\nIn questo disco \u00e8 da segnalare il rientro del chitarrista Dick Wagner.\nL'album, cos\u00ec come il successivo DaDa, \u00e8 stato registrato in un periodo in cui Alice Cooper, a causa dell'alcolismo, dice di non ricordare nulla. Del resto, non ebbe neanche molta pubblicit\u00e0, infatti non fu accompagnato da nessun tour e le canzoni non sono mai state riproposte in sede live."}
{"id": "1372349", "revid": "1983214", "url": "https://it.wikipedia.org/wiki?curid=1372349", "title": "The Big Wide World of Carl Laemke", "text": "The Big Wide World of Carl Laemke \u00e8 un film tv del 2003, diretto da Greg Mottola."}
{"id": "1372353", "revid": "74801", "url": "https://it.wikipedia.org/wiki?curid=1372353", "title": "Filippo Abignente", "text": "Biografia.\nFiglio di Giovanni e della baronessa Fortunata Gaiano di Baronissi, fu canonico e insegnante di latino e filosofia nel seminario vescovile di Sarno, distinguendosi per le sue idee liberali. Nell'aprile 1848 fu eletto deputato del Regno di Napoli per il distretto di Salerno e riconfermato nelle successive elezioni del 15 giugno. A seguito della reazione borbonica del 1849, il 7 agosto fu confinato nel monastero di Vico Equense, da dove il 5 ottobre fugg\u00ec a Napoli e di qui a Genova e poi a Nizza, dove abbandon\u00f2 il sacerdozio e si dedic\u00f2 allo studio prediletto della storia del cristianesimo, mantenendosi in contatto con il mondo dell'emigrazione politica italiana.\nTornato a Napoli alla caduta dei Borboni, s'impieg\u00f2 al Ministero della Pubblica Istruzione e, nel 1861, pass\u00f2 all'insegnamento di \"Storia della Chiesa\" nell'Universit\u00e0 di Napoli, secondo il criterio interpretativo del razionalismo storico derivato da David Friedrich Strau\u00df. La cattedra di \"Storia della Chiesa\", che terr\u00e0 fino all'elezione al Consiglio di Stato nel 1876, fu la prima di argomento storico religioso in un'universit\u00e0 italiana. Eletto deputato al parlamento ininterrottamente dal 1867 al 1882 per il collegio di Angri, fu contrario alla legge delle guarentigie (1871), dichiarandosi favorevole a un accordo fra legislazione liberale e libert\u00e0 religiosa, raggiungibile attraverso una riforma della Chiesa e manifestando anche idee anticlericali; vicepresidente della Camera nel 1876 e dal 1880 al 1882. \nDivenuto consigliere di Stato nel 1876, lasci\u00f2 la cattedra all'Universit\u00e0 di Napoli, che aveva tenuto dal 1861 e che, dopo di lui, sar\u00e0 riattivata solo nel 1885, con l'affidamento a Raffaele Mariano. Rifiut\u00f2 poi l'incarico di ministro propostogli da Benedetto Cairoli.\nDopo la sconfitta elettorale nelle elezioni del 1882, si ritir\u00f2 a vita privata nella nat\u00eca Sarno."}
{"id": "1372354", "revid": "56818", "url": "https://it.wikipedia.org/wiki?curid=1372354", "title": "Effetto mach", "text": ""}
{"id": "1372358", "revid": "339392", "url": "https://it.wikipedia.org/wiki?curid=1372358", "title": "Isole minori degli Stati Uniti", "text": ""}
{"id": "1372363", "revid": "767487", "url": "https://it.wikipedia.org/wiki?curid=1372363", "title": "Triple Play", "text": "Triple Play \u00e8 un film per la televisione del 2004 diretto da John Tracy."}
{"id": "1372366", "revid": "767487", "url": "https://it.wikipedia.org/wiki?curid=1372366", "title": "DaDa", "text": "DaDa \u00e8 il quindicesimo album in studio pubblicato da Alice Cooper, nel 1983 per la Warner Bros.\nQuesto \u00e8 l'ultimo album inciso da Alice nel suo periodo di dipendenza dall'alcol; la sua completa riabilitazione coincise infatti con la pubblicazione del successivo disco Constrictor, nel 1986."}
{"id": "1372370", "revid": "1305772", "url": "https://it.wikipedia.org/wiki?curid=1372370", "title": "From the Inside", "text": "From the Inside (\"dall'interno\" in lingua inglese) pu\u00f2 riferirsi a:"}
{"id": "1372371", "revid": "9447", "url": "https://it.wikipedia.org/wiki?curid=1372371", "title": "Mibit", "text": ""}
{"id": "1372374", "revid": "767487", "url": "https://it.wikipedia.org/wiki?curid=1372374", "title": "Due vite segnate", "text": "Due vite segnate (\"Miracle Run\") \u00e8 un film per la televisione del 2004 andato in onda negli Stati Uniti su Lifetime Television. Gli interpreti principali sono Mary-Louise Parker, Zac Efron e Aidan Quinn."}
{"id": "1372377", "revid": "767487", "url": "https://it.wikipedia.org/wiki?curid=1372377", "title": "The Derby Stallion", "text": "The Derby Stallion \u00e8 un film drammatico diretto da Creig Clyde e uscito nelle sale cinematografiche americane il 4 luglio del 2005. Il film viene immesso per la prima volta nel mercato italiano il 27 ottobre del 2008 da Exa Cinema.\nTrama.\nPatrick McCardie \u00e8 un ragazzo di quindici anni in cerca della sua identit\u00e0. Suo padre, un giocatore di baseball, lo spinge invano a scegliere una carriera sportiva. Patrick fa amicizia con Houston Jones, un vecchio fantino solitario, segnato per sempre da profonde ferite della sua giovinezza. Toccato nel cuore dal ragazzino, il vecchio gli fa scoprire l'universo delle corse ippiche. Patrick si butta cos\u00ec in questo sport con la speranza di partecipare alla prossima Derby Cup ma dovr\u00e0 fare i conti con i tiri mancini e le provocazioni di Randy, un giovane delinquente pronto a tutto per mettergli i bastoni tra le ruote. Appoggiato dalla bella Jill, Patrick aiuta Houston a combattere i fantasmi del passato e a ritrovare il sorriso. Ma il vecchio Houston muore improvvisamente lasciando il ragazzo solo di fronte alle difficolt\u00e0 della Derby Cup, la famosa corsa che Houston stesso non era riuscito a disputare."}
{"id": "1372378", "revid": "1865216", "url": "https://it.wikipedia.org/wiki?curid=1372378", "title": "Sofia di Borbone-Francia", "text": "Sofia possedette, dal 1777, il Ducato di Louvois, insieme a sua sorella \"Madame Adelaide\", che era stato creato per loro dal nipote Luigi XVI.\nBiografia.\nL'infanzia.\nMentre le sue tre sorelle maggiori crebbero e terminarono la loro istruzione a Versailles, lei e le altre furono mandate presso l'Abbazia di Fontevraud nel 1738 per essere istruite.\nCome le sorelle Adelaide e Vittoria, non si spos\u00f2 mai e visse sempre alla corte di Versailles.\nIl legame col nipote.\nLuigi XVI di Francia, rimasto orfano prematuramente e succeduto al trono direttamente al nonno, era particolarmente legato alle zie paterne, che considerava delle vice-madri. Egli inoltre non era mai stato particolarmente legato alla madre vera, Maria Giuseppina di Sassonia, che prediligeva il figlio minore, poi morto bambino.\nSofia e le sorelle tenevano invece particolarmente al timido e impacciato nipote, dandogli appoggio e protezione. Non mostrarono invece mai alcuna simpatia per la moglie Maria Antonietta, che chiamavano in modo dispregiativo \"l'Austriaca\".\nMan mano che invecchiava, al pari di altri famigliari, anche Sofia cominci\u00f2 a soffrire di una forma di obesit\u00e0 congenita che le rendeva sempre pi\u00f9 difficile compiere attivit\u00e0 fisica e camminare.\nLa morte.\nMor\u00ec nel 1782 di idropisia.\nA Sofia quindi il destino risparmi\u00f2 lo shock e le conseguenze drammatiche della rivoluzione francese che invece vissero e dovettero subire i suoi familiari.\nAlla quarta figlia, la principessa Sofia Elena Beatrice, Luigi mise come primo nome quello della cara zia, morta quattro anni prima."}
{"id": "1372389", "revid": "1501558", "url": "https://it.wikipedia.org/wiki?curid=1372389", "title": "Ottoperotto", "text": "Ottoperotto \u00e8 il cane della Banda Bassotti; il suo numero di matricola \u00e8 \"64\". Compare spesso come protagonista di storie a parte.\nAppartiene alla razza dei bassotti e spesso viene usato come mezzo per derubare Paperon de' Paperoni o commettere furti ma tutti gli sforzi finiscono male. Cane addestrato logicamente a rubare, finisce sempre per combinare guai, sempre a spese dei Bassotti.\nAl cane Ottoperotto \u00e8 stata dedicata persino una serie, \"Ottoperotto cane Bassotto\", composta dalle storie: \"Ospite d'onore\", \"Spuntino di mezzanotte\", \"Un bassotto per due\", \"Acqua e sapone\". Bisogna inoltre citare \"Agente speciale Ciccio - Ottoperotto sessantatr\u00e9\", dove il cane diviene un agente G.N.A.M (\"Gruppo Nuovi Assaggiatori Municipali\"). Ottoperotto viene citato come un cane goloso e pasticcione, ed \u00e8 golosissimo di salsicce, cosa che fa finire sempre nei guai i Bassotti.\nOttoperotto, invenzione di Pier Carpi, compare per la prima volta in \"Zio Paperone e le bande rivali\" (Almanacco Topolino 86, 1\u00ba febbraio 1964, disegni di Giovan Battista Carpi)"}
{"id": "1372390", "revid": "1442080", "url": "https://it.wikipedia.org/wiki?curid=1372390", "title": "Numero di Cullen", "text": "In matematica si chiamano numeri di Cullen e si indicano con formula_1 i numeri naturali tali che\nLa sequenza.\nFurono studiati per la prima volta da James Cullen nel 1905. Gli studi di Cullen sui numeri di questo tipo furono utilizzati nel 1917 da Allan J. C. Cunningham e H. J. Woodall per la (simile) definizione dei numeri di Woodall. I primi numeri di Cullen sono:\n(sequenza A002064 dell'OEIS).\nI primi di Cullen.\nI numeri di Cullen che sono anche primi vengono chiamati numeri primi di Cullen. I primi valori di formula_10 che rendono primi i numeri di Cullen sono formula_11 (sequenza A005849 dell'OEIS). A differenza dei numeri primi di Woodall, i primi di Cullen sono molto difficili da calcolare. I primi due sono\nA gennaio 2019, il numero formula_10 pi\u00f9 alto conosciuto che genera un numero primo di Cullen \u00e8 formula_15 e origina un primo composto da 2010852 cifre. Tale numero \u00e8 stato scoperto da Magnus Bergman nell'ambito del progetto di calcolo distribuito PrimeGrid.\nPropriet\u00e0.\nUn numero di Cullen \u00e8 divisibile per formula_16 se formula_17 \u00e8 un numero primo di forma formula_18. Inoltre, grazie al piccolo teorema di Fermat, sappiamo che formula_17 sar\u00e0 un numero dispari, e ne segue che formula_17 divide anche formula_21 per ogni formula_22 per ogni formula_23 positivo.\n\u00c8 stato inoltre dimostrato che formula_24 divide il numero\nquando simbolo di Jacobi formula_26 \u00e8 formula_27\ne divide\nse il simbolo di Jacobi formula_26 \u00e8 formula_30\nNumero di Cullen generalizzato.\nUn numero di forma\n\u00e8 chiamato numero di Cullen generalizzato."}
{"id": "1372393", "revid": "1305772", "url": "https://it.wikipedia.org/wiki?curid=1372393", "title": "Brindle", "text": ""}
{"id": "1372394", "revid": "120747944", "url": "https://it.wikipedia.org/wiki?curid=1372394", "title": "Tyson Beckford", "text": "Biografia.\nNato nel Bronx, ma cresciuto a Rochester, figlio di padre mezzo giamaicano e mezzo cinese (la nonna paterna era cinese al 100%) e madre giamaicana, durante gli studi ha fatto parte della squadra di \"football\". Nel 1993 viene reclutato da Ralph Lauren per la sua campagna per la linea Polo, viene eletto \"Uomo dell'anno\" da VH1 e la rivista \"People\" lo inserisce nella lista dei 50 uomini pi\u00f9 belli del mondo. Ancora oggi \u00e8 molto attivo tra le passerelle pi\u00f9 famose del mondo. Come attore \u00e8 apparso in \"Zoolander\" e in \"Trappola in fondo al mare\", nonch\u00e9 in molti videoclip tra cui \"Un-Break My Heart\" di Toni Braxton, \"21 Questions\" di 50 Cent e \"Toxic\" di Britney Spears. Nel 2008 \u00e8 protagonista del film \"Kings of the Evening\" e nel 2014 del film \"Addicted\".\nHa anche partecipato a reality televisivi nel ruolo di concorrente, giudice e occasionalmente conduttore. Nel 2004 ha preso parte al reality \"I'm a Celebrity, Get Me Out of Here\", per un totale di 15 puntate e al programma \"Hollywood Squares\" per un totale di 13 puntate. Nel 2006 insieme ad altri due suoi colleghi \"top model\", tra cui Marcus Schenkenberg, \u00e8 stato testimonial di un mega evento organizzato a New York per l'ONU. Sempre nel 2006 si \u00e8 prestato come modello negli eventi condotti da Tyra Banks e tra il 2006 e 2010 \u00e8 apparso spesso come ospite nel programma Fashion News Live, mentre nel 2008 ha condotto il reality-show \"Make Me a Supermodel\". Nel 2011 \u00e8 ritornato in televisione in qualit\u00e0 di giudice nell'evento \"Bowl of Dreams\". Tra il 2011 e il 2012 \u00e8 stato il giudice del programma \"Britain's Next Top Model\".\nVita privata.\nNel 2005 \u00e8 stato vittima di un incidente stradale, riuscendo a salvarsi prima che la sua automobile prendesse fuoco. Ha avuto una relazione con la rapper Foxy Brown e con la modella Naomi Campbell, mentre dal 2008 ha una relazione con la modella australiana Shanina Shaik."}
{"id": "1372395", "revid": "104458", "url": "https://it.wikipedia.org/wiki?curid=1372395", "title": "Ziqqurath di Monte d'Accoddi", "text": ""}
{"id": "1372398", "revid": "1305772", "url": "https://it.wikipedia.org/wiki?curid=1372398", "title": "Chirignago", "text": "Chirignago \u00e8 una localit\u00e0 di terraferma del Comune di Venezia situata sulla terraferma mestrina, lungo l'antica Via Miranese (poi SP 32), storica arteria stradale che collega Venezia a Padova passando per Mirano. Conta 10.644 abitanti (31 agosto 2010). \nGi\u00e0 sede del Q12 \"Chirignago-Gazzera\", il quartiere \u00e8 oggi il capoluogo della municipalit\u00e0 di Chirignago-Zelarino.\nGeografia fisica.\nChirignago oggi \u00e8 un quartiere residenziale, parte integrante della conurbazione di Mestre, che forma un \"continuum\" urbano anche con il comune limitrofo di Spinea. Fu comune autonomo nel distretto di Mestre fino al 1926.\nIl territorio di Chirignago, del tutto pianeggiante, \u00e8 attraversato da alcuni corsi d'acqua, il pi\u00f9 importante dei quali \u00e8 il Rio Cimetto, e da numerosi fossi per lo smaltimento delle acque piovane e l'irrigazione dei campi.\nDal punto di vista urbanistico l'abitato era originariamente sviluppato attorno all'attuale Piazza San Giorgio, per poi allargarsi lungo l'odierna via Miranese (un tempo detta anche \"strada Padovana\"). Verso la met\u00e0 dell'Ottocento, la costruzione della ferrovia Venezia-Padova ruppe la continuit\u00e0 geografica del centro con il sobborgo Catene (che, in origine, dipendeva proprio da Chirignago, sia dal punto di vista ecclesiastico che amministrativo); la linea tuttora funge da confine tra le municipalit\u00e0 di Marghera e Mestre Ovest.\nOrigini del nome.\n\u00c8 ancora incerta l'origine etimologica del toponimo. Da osservare inoltre che l'attuale forma si fiss\u00f2 solo a met\u00e0 Ottocento e prima erano in uso varianti come \"Clarignago\", \"Clerinaco\", \"Caurignago\", \"Chierignesco\", \"Chierignago\".\nLa desinenza -\"ago\", particolarmente frequente in Veneto, pu\u00f2 ricordare un \"praedium\", cio\u00e8 un territorio agricolo assegnato ad un colono che, si ipotizza, poteva chiamarsi \"Clarinus\" o \"Quirinus\". Il complesso dei suoi beni era denominato allora \"praedium Clarinacum\". Se invece lo si collega a \"Quirinus\" lo si pu\u00f2 mettere in relazione con l'omonima divinit\u00e0.\nUn'altra proposta lo fa derivare sempre da \"Clarinus\", identificato per\u00f2 come un antico corso d'acqua cos\u00ec denominato per le acque cristalline. Forse la palude dei dintorni (storicamente accertata) veniva chiamata \"Clarini Lacus\" e l'antica parrocchia estendeva il suo territorio su quest'area.\nStoria.\nI reperti testimoniano la presenza umana sin dall'et\u00e0 romana. Il rinvenimento pi\u00f9 rilevante riguarda un ponte individuato nei pressi del centro, sotto via Miranese.\nLa consacrazione della chiesa (prima filiale dell'arcipretale di Mestre) a San Giorgio fa pensare all'attivit\u00e0 dei benedettini del monastero veneziano di San Giorgio Maggiore, ai quali appartenevano gran parte dei terreni limitrofi sin dal 1022. Per il resto, l'area apparteneva ai vescovi di Treviso.\nIl territorio parrocchiale era in passato molto pi\u00f9 vasto dell'attuale e toccava anche la zona occidentale dell'attuale Marghera. Vi era compreso anche un vasto bosco, detto anticamente \"bosco di Brombedo\": citato gi\u00e0 nel XII secolo, fu utilizzato come riserva di caccia dai nobili; ci\u00f2 che ne rimaneva, venne abbattuto durante la prima guerra mondiale.\nNel 1336 l'abitato sub\u00ec le sorti degli abitati vicini e venne incendiato durante la guerra tra Verona e Venezia. Passato alla Serenissima, Chirignago conobbe un periodo di pace e relativo benessere sino alla caduta della Repubblica, avvenuta nel 1797.\nFu comune autonomo nel distretto di Mestre a partire dal 1798 con la creazione delle prime deputazioni comunali volute dai governi francese prima e austriaco poi. Divenuto parte del Regno d'Italia, il 15 luglio 1926 venne accorpato al comune di Venezia per volont\u00e0 del governo Mussolini (R.D. 15 luglio 1926, n. 1317, in G.U. n. 183 del 9 agosto 1926).\nL'anno successivo fu anche riformata l'amministrazione religiosa, e la parrocchia pass\u00f2 dalla Diocesi di Treviso al Patriarcato di Venezia.\nTra i manoscritti non pubblicati dello storico locale Francesco Scipione Fapanni emerge anche una dettagliata storia di Chirignago.\nSociet\u00e0.\nEvoluzione demografica.\nLa seguente tabella riporta l'evoluzione demografica del comune di Chirignago sino alla sua soppressione nel 1926.\nInfrastrutture e trasporti.\nMobilit\u00e0 urbana.\nIl quartiere \u00e8 servito da alcune linee automobilistiche (sia urbane che extraurbane) dell'ACTV che lo collegano alle varie zone dell'area urbana di Venezia."}
{"id": "1372399", "revid": "838137", "url": "https://it.wikipedia.org/wiki?curid=1372399", "title": "Gibibit", "text": "Il gibibit \u00e8 un'unit\u00e0 di misura dell'informazione o della quantit\u00e0 di dati e fa parte dei vari multipli del bit. \nIl termine deriva dalla contrazione di giga binary digit ed ha per simbolo Gib.\nConversioni.\nIn bit:\nIn byte:"}
{"id": "1372400", "revid": "154326", "url": "https://it.wikipedia.org/wiki?curid=1372400", "title": "Maria Sofia Elena Beatrice", "text": ""}
{"id": "1372402", "revid": "729019", "url": "https://it.wikipedia.org/wiki?curid=1372402", "title": "William Cornwallis", "text": "Era il fratello minore di Lord Charles Cornwallis, il comandante inglese sconfitto a Yorktown nel 1781 dalle forze franco-americane di Washington e La Fayette, e poi governatore generale delle Indie Orientali.\nAppare come personaggio nella serie di Horatio Hornblower, nel romanzo Hornblower and the Hotspur."}
{"id": "1372403", "revid": "547034", "url": "https://it.wikipedia.org/wiki?curid=1372403", "title": "E poi... la tua bocca da baciare", "text": "E poi... la tua bocca da baciare, pubblicato nel 2001, \u00e8 un album della cantante italiana Ornella Vanoni.\nIl disco.\nSecondo cd di cover che conclude il progetto iniziato con l'album precedente (e anche in questo caso il titolo \u00e8 tratto da un verso del brano \"Vendo casa\"). In questo disco la Vanoni riprende canzoni famose di alcuni cantautori: Umberto Bindi (\"Arrivederci\", portata al successo internazionale da Don Marino Barreto Junior, e \"Il mio mondo\"), Bruno Lauzi (\"Amore caro, amore bello\"), Bruno Martino (\"Estate\"), Peppino di Capri (\"Nessuno al mondo\"), Ricky Gianco (\"Ora sei rimasta sola\", incisa da Adriano Celentano), Sergio Endrigo (\"Io che amo solo te\"), Rino Gaetano (\"Gianna\"), Gino Paoli (\" Sassi\"), Paolo Conte (\"Insieme a te non ci sto pi\u00f9\", incisa da Caterina Caselli)Donatello (\"Malattia d'amore\") e Camaleonti (\"Io per lei\").\n\u00c8 il primo album dell'artista inciso per la Sony BMG."}
{"id": "1372404", "revid": "109893", "url": "https://it.wikipedia.org/wiki?curid=1372404", "title": "E poi...la tua bocca da baciare", "text": ""}
{"id": "1372413", "revid": "767487", "url": "https://it.wikipedia.org/wiki?curid=1372413", "title": "Il viaggio indimenticabile", "text": "Il viaggio indimenticabile (\"No Highway\" - titolo USA \"No Highway in the Sky\") \u00e8 un film del 1951 diretto da Henry Koster, e tratto dal romanzo di Neville Shute \"No Highway\".\nTrama.\nL'ingegnere Theodore Honey \u00e8 uno scienziato aeronautico che lavora al Royal Aircraft Establishment di Farnborough, massimo esperto di materiali per la costruzione di aerei. Da quando \u00e8 rimasto vedovo, si \u00e8 rinchiuso in se stesso gettandosi sul lavoro o al massimo dedicandosi alla figlia dodicenne, Elspeth, appassionata di scienze anche lei.\nAbita a Londra quando viene chiamato ad indagare sull'incidente che ha fatto precipitare nel Labrador, in Canada, un moderno aereo da trasporto passeggeri Rutland Reindeer. Studiando casi passati e i materiali, Honey \u00e8 convinto che siano le vibrazioni a cui \u00e8 sottoposta la coda a far cedere la struttura e stabilisce il termine critico in 1440 ore di volo. Recandosi sul luogo dell'ultimo disastro scopre che anche questo velivolo era arrivato alle fatidiche 1440 ore e infatti l'impennaggio di coda aveva ceduto.\nDato che nessuno gli crede, decide di tornare a Londra per ulteriori esami e si imbarca su un volo di linea. Quando, ormai in volo, Honey scopre che l'aereo ha quasi 1440 ore di volo e sono a 18.000 piedi di altezza sull'Atlantico, per cui ritiene opportuno allertare l'equipaggio. Neanche stavolta viene preso sul serio, anche per il fatto che \u00e8 chiaro che si trova a viaggiare in aereo per la prima volta, fatto che rende ancora pi\u00f9 evidente il suo carattere ansioso: dal suo modo di fare, Honey pare uno squilibrato alla maggior parte dei passeggeri.\nMonica Teasdale, una diva che si trova nello stesso volo, e Marjorie, la hostess, finiranno dopo il primo scetticismo per credere alle teorie di Honey, convinte dal suo modo sincero e dalla sicurezza con cui espone ed argomenta le sue teorie. Entrambe, ciascuna a modo suo, cercheranno di aiutarlo. Per sicurezza, l'aereo fa uno scalo di emergenza; l'esame alle strutture della coda non fa trasparire nessun danno e per impedire il proseguimento del pericoloso viaggio, Honey si vede costretto a sabotare il velivolo.\nLo scetticismo dell'azienda produttrice aumenta dopo i risultati di un test che contraddicono le teorie di Honey. Questi cade cos\u00ec in discredito e rischia di esser considerato pazzo o di doversi accollare le pesanti conseguenze giuridiche del suo operato. Dopo il rimpatrio di Monica, emerge una dimenticanza commessa da Honey durante i calcoli; l'errore viene corretto, per cui alla fine il test d\u00e0 complessivamente ragione allo scienziato che viene cos\u00ec pienamente riabilitato. Nel frattempo \u00e8 peraltro chiaro che si sposer\u00e0 con Marjorie.\nProduzione.\nLa sceneggiatura \u00e8 scritta da R.C. Sherrif, Oscar Millard e Alec Coppel, che si sono succeduti nei rispettivi ruoli. \u00c8 tratta dal romanzo \"No Highway\" scritto da Nevil Shute.\nQuesto film britannico precedette di poco il disastro accaduto a due aerei passeggeri DH.106 Comet prodotti dalla de Havilland Aircraft Company avvenuti qualche tempo dopo l'uscita della pellicola nelle sale; si tratta peraltro di uno dei primi film che tratta la, seppure potenziale, tematica dei disastri aerei. Per la realizzazione del film fu realizzato un simulacro in scala reale del velivolo Reindeer, e in alcune sequenze fu possibile vedere in azione il prototipo del Gloster E.1/44 a Boscombe Down.\nNel 1952 ne fu tratta una versione radiofonica con dialoghi tra Marlene Dietrich e James Stewart."}
{"id": "1372414", "revid": "1776039", "url": "https://it.wikipedia.org/wiki?curid=1372414", "title": "Giorno della Riforma", "text": "Il giorno (o la festa) della Riforma \u00e8 una festa religiosa celebrata il 31 ottobre da parte di Luterani e Riformati per ricordare l'inizio della Riforma protestante.\n\u00c8 anche una festa civile in Slovenia (perch\u00e9 la Riforma ha contribuito profondamente al suo sviluppo culturale, bench\u00e9 gli Sloveni siano in gran parte cattolici) e negli stati tedeschi di Brandeburgo, Meclemburgo-Pomerania Anteriore, Sassonia, Sassonia-Anhalt e Turingia.\nIl 31 ottobre 1517, Martin Lutero affisse, come era d'uso a quei tempi, delle proposte, popolarmente conosciute come le 95 Tesi sul portale della \"Schlosskirche\", dedicata a tutti i santi, a Wittenberg, in Germania, con lo scopo di dibattere dal punto di vista teologico sulla dottrina e le pratiche delle indulgenze.\nIl fatto non fu un atto di sfida o di provocazione come si \u00e8 generalmente pensato; Lutero non voleva inizialmente attuare alcuna separazione dalla Chiesa cattolica, voleva solo discutere pubblicamente, con altri teologi, per far arrestare il fenomeno delle indulgenze, che incideva negativamente sulle finanze dei poveri. Infatti le tesi furono scritte in latino, la lingua della Chiesa cattolica. Ciononostante, l'evento cre\u00f2 una controversia tra Lutero e coloro che sostenevano il papa. Quando Lutero e i suoi seguaci furono scomunicati, nel 1520, la separazione fu inevitabile. Da allora si fanno storicamente nascere le correnti cristiane dei Luterani, Riformati e Anabattisti.\nPrima del XX secolo, molte chiese luterane celebravano il giorno della Riforma \"(Reformationstag)\" il 31 ottobre, senza tener conto del giorno della settimana. Oggi molte chiese luterane hanno trasferito la festa alla domenica della settimana in cui cade il 31 ottobre (Domenica della Riforma) e hanno trasferito la festa di Tutti i Santi alla domenica successiva o dopo il 1\u00ba novembre.\nNelle chiese luterane, colore liturgico del giorno \u00e8 il rosso, che simboleggia lo Spirito Santo e i Martiri della chiesa cristiana. L'inno di Lutero \"Ein feste Burg ist unser Gott\" \u00e8 tradizionalmente cantato in questa festivit\u00e0.\nCollegamenti esterni.\nChiesa Evangelica Luterana in Italia\nChiesa Valdese - Unione delle chiese metodiste e valdesi"}
{"id": "1372416", "revid": "9447", "url": "https://it.wikipedia.org/wiki?curid=1372416", "title": "Gibit", "text": ""}
{"id": "1372418", "revid": "72396", "url": "https://it.wikipedia.org/wiki?curid=1372418", "title": "Sabata", "text": "Sabata \u00e8 un personaggio immaginario del western all'italiana, creato da Gianfranco Parolini e interpretato da Lee Van Cleef nel film \"Ehi amico... c'\u00e8 Sabata. Hai chiuso!\" (1969), seguito due anni dopo da \"\u00c8 tornato Sabata... hai chiuso un'altra volta!\".\nFilm correlati.\nCome spesso succedeva in quegli anni, altri film ripresero il nome del personaggio per attirare l'attenzione del pubblico ai botteghini. Essi furono:\nInoltre, dei film che originariamente non richiamavano tale nome furono modificati in alcune edizioni estere. Uno di questi \u00e8 \"\" (1970), dello stesso Parolini, il cui protagonista venne ribattezzato Sabata in gran parte del mondo (il titolo internazionale del film \u00e8 infatti \"Adi\u00f3s, Sabata\"). Cos\u00ec, nella Zona 1 il film \u00e8 stato inserito in un cofanetto DVD (edito dalla Metro-Goldwyn-Mayer) intitolato \"The Sabata Trilogy\", insieme ai due film ufficiali. Gli altri sono:"}
{"id": "1372421", "revid": "45927", "url": "https://it.wikipedia.org/wiki?curid=1372421", "title": "Numeri di Cullen", "text": ""}
{"id": "1372422", "revid": "174852", "url": "https://it.wikipedia.org/wiki?curid=1372422", "title": "Bustrofedico", "text": ""}
{"id": "1372424", "revid": "838137", "url": "https://it.wikipedia.org/wiki?curid=1372424", "title": "Tebibit", "text": "Il tebibit \u00e8 un'unit\u00e0 di misura dell'informazione o della quantit\u00e0 di dati e fa parte dei vari multipli del bit. \nIl termine deriva dalla contrazione di tera binary digit ed ha per simbolo Tib.\nConversioni.\nIn bit:\nIn byte:"}
{"id": "1372433", "revid": "287204", "url": "https://it.wikipedia.org/wiki?curid=1372433", "title": "Ireneo Filalete", "text": "I suoi lavori furono letti da Isaac Newton, John Locke e Gottfried Wilhelm Leibniz. Gli scritti di Newton sull'alchimia sono fortemente influenzati dal Filalete, sebbene Newton vi abbia apportato delle modifiche significative. \nIdentit\u00e0.\nLa vera identit\u00e0 di Filalete (pseudonimo non rarissimo in quel periodo) rimane sconosciuta. Da recenti ricerche, sembra comunque probabile che egli fosse l'alchimista George Starkey (1628-1665), autore di \"Pirotecnia\", e scienziato statunitense di origini coloniali. Un'altra ipotesi \u00e8 quella che fosse John Winthrop il Giovane, politico statunitense e primo coloniale ad essere membro della Royal Society di Londra.\nNon \u00e8 inoltre da confondere col contemporaneo Eugenio Filalete, probabile pseudonimo dell'alchimista Thomas Vaughan.\nIreneo Filalete \u00e8 universalmente conosciuto per essere l'autore dello scritto alchemico intitolato \"Entrata aperta al palazzo chiuso del Re\" (titolo originale \"Introitus Apertus ad Occlusum Regis Palatium\"), scritto nel 1645 e pubblicato nel 1669.\nOpere.\nScritti pubblicati col nome di George Starkey:\nScritti pubblicati sotto lo pseudonimo di Ireneo Filalete:\nAlcuni di questi trattati, compresi i \"Three tracts\" e l\"Introitus\" furono inclusi anche nel \"Musaeum Hermeticum\" del 1678.\nTutte le opere in inglese di Filalete sono state recentemente accorpate in un unico volume."}
{"id": "1372436", "revid": "125970590", "url": "https://it.wikipedia.org/wiki?curid=1372436", "title": "Operazione Valchiria (film)", "text": "Operazione Valchiria (\"Valkyrie\") \u00e8 un film del 2008 diretto da Bryan Singer. La pellicola \u00e8 ambientata durante la seconda guerra mondiale e racconta della preparazione per l'attentato del 20 luglio 1944 ai danni di Adolf Hitler perpetrato da un gruppo di ufficiali tedeschi, guidato dal colonnello Claus von Stauffenberg. Il film vede protagonista Tom Cruise nel ruolo di Stauffenberg, affiancato da Kenneth Branagh, Bill Nighy e Tom Wilkinson, rispettivamente nei panni di Henning von Tresckow, Friedrich Olbricht e Friedrich Fromm.\nTrama.\nTunisia, aprile 1943. La 10\u00aa Divisione Panzer viene attaccata dall Royal Air Force e il suo comandante, il colonnello conte Claus von Stauffenberg, ufficiale, viene ferito gravemente perdendo l'occhio sinistro, la mano destra e due dita della mano sinistra e viene rimpatriato. Poco prima dell'attacco, Stauffenberg aveva annotato nel suo diario il suo malcontento in merito alla politica ed alle promesse di Adolf Hitler e la sua speranza di una fine rapida della guerra che sta portando la Germania alla devastazione. Invero, egli non \u00e8 il solo ufficiale ad esprimere valutazioni fortemente negative sull'operato del dittatore: infatti, il 13 marzo dello stesso anno, il generale Henning von Tresckow ha tentato di uccidere il F\u00fchrer con una bomba a tempo, caricata con uno stratagemma sull'aereo Junkers Ju 52 che da Smolensk lo riporter\u00e0 in Germania, ma l'attentato fallisce e, a causa dell'arresto di uno dei cospiratori, si rende necessario trovare un sostituto, e la scelta del generale Friedrich Olbricht cade proprio sul giovane colonnello.\nStauffenberg, inizialmente scettico sulla conduzione \"politica\" dell'operazione, viene trasferito all'Ufficio generale dell'esercito, e attua delle modifiche all'Operazione Valchiria (\"Piano Walk\u00fcre\"), le quali permettono di poter utilizzare e controllare le forze della \"riserva\", distribuite in Germania e nei paesi occupati, contro le SS ed i gerarchi del Partito Nazionalsocialista. Perch\u00e9 questo possa avvenire sono necessari alcuni elementi: l'approvazione del nuovo piano da parte di Hitler, la complicit\u00e0 o l'assenso del generale Friedrich Fromm, comandante dell'esercito territoriale, e la morte del F\u00fchrer. Ma Fromm, nonostante l'offerta del posto di comandante supremo dell'esercito, non intende prendere parte al complotto, ma evita di denunciare Stauffenberg ed Olbricht, in prospettiva di quanto possa accadere in caso di morte di Hitler.\nIl generale Henning von Tresckow viene intanto trasferito al fronte e sceglie di mettere Stauffenberg a capo della parte militare dell'operazione, non prima di avere raccomandato al colonnello di esaminare il problema delle comunicazioni provenienti dalla Tana del Lupo, sede del comando di Hitler dove avverr\u00e0 l'attentato. Perch\u00e9 esse vengano bloccate, egli convince il generale Erich Fellgiebel, responsabile delle comunicazioni, a collaborare con lui. Stauffenberg viene nominato capo di stato maggiore della riserva e questo gli dar\u00e0 modo di partecipare alle riunioni in cui sar\u00e0 presente il dittatore e, come suo addetto, viene chiamato il tenente Werner von Haeften, fedele alla congiura. Insieme a lui e al generale Fromm, il 7 giugno 1944 (il giorno dopo il D-Day) si reca al Berghof, il complesso privato di Hitler a Berchtesgaden, riuscendo a fargli approvare le modifiche all'Operazione Valchiria.\nIl colonnello Albrecht Mertz von Quirnheim si incarica di \"istruire\" Stauffenberg sull'uso del congegno che sar\u00e0 utilizzato per l'attentato, ossia due pacchi da 975 grammi di esplosivo al plastico che dovranno essere innescati con altrettante \"matite inglesi\", trattasi di due detonatori che, per essere attivati, devono essere schiacciati con una pinza, lasciando dai 10 ai 15 minuti di tempo per collocare l'ordigno ed allontanarsi. Carl Friedrich Goerdeler, che dovrebbe divenire Cancelliere dopo il colpo di Stato, dispone di non procedere se non sar\u00e0 possibile uccidere, insieme ad Hitler, anche il comandante delle SS Heinrich Himmler, limitando di fatto la sfera di azione del colonnello. Infatti il primo tentativo, avvenuto il 13 luglio, viene bloccato dall'assenza di Himmler, nonostante la riserva sia gi\u00e0 stata allertata.\nLe conseguenze sono immediate: il generale Fromm promette l'arresto ad Olbricht e Stauffenberg nel caso allertassero nuovamente la riserva senza suo ordine. Il colonnello rinfaccia a Goerdeler la sua inerzia nel procedere e quest'ultimo ne chiede la rimozione dal comando delle operazioni per avere tentato di procedere ugualmente senza la sua autorizzazione ma, in seguito all'ordine del suo arresto, dovr\u00e0 forzatamente farsi da parte ed il generale Ludwig Beck, nel piano della congiura futuro Capo di Stato, lascia da quel momento mano libera a Stauffenberg.\nIl 20 luglio 1944, giorno dell'attentato, Stauffenberg, insieme al tenente von Haeften, si reca nuovamente a Rastenburg ma, una volta arrivati, ricevono la notizia che la riunione \u00e8 stata anticipata a causa della visita di Mussolini. Con il pretesto del cambio della camicia, i due si recano in una stanza per innescare gli esplosivi ma vengono \"richiamati\" da Ernst John von Freyend, l'attendente del feldmaresciallo Wilhelm Keitel, che gli chiede di sbrigarsi. Il colonnello, impacciato dalla sua menomazione, riesce ad innescare uno solo dei due pacchi di esplosivo; inoltre, la riunione, a causa del caldo estivo, viene spostata dal bunker alla sala riunioni, una costruzione in legno che non amplificher\u00e0 l'effetto dell'esplosione. Il tenente viene mandato a prendere l'automobile e Stauffenberg, come concordato, viene chiamato al telefono da Fellgiebel ed in questo modo riesce ad uscire dalla sala riunioni.\nPochi minuti dopo avviene l'esplosione, e i due riescono, non senza fatica, ad uscire dalla Tana del Lupo ed imbarcarsi sull'aereo che li riporter\u00e0 a Berlino. Nel frattempo, Fellgiebel chiama Mertz von Quirnheim per comunicargli l'avvenuto attentato, ma i due non si intendono e le comunicazioni vengono immediatamente bloccate da Fellgiebel. Ritenendolo troppo rischioso, Olbricht rinuncia ad allertare la riserva per dare inizio all'Operazione Valchiria, perdendo in questo modo tempo prezioso. Von Quirnheim decide allora di agire di sua iniziativa allertando la riserva e, una volta che Stauffenberg e von Haeften atterrano a Berlino, vengono a conoscenza che l'allarme non \u00e8 stato dato e che Fromm non \u00e8 stato avvertito. Stauffenberg \u00e8 furibondo per il tempo che \u00e8 stato perduto, e ritenendo la riuscita dell'operazione compromessa, intima al generale di dare inizio a \"Valchiria\" a nome di Fromm, anche senza la sua approvazione, e gli d\u00e0 appuntamento nell'ufficio di quest'ultimo entro un quarto d'ora.\nOlbricht esegue le direttive di Stauffenberg, e d\u00e0 inizio all'Operazione Valchiria, a nome di Fromm. Pochi minuti dopo, nell'ufficio di quest'ultimo, i congiurati mettono di fronte al fatto compiuto il generale, offrendogli ancora una volta di unirsi a loro. Ma Fromm, dopo avere parlato al telefono con Keitel, saputo che Hitler \u00e8 sopravvissuto, si rifiuta di partecipare al complotto e viene cos\u00ec messo agli arresti dai congiurati. Il capo della polizia di Berlino, il Conte Wolf-Heinrich von Helldorf, garantisce l'appoggio delle forze dell'ordine e i primi gerarchi nazisti cominciano ad essere arrestati ed i ministeri occupati, mentre dai distretti dei paesi occupati giungono notizie confortanti in merito alla resa senza combattere delle SS. Il feldmaresciallo Erwin von Witzleben viene nominato comandante supremo delle forze armate. Ma quando tutto sembra procedere secondo i piani, la riserva comincia, giustificando i timori di Beck, a ricevere ordini contraddittori, ed anche in capo a Stauffenberg viene emanato un ordine di arresto.\nLa situazione precipita dopo che il maggiore Otto Ernst Remer parla direttamente al telefono con Hitler tramite il ministro della propaganda Joseph Goebbels, accertando in questo modo che il F\u00fchrer \u00e8 vivo e vegeto, e quest'ultimo ordina all'alto ufficiale di catturare tutti i traditori vivi. Le comunicazioni dal comando di Stauffenberg vengono bloccate dal capitano Haans e dal sergente Helm e rapidamente il controllo della situazione torna al Governo del Reich. I congiurati vengono arrestati e Fromm, disattendendo gli ordini di Hitler, ne ordina la fucilazione, nonostante l'esplicita opposizione del maggiore Remer, al fine di cercare di occultare la sua conoscenza dei fatti. Beck si suicida con un colpo di pistola alla testa, Olbricht, von Quirnheim, von Haeften e Stauffenberg vengono immediatamente fucilati uno dopo l'altro nel cortile del palazzo di Bendlerblock dai soldati del tenente Franz Herber, mentre gli altri congiurati verranno giustiziati dopo brevi processi presieduti dal crudele giudice Roland Freisler. Il destino di Fromm \u00e8 per\u00f2 comunque segnato: sar\u00e0 fucilato il 12 marzo 1945 con l'accusa di \"codardia di fronte al nemico\".\nIl complotto del 20 luglio sar\u00e0 l'ultimo dei precedenti 15 attentati compiuti dai tedeschi per uccidere il F\u00fchrer, il quale, per\u00f2, solo nove mesi pi\u00f9 tardi, il 30 aprile 1945, si suicider\u00e0 nel bunker del Palazzo del Reichstag durante la battaglia di Berlino. Nina von Stauffenberg, moglie del defunto colonnello, sopravviver\u00e0 alla guerra insieme ai suoi cinque figli, per poi spegnersi il 2 aprile 2006. Il film si chiude cos\u00ec con una seguente frase dal monumento alla Resistenza tedesca di Berlino:\nProduzione.\nIl regista Bryan Singer, dopo il successo di \"X-Men\" e di \"X-Men 2\", realizzati rispettivamente nel 2000 e nel 2003, e di \"Superman Returns\", realizzato nel 2006, cerc\u00f2 invano di produrre un sequel anche per quest'ultimo. Sempre nel 2006, lo sceneggiatore Christopher McQuarrie gli present\u00f2 la bozza di un film ambientato durante la seconda guerra mondiale, con argomento il complotto del 20 luglio e, nei mesi successivi, i due iniziarono a collaborare al progetto per renderlo realizzabile. Nel marzo del 2007, fu proposto il progetto alla United Artists, a Paula Wagner ed a Tom Cruise, i quali si resero subito disponibili a finanziarlo. All'attore fu proposto, data la somiglianza, il ruolo di Claus von Stauffenberg, e Cruise accett\u00f2 immediatamente.\nIl 24 luglio 2007, la \"German Federal Film Fund\" ha finanziato con 4.800.000 di euro (6.640.000 dollari) la United Artists per collaborare alla produzione, aggiungendo successivamente altri 80 milioni di dollari per la realizzazione del film.\nNell'agosto 2007 \u00e8 avvenuto sul set un grave incidente: undici lavoratori che si trovavano a bordo di un camion sono rimasti feriti, alcuni in modo grave, a causa della caduta dal mezzo, dovuta alla velocit\u00e0 con la quale aveva affrontato una curva. L'incidente provoc\u00f2 l'interruzione delle riprese per un breve periodo.\nRegia.\nBryan Singer consider\u00f2 von Stauffenberg \"un umanista\", sostenendo che \"lui cap\u00ec il suo ruolo di colonnello, ma cap\u00ec inoltre che il nazismo stava facendo cose terribili\". Avendo diretto \"Superman Returns\", compar\u00f2 l'identit\u00e0 duplice di Stauffenberg come colonnello fedele e cospiratore a Superman, con la sua identit\u00e0 civile Clark Kent.\nSceneggiatura.\nCristopher McQuarrie e Nathan Alexander esaminarono fotografie, telecronache e testi della Gestapo e delle SS, per ricostruire le cause e gli sviluppi della cospirazione. I due sceneggiatori misero mano alla scrittura a produzione gi\u00e0 cominciata, dopo l'effettuazione delle prime riprese a Berlino. Portarono avanti il lavoro conducendo ricerche, facendo studi e rilievi in loco ed incontrandosi con parenti dei congiurati. Grazie alle informazioni reperite furono in grado di apportare modifiche e migliorie anche durante le riprese del film.\nLe scene iniziali di von Stauffenberg in Tunisia furono scritte con l'intenzione di comunicare lo sgomento e la delusione del colonnello, di fronte alla situazione, ormai irreversibile, in cui versava la guerra. Gli scrittori avrebbero inoltre voluto inserire anche le attivit\u00e0 di resistenza avvenute in Germania contro il nazismo e presentare il disgusto di alcuni ufficiali per i massacri commessi delle SS quale causa principale della mobilitazione contro Hitler.\nI due sceneggiatori ebbero il difficile compito di tradurre i propositi dei protagonisti, da pure congetture a fatti. Essi tentarono di includere anche scene in cui von Stauffenberg si pentiva delle atrocit\u00e0 di cui si era sentito responsabile prima della sua presa di coscienza, ma le difficolt\u00e0 che avrebbero incontrato nel rappresentare la figura del F\u00fchrer e del percorso compiuto dai protagonisti nel ribellarsi alla situazione in cui versava la Germania, li fecero desistere.\nCast.\nAltri attori hanno partecipato alle riprese, tra i quali spiccano i nomi di Tom Hollander, e Kevin McNally, famosi per aver partecipato alla trilogia dei \"Pirati dei Caraibi\", ed, in un piccolo cameo, anche Bernard Hill.\nRiprese.\nLe riprese del film sono iniziate il 18 luglio 2007 ed hanno avuto termine nell'ottobre del 2007.\nLe scene sono state girate in gran parte a Berlino, L\u00f6wenvilla ed allo Studio Babelsberg di Potsdam; le ambientazioni della \"Wolfsschanze\" a Gro\u00df K\u00f6ris, le riprese aeree, le scene ambientate nella foresta e nel deserto nella Contea di San Bernardino in California, ed alcune scene a Praga.\nI produttori di \"Operazione Valchiria\" chiesero di effettuare alcune riprese a Bendlerblock, il palazzo in cui Stauffenberg prestava servizio e che fungeva da posto di comando durante le ore del colpo di Stato; il Ministero dell'Economia e delle Finanze inizialmente neg\u00f2 il permesso, data l'importanza storica e culturale del sito e la conseguente perdita di dignit\u00e0 dovuta alla costruzione di un set cinematografico ma, nel settembre 2007, il governo tedesco ha dato il suo assenso alla creazione del set a Bendlerblock.\nEffetti speciali.\nGli effetti speciali del film sono stati creati dalla Sony Pictures Imageworks, che aveva gi\u00e0 lavorato con Bryan Singer per \"Superman Returns\". La VFX fu assunta per ritrarre von Stauffenberg e le menomazioni subiti in Tunisia nel 1943. Le esplosioni nel film sono compiute realmente; la maggior parte degli 800 effetti generati al computer fu usata per ritrarre von Stauffenberg ferito in guerra.\nCruise chiese che le mani di von Stauffenberg (cio\u00e8 le sue) fossero generate con effetti visivi che gli permettessero di muoversi senza alcun fastidio. Per le diverse battaglie, tra le quali quelle in Nordafrica, furono utilizzati gli effetti delle P-40 Warhawks; per le riprese che mostrano squadroni di soldati, invece, non si ricorse a effetti digitali, ma a veri squadroni clonati da fotografie o video dell'epoca.\nInoltre la Sony Pictures Imageworks espanse altri tipi di battaglie, ma utilizzando tecniche digitali. L'esterno del Bavarese, residenza di Hitler, \u00e8 stato creato digitalmente, adattandone l'aspetto dalla struttura originale.\nColonna sonora.\n\"Valkyrie\", edito negli Stati Uniti, etichetta Var\u00e8se Sarabande, il 16 dicembre 2008, musiche composte da John Ottman.\nIn Italia, \"Operazione Valchiria\", edito il 29 gennaio 2009\nPromozione.\nIl primo trailer ufficiale del film \u00e8 stato presentato in anteprima dal sito Yahoo Movies! il 9 novembre 2007, con sottofondo musicale della colonna sonora della saga Saw.\nDistribuzione.\nLa prima mondiale del film nelle sale era fissata per l'8 agosto 2008, ma questa fu dapprima anticipata al 27 giugno 2008, per evitare l'uscita in concomitanza con \"WALL\u2022E\" e \"Wanted - Scegli il tuo destino\", e successivamente posticipata al 3 ottobre 2008 negli Stati Uniti d'America. Nell'aprile del 2008, la casa di produzione fiss\u00f2 una nuova data di uscita nelle sale al 19 febbraio 2009, in modo da permettere alla troupe di completare alcune sequenze; data che fu ulteriormente posticipata al 26 dicembre 2008, periodo che offriva alla pellicola la possibilit\u00e0 di una nomination agli Oscar.\nL'uscita della pellicola in Germania fu accompagnata da polemiche, da manifestazioni e da minacce di boicottaggio a causa dell'appartenenza di Tom Cruise al culto di Scientology, considerata nel paese non come una religione costituzionalmente garantita ma piuttosto come una setta a carattere commerciale, avallata nell'opinione pubblica tedesca, dall'inaugurazione, presenziata personalmente da Tom Cruise, di una sede di Scientology nel centro storico di Berlino, alcuni mesi prima dell'entrata in pre-produzione del film.\nIl film \u00e8 stato vietato ai minori di 14 anni in Svizzera, Canton Vaud e Canton Ginevra, Brasile e Per\u00f9. Ai minori di 13 anni negli Stati Uniti, Finlandia, Spagna, Canada, Filippine. Infine \u00e8 stato vietato ai minori di 12 anni in Repubblica Ceca, Corea del Sud, Irlanda, Paesi Bassi, Portogallo, Germania.\nEdizioni home video.\nLa 01 Distribution ha messo il film in commercio nel mercato italiano a partire dal 16 settembre 2009 in differenti edizioni:\nI contenuti speciali sono:\nAccoglienza.\nIncassi.\nIl film ha realizzato a livello internazionale un incasso di $117.198.951.\nNegli Stati Uniti $83.077.833, di cui $21.027.007 nel week-end di apertura. In Italia \u20ac4.525.000, secondo i dati Cinetel In Germania ed in Spagna, rispettivamente $11.442.619 e $7.963.996.\nCritica.\nIl film in Italia \u00e8 stato accolto con il pressoch\u00e9 unanime parere sulla debolezza della sceneggiatura, unita alla critica alla presenza di Tom Cruise che \"sovrasterebbe\" il personaggio; perplessit\u00e0 inoltre sono state espresse sull'ambientazione, \"stile hollywoodiano\", nella ricostruzione dei luoghi storici in maniera \"pulita ed ordinata\", di una citt\u00e0 che da molti mesi subiva quotidiani bombardamenti da parte degli Alleati.\nNegli Stati Uniti ed in Germania il film ha ricevuto critiche positive, ma, sul piano storico, non sono mancati giudizi contrastanti: il \"The New York Times\" ha rilevato che, nonostante le discrete critiche, la pellicola sia stata accolta con una certa freddezza. Maggiormente critico si \u00e8 dimostrato il periodico tedesco \"Der Spiegel\", che ha elogiato tutti gli attori ma ha definito l'interpretazione di Tom Cruise non all'altezza del carisma di von Stauffenberg.\nInesattezze storiche.\nSebbene il film non abbia la presunzione di essere storicamente attendibile (nei titoli iniziali \u00e8 specificato che \u00e8 liberamente \"ispirato ad una storia vera\"), per completezza si riportano le inesattezze storiche contenute:"}
{"id": "1372437", "revid": "1748167", "url": "https://it.wikipedia.org/wiki?curid=1372437", "title": "Crystal (personaggio)", "text": "Crystal, il cui vero nome \u00e8 Crystalia Amaquelin Maximoff, \u00e8 un personaggio dei fumetti creato da Stan Lee (testi) e Jack Kirby (disegni) per la Marvel Comics, la cui prima apparizione \u00e8 stata su \"The Fantastic Four\" n. 45.\n\u00c8 una supereroina e principessa degli Inumani, sorella di Medusa e cognata di Freccia Nera, in grado di controllare tutti e quattro gli elementi naturali (fuoco, acqua, terra, aria).\nBiografia del personaggio.\nCrystal \u00e8 figlia degli inumani Quelin e Ambur, e membro della famiglia reale inumana, in quanto sorella minore della regina Medusa. Visse ad Attilan, fino a quando la famiglia reale inumana fu costretta a lasciare la sua citt\u00e0 natale da Maximus. Ha avuto in seguito una grande storia d'amore con Johnny Storm, alias la Torcia Umana dei Fantastici Quattro (gruppo di cui ha fatto parte per un certo periodo); successivamente si \u00e8 sposata con Quicksilver (con il quale ha avuto anche una figlia di nome Luna), ma Crystal si \u00e8 rivelata una moglie infedele, e i suoi continui tradimenti hanno provocato furiose liti con Pietro, che l'hanno spinto a lasciarla.\nCrystal ha anche fatto parte dei Vendicatori, dove ha incontrato il Cavaliere Nero; tra i due \u00e8 scattata subito una forte attrazione, terminata con il tentativo di Crystal di riconciliarsi con l'ex marito per il bene della loro piccola Luna.\nIn un flashback si \u00e8 venuto a sapere di un suo breve flirt anche con l'eroe Sentry, sembra per ripicca a Johnny Storm nel periodo in cui i due stavano insieme e avevano litigato.\nDurante \"Guerra segreta\", gli Inumani stipulano un trattato di pace con i Kree e Crystal viene promessa in sposa a Ronan l'accusatore. Il matrimonio viene celebrato nella miniserie \"War of Kings\".\nPoteri ed abilit\u00e0.\nCrystal, come tutti gli Inumani, possiede numerose abilit\u00e0 fisiche sovrumane, tra le quali superforza, agilit\u00e0 migliorata e super resistenza.\nInoltre, conseguentemente all'esposizione alle Nebbie Terrigene quando era ancora nel ventre materno, Crystal ottenne la capacit\u00e0 psionica di manipolare i quattro elementi che costituiscono la natura. Grazie a ci\u00f2 Crystal ha sviluppato numerosi poteri quali:\nAnalizzando le singole abilit\u00e0 elementali di Crystal possiamo notare che hanno tutte in comune l'implicazione di una sostanza, l'ossigeno. Senza di esso, i poteri di Crystal, seppur siano funzionanti, appaiono notevolmente limitati in quanto sar\u00e0 costretta ad attingere a fonti elementali esterne senza la possibilit\u00e0 di creare i quattro elementi dal nulla."}
{"id": "1372438", "revid": "889336", "url": "https://it.wikipedia.org/wiki?curid=1372438", "title": "Zvjezdan Misimovi\u0107", "text": "\u00c8 soprannominato \"The Bosnian Pearl\" (La perla bosniaca).\nBiografia.\nMisimovi\u0107 \u00e8 di origine serba, ed \u00e8 un cristiano ortodosso. \u00c8 soprannominato \"Miske\" e \"Zwetschge\". La sua squadra preferita \u00e8 la , nella quale avrebbe voluto chiudere la carriera.\nLa moglie di Misimovi\u0107, Stefanija, \u00e8 di Strumica, in Macedonia. La coppia ha avuto tre figli: Luka (nato nel 2004), Niko (nato nel 2009) e Noel (nato nel 2013).\nCaratteristiche tecniche.\nGiocatore molto bravo tecnicamente, risulta tatticamente un vero e proprio jolly nella zona mediana del campo. Trova la sua collocazione ideale come trequartista, ruolo nel quale ha dimostrato di possedere un'ottima visione di gioco ed eccellenti capacit\u00e0 di assist-man. Durante la sua carriera calcistica si \u00e8 dimostrato molto abile anche sui calci piazzati.\nCarriera.\nNato in Germania da genitori serbi bosniaci originari di Bosanska Gradi\u0161ka, visse dapprima alcune esperienze in squadre non professionistiche. A diciotto anni entr\u00f2 nel settore giovanile del , con le cui formazioni amatoriali si mise in luce segnando molti gol.\nDopo aver collezionato tre presenze con la prima squadra dei bavaresi, nell'estate 2004 si trasfer\u00ec al , dove fu trasformato dall'allenatore Hermann Gerland in centrocampista offensivo. Con il Bochum si laure\u00f2 capocannoniere della Zweite Bundesliga nell'anno della promozione del suo club in massima divisione. Nelle annate seguenti, trascorse in Bundesliga, si conferm\u00f2 uno dei migliori centrocampisti-attaccanti attivi in Germania. In particolare nel campionato 2006-2007 fu autore di 7 gol e di decisivi assist per i compagni, contribuendo in tal modo al buon piazzamento finale del Bochum in massima serie.\nNell'estate 2007 \u00e8 stato acquistato a parametro zero dal , essendo scaduto il suo contratto con il Bochum. La stagione successiva, dopo la retrocessione del Norimberga, passa al . Gi\u00e0 al primo anno si afferma totalizzando 33 presenze, 7 reti e ben 20 assist, e con la squadra raggiunge la prima storica vittoria in Bundesliga.\nIl 31 agosto 2010 chiude la propria avventura in Bundesliga e si accasa al . Il 26 febbraio 2011 chiude la breve parentesi turca e viene acquistato per 5 milioni di euro dalla .\nIl 6 gennaio 2013 viene ceduto per 3,5 milioni di \u20ac al Guizhou Renhe, squadra militante in Chinese Super League\nIl 3 marzo 2015 annuncia il suo ritiro dal calcio giocato. Nel giugno dello stesso anno, ritorna sui suoi passi e firma per il Beijing Renhe.\nNazionale.\nNel 2002 ha disputato una presenza con la .\nIl 18 febbraio 2004 ha debuttato con la nazionale bosniaca, in un'amichevole contro la Macedonia. \u00c8 il terzo giocatore bosniaco in assoluto con il maggior numero di presenze, (85) dopo aver disputato il Campionato mondiale di calcio 2014 con la sua nazionale, all'et\u00e0 di 32 anni e con oltre dieci anni di militanza, si ritira momentaneamente dalla Bosnia ed Erzegovina.\nIl ritiro definitivo avviene ufficialmente il 28 maggio 2018 durante l'amichevole interna giocata contro il Montenegro, disputando una ventina di minuti assieme ai suoi compagni Vedad Ibi\u0161evi\u0107 e Emir Spahi\u0107.\nStatistiche.\nPresenze e reti nei club.\n\"Statistiche aggiornate al 22 ottobre 2016.\""}
{"id": "1372440", "revid": "119296441", "url": "https://it.wikipedia.org/wiki?curid=1372440", "title": "Un panino una birra e poi...", "text": "Un panino una birra e poi..., pubblicato nel 2001, \u00e8 un album della cantante italiana Ornella Vanoni.\nIl disco.\nProgetto ideato dalla stessa Vanoni, il disco include cover di canzoni in originale eseguite da vari complessi italiani e un inedito, \"Respirando\", arrangiate da Mario Lavezzi e Carlo Gargioni.\nFrancesco Guccini, autore di \"Dio \u00e8 morto\", partecipa come \"guest star\" al brano omonimo.\nIl titolo dell'album \u00e8 tratto da un verso del brano \"Vendo casa\".\n\u00c8 l'ultimo album dell'artista inciso per la CGD."}
{"id": "1372443", "revid": "78131", "url": "https://it.wikipedia.org/wiki?curid=1372443", "title": "Jingle Bells Rock", "text": ""}
{"id": "1372444", "revid": "599013", "url": "https://it.wikipedia.org/wiki?curid=1372444", "title": "Quality Street", "text": ""}
{"id": "1372445", "revid": "1543377", "url": "https://it.wikipedia.org/wiki?curid=1372445", "title": "Capezzolo aortico", "text": "Il capezzolo aortico \u00e8 un'immagine radiologica, valutabile sulla lastra del torace, segno di imminente sindrome cavale superiore.\nSi presenta solitamente alla vena intercostale sinistra che drena gli spazi II-IV, decorrente anteriormente all'arco aortico, prima di confluire nell'emiazygos (75%) o nella vena anonima di sinistra (25%).\nAlla radiografia del torace appare come un'immagine triangolare apposta sul margine sinistro dell'arco aortico. In certe condizioni pu\u00f2 mimare un'adenopatia, o un aneurisma.\nLa sua incidenza varia tra 1,4-9,5% sul totale della popolazione, non presentando necessariamente caratteri patologici.\nAppare da sette a dieci settimane prima dell'esordio della sindrome. Pu\u00f2 essere associata anche a ipertensione epatofuga o anomalie congenite della circolazione venosa."}
{"id": "1372446", "revid": "9447", "url": "https://it.wikipedia.org/wiki?curid=1372446", "title": "Tibit", "text": ""}
{"id": "1372447", "revid": "1627355", "url": "https://it.wikipedia.org/wiki?curid=1372447", "title": "Teatro romano di Teramo", "text": "Il Teatro romano di Teramo \u00e8 situato nel centro storico della citt\u00e0 abruzzese, tra via Teatro Antico e via Luigi Paris, nelle vicinanze del Duomo e a pochi metri dall'Anfiteatro romano di Teramo.\nIl complesso architettonico trov\u00f2 la sua ubicazione nella porzione del tessuto urbano occidentale dell'antica Interamnia. L'impianto cittadino dell'epoca era, probabilmente, diviso in due settori che si distinguevano tra la parte orientale, di maggiore vetust\u00e0, corrispondente alla zona dell'attuale piazza Ercole Vincenzo Orsini, e la parte occidentale dove giungeva il diverticolo d'ingresso della via Caecilia e dove furono costruiti gli edifici pubblici del Teatro e dell'Anfiteatro a cui si ritiene fossero affiancati anche un odeon e un templio di Priapo.\nIl sito si mostra nelle migliori condizioni di conservazione delle strutture di epoca romana coeve, sia esistenti nella citt\u00e0, sia se paragonato agli altri impianti presenti del territorio della Regio IV Samnium e della Regio V Picenum, sebbene, nel periodo medioevale, fu utilizzato come cava di materiale lapideo per la costruzione di edifici vicini, in particolare della cattedrale.\nL'epoca di costruzione del Teatro teramano fu contemporanea a quella di altri edifici simili eretti in citt\u00e0 limitrofe come: Amiternum, Peltuinum, Hatria ed Asculum.\nStoria.\nEdificato in et\u00e0 augustea, presentava nell'alzato del palcoscenico ricche decorazioni realizzate nel 30 a.C., disposte in nicchie alternate di forma rettangolare e semicircolare. \nIl monumento fu innalzato nel settore occidentale della citt\u00e0, molto probabilmente all\u2019interno delle mura, e fu collocato nel punto d\u2019ingresso alla citt\u00e0 a livello del \"diverticulum\" (estroflessione) della \"via Caecilia\" che collegava \"Interamnia Praetuttiorum\" a Roma.\nNel Museo Archeologico di Teramo \u00e8 esposta una statua femminile acefala in marmo greco, rinvenuta nel 1942, facente probabilmente parte di un ciclo statuario dinastico concepito sotto il governo di Augusto il quale fu poi ampliato e implementato probabilmente sotto il governo dell\u2019imperatore Claudio e di cui oltre ad essa sono giunte a noi due iscrizioni che menzionano i figli adottivi di Augusto morti prematuramente Lucio Cesare e Gaio Cesare.\nNel medioevo il Teatro sub\u00ec la stessa sorte di numerose altre opere monumentali romane tra cui anche il vicino Anfiteatro, ovvero fu utilizzato come cava di materiale per la costruzione di vari edifici limitrofi, in particolare per quella del Duomo di Teramo edificato nel XII secolo nell'area nord-occidentale adiacente al sito archeologico del Teatro. Nella parete nord-orientale esterna del Duomo e in alcune parti interne si possono pertanto tuttora osservare alcune pietre scolpite che furono asportate dalle costruzioni romane.\nIl recupero dell'area archeologica.\nGli scavi nel centro storico di Teramo per il recupero del Teatro romano sono stati oggetto di lunghe vicissitudini. Per molto tempo il palcoscenico rimase nascosto dalla zona urbana sovrastante, comprendente tra gli altri i palazzi Adamoli e Salvoni edificati alla fine dell'Ottocento.\nFu lo storico e archeologo teramano Francesco Savini a scoprire, nel 1902, che sotto quell'area urbana c\u2019era il Teatro nella sua interezza. Inizialmente l\u2019archeologo pensava di indagare i resti dell\u2019Anfiteatro ma successivamente la scoperta di elementi della scena e dell\u2019orchestra costituirono per lui la prova che l\u2019edificio in corso di esplorazione era un Teatro romano. Egli condusse quattro campagne di scavo partendo inizialmente da progetti a proprie spese. In seguito present\u00f2 un progetto presso l'Accademia dei Lincei e nel 1915 ricevette finanziamenti dalla Soprintendenza per le antichit\u00e0 di Marche, Abruzzo e Dalmazia, ma la prima guerra mondiale interruppe bruscamente i lavori che furono eseugiti solo in minor parte dopo il temine di essa.\nNel 1934 il podest\u00e0 Giovanni Lucangeli avvi\u00f2 la demolizione di alcuni degli edifici sorti su parte del Teatro romano, il cui isolamento e recupero era stato progettato dagli ingegneri Sigismondo Montani e Andrea Cardellini. \nNel corso dei lavori si arriv\u00f2 a distinguere il Teatro romano dal limitrofo Anfiteatro che nel Cinquecento, prima della demolizione delle strutture interne avvenuta nel XVIII secolo per fare posto al \"seminario vescovile aprutino\", fu descritto dal vescovo di Teramo Giulio Ricci.\nIl ministro dell\"'Educazione Nazionale\" Giuseppe Bottai si rec\u00f2 a Teramo nel 1937 per un sopralluogo al Teatro e alle prime emergenze dell'Anfiteatro, prendendo la decisione di finanziare il recupero di entrambi i reperti romani. La demolizione fu interrotta nuovamente a causa della guerra e i finanziamenti andarono perduti.\nDa questo momento in avanti, agli opportunismi, all\u2019incuria e all\u2019improvvisazione si aggiunsero l\u2019imbroglio, la speculazione affaristica e le controversie giudiziarie. Nel 1999, l\u2019allora ministro dei beni culturali Giovanna Melandri stanzi\u00f2 900 milioni di lire per l\u2019acquisto, in vista dell\u2019abbattimento, di palazzo Adamoli. La Soprintendenza tuttavia non esercit\u00f2 il diritto di prelazione e, in seguito a numerosi atti di vendita tra societ\u00e0 private, il palazzo fu infine acquistato dalla Regione Abruzzo per un milione e duecentocinquantamila euro, circa tre volte il prezzo fissato inizialmente dal ministero.\nDal 2007 sono in corso i lavori per la demolizione che porteranno alla luce un'ulteriore porzione del monumento simbolo della citt\u00e0 di Teramo. Il cantiere tuttavia rimane inconcluso e palazzo Adamoli, a seguito del terremoto dell'Aquila del 2009, \u00e8 oggetto di una ulteriore e molto contestata colata di cemento a scopo di consolidamento delle strutture. Numerose furono inoltre le controversie riguardanti ulteriori atti di speculazione sui due palazzi da abbattere.\nFino al 2021 era stato pertanto riportato alla luce solo il tratto orientale del palcoscenico mentre una larga parte dell\u2019orchestra e della cavea rimanevano obliterate dalle costruzioni sovrastanti.\nNel dicembre 2021 \u00e8 stato avviato il cantiere per la realizzare infine la demolizione dei due palazzi, per la \"rifunzionalizzazione\" del Teatro e per la riqualificazione dell\u2019area circostante. I due palazzi sono quindi oggetto di smontaggio piano per piano per evitare danni alle strutture sottostanti.\nArchitettura.\nI resti del complesso architettonico si trovano fra i 2,50 -3,00 metri al di sotto dell'attuale livello stradale e mostrano che la struttura originale poteva ospitare circa tremila spettatori sulle gradinate di forma semicircolare, la cavea, del diametro di 78 metri.\nLa struttura interna si articolava in 21 settori radiali a cuneo dei quali si intuiscono le forme.\nIl perimetro della facciata esterna era, probabilmente, costituito da due ordini sovrapposti di arcate, poggianti su pilastri in opera quadrata, disposte in successione. Ne rimangono visibili solo due del piano inferiore. Le volte che sorreggevano la cavea erano realizzate in opera cementizia.\nRimangono anche quattordici gradini in travertino che facevano parte di una delle gradinate che, attraverso i vomitoria permettevano l'uscita degli spettatori."}
{"id": "1372450", "revid": "648655", "url": "https://it.wikipedia.org/wiki?curid=1372450", "title": "Soluzione reidratante orale", "text": "Una soluzione reidratante orale \u00e8 una bevanda idremizzante/energizzante/tamponante atta al ripristino del fisiologico stato di idratazione dell'organismo, a seguito di perdita di liquidi per i pi\u00f9 svariati meccanismi patologici e fisio-patologici.\nIn veterinaria.\nIn medicina veterinaria viene utilizzata con particolare frequenza per la reidratazione del vitello affetto da diarrea neonatale, qualora il vitello conservi vitalit\u00e0 e riflesso di suzione per potersi abbeverare. (Disidratazione 5-10% ovvero grado 1-2)\nIn caso di disidratazione grave (grado 3= 15%) \u00e8 necessario attuare una reidratazione d'urgenza con fluidoterapia parenterale (endovenosa lenta).\nComposizione.\nComposizione di Soluzione Reidratante Orale proposta:\nLa Soluzione Reidratante Orale (SRO) si intende supplementare all'alimentazione lattea, e mai sostitutiva. \nLa quantit\u00e0 di SRO da somministrare \u00e8 di 3-6 lt al giorno, con assunzione intervallata a quella del latte e il pi\u00f9 possibile distante (tre somministrazioni di 1-2 litri al giorno). Si consiglia sempre e comunque, in caso di diarrea con disidratazione, di lasciare a disposizione dell'animale acqua \"ad libitum\".\nServe solo a reidratare l'animale e a ripristinare l'equilibrio acido/basico reintegrando le gravi perdite elettrolitiche.\nNella diarrea neoatale.\nNon si deve sospendere l'alimentazione lattea nella terapia della diarrea neonatale. Infatti \u00e8 stato dimostrato che la digestione del latte a livello intestinale non influenza lo stato di alterata osmosi che \u00e8 uno dei meccanismi patogenetici della diarrea. Inoltre la maggior parte dei preparati industriali dietetici per vitelli con diarrea hanno un apporto calorico che oscilla tra il 5 e il 50% del fabbisogno giornaliero del vitello. Dunque la sospensione dell'alimentazione lattea causa a breve grande debolezza nel vitello, controproducente ai fini della guarigione."}
{"id": "1372451", "revid": "287204", "url": "https://it.wikipedia.org/wiki?curid=1372451", "title": "Zvjezdan Misimovic", "text": ""}
{"id": "1372452", "revid": "54253", "url": "https://it.wikipedia.org/wiki?curid=1372452", "title": "Csath", "text": ""}
{"id": "1372457", "revid": "180559", "url": "https://it.wikipedia.org/wiki?curid=1372457", "title": "Quality Street (banda)", "text": "Quality Street fu una delle pi\u00f9 influenti bande di strada di Manchester durante gli anni sessanta e settanta.\nNel 1986 il capo della Greater Manchester Police, il corpo di polizia di Manchester, fu accusato di aver organizzato dei summit a cui erano presenti esponenti dei Quality Street e fu per questo sospeso dal servizio."}
{"id": "1372464", "revid": "433605", "url": "https://it.wikipedia.org/wiki?curid=1372464", "title": "I concerti live @ RTSI (album Ornella Vanoni)", "text": "I concerti live @ RTSI, \u00e8 un album della cantante italiana Ornella Vanoni, pubblicato nel 2001.\nIl disco.\nConcerto registrato il 5 maggio 1982 per l'emittente televisiva svizzera RTSI."}
{"id": "1372467", "revid": "767487", "url": "https://it.wikipedia.org/wiki?curid=1372467", "title": "Il brigante di Tacca del Lupo", "text": "Il brigante di Tacca del Lupo \u00e8 un film italiano del 1952 diretto da Pietro Germi, interpretato da Amedeo Nazzari e Cosetta Greco.\nNonostante la pellicola sia ambientata a Melfi, Basilicata, il film fu girato a Roma e Reggio Calabria. Fu presentata alla selezione ufficiale della 13\u00aa Mostra internazionale d'arte cinematografica di Venezia.\nAlessandro Blasetti nel 1934 con il film \"1860\" aveva narrato la conquista garibaldina del Meridione, ora Germi con \"Il brigante di Tacca del Lupo\" tenta una delle prime interpretazioni critiche di quegli avvenimenti facendo vedere le conseguenze di quella conquista piemontese, militare e dinastica, che si era impossessata del Sud senza neppure tentare di rinnovarne la societ\u00e0 ma anzi abbandonandolo a se stesso e combattendolo quando si era ribellato con il cosiddetto \"brigantaggio\", termine che nascondeva la realt\u00e0 di una guerra civile del Meridione contro i \"piemontesi\".\nTrama.\nNel 1863 una compagnia di bersaglieri comandata dal capitano Giordani, nell'ambito dell'attivit\u00e0 di repressione del brigantaggio viene incaricata di liberare l'area di Melfi, da una banda al cui comando c'\u00e8 un individuo soprannominato Raffa Raffa, fedele ai Borbone. Il capitano Giordani \u00e8 deciso ad usare nella lotta i mezzi pi\u00f9 energici e spicci, mentre invece il commissario Siceli, giunto da Foggia a dare manforte ai bersaglieri predilige l'astuzia e cerca di evitare il ricorso alla forza. Dopo varie vicissitudini i bersaglieri riusciranno ad espugnare il nascondiglio di Raffa Raffa che verr\u00e0 ucciso in uno scontro finale da Carmine, marito di una donna di nome Zitamaria, sopraggiunto sul posto al fine di vendicare l'onta della violenza sessuale subita dalla moglie ad opera del brigante.\nCritica.\nQueste tematiche proprie della \"Questione meridionale\", come l'hanno definita gli storici, sono presenti nel film di Germi ma egli le tratta a suo modo, in una maniera si potrebbe dire popolare, dove tutto viene raccontato come in un western americano alla John Ford, regista che non a caso egli apprezzava.\nNella parte del John Wayne italiano, Germi sceglie un attore dalle forti e passionali caratterizzazioni come Amedeo Nazzari che in diversi film aveva gi\u00e0 interpretato ruoli di uomo d'onore nella parte di fuorilegge meridionali, come nei \"Il lupo della Sila\" e \"Il brigante Musolino\": questa volta le parti sono invertite: il suo ruolo \u00e8 quello di un capitano dei bersaglieri che con metodi energici, cos\u00ec come gli \u00e8 stato comandato, deve sterminare una banda di famigerati briganti anche se questo comporta fare vittime tra i paesani lucani. E questo avviene, osserva Germi, proprio ad opera di ingenui soldati contadini anch'essi trascinati a combattere poveri come loro, diversi da loro solo per il dialetto che parlano.\nIl capitano non segue i consigli del commissario di polizia Siceli, uomo del posto e dalla cultura meridionale borbonica, fatta di astuzia, intelligenza e cinismo, che, sfruttando la voglia di Carmine di vendicare l'offesa all'onore - ritorna sempre il meridionale \"onore\" - che gli ha fatto il brigante Raffa Raffa violentando la sua donna, Zitamaria (una Cosetta Greco alle prime armi.), riesce a scovare il bandito che sar\u00e0 ucciso in un epico duello a coltellate dal marito offeso.\nNel frattempo il capitano e i suoi bersaglieri, con le piume al vento e tra squilli di tromba, fa la sua carica contro la banda dei briganti. Il capitano farebbe per\u00f2 una brutta fine se non arrivassero i rinforzi venuti a soccorrere i bersaglieri soccombenti.\nNon manca a questo punto l'annotazione un po' ingenua e populista di Germi quando nel finale del film i piemontesi, rendendo l'onore delle armi ai morti, riconoscono il coraggio dei banditi che hanno combattuto e cominciano a condividere con il popolo lucano, ormai non pi\u00f9 estraneo e nemico, l'ideale unitario risorgimentale. Tuttavia, storicamente fra soldati italiani e briganti non ci fu rispetto reciproco, piuttosto accanimento e odio notevolissimi, accompagnati da ambo le parti da atti a volte di inaudita ferocia, con il pagamento di taglie a fronte della presentazione delle teste dei nemici uccisi."}
{"id": "1372472", "revid": "123702865", "url": "https://it.wikipedia.org/wiki?curid=1372472", "title": "Lista di Burgh in Scozia", "text": "Un burgh (pronuncia /\u02c8b\u028cr\u0259/) \u00e8 il termine scozzese per citt\u00e0 o municipalit\u00e0, corrispondente allo scandinavo 'Borg', l'inglese 'Borough', e il tedesco 'Burg'\nI burgh erano unit\u00e0 di governo molto autonome in Scozia esistite dal XII secolo al 1975, quando fu introdotta la struttura di governo regionale. Normalmente facenti riferimento ad una citt\u00e0, erano dotati di un ente locale e di alcuni diritti, quali l'autogoverno e una rappresentanza nel Parlamento scozzese introdotto nel 1707.\nStoricamente, i burgh pi\u00f9 importanti erano i royal burgh, seguiti dai burgh of regality e dai burgh of barony. Gli insediamenti pi\u00f9 recenti venivano normalmente designati con il nome di police burgh, una classificazione applicata anche a molti dei burgh pi\u00f9 vecchi.\nVa sottolineato che la parola 'burgh' non \u00e8 comunemente usata come sinonimo di 'town' o 'city', se non in ambito amministrativo. Dal punto di vista legale, i burgh sono stati aboliti in Scozia nel 1975 e da allora il termine \u00e8 caduto in disuso.\nPer una lista di \"town\" e \"city\" in Scozia, vedere Titolo di citt\u00e0 nel Regno Unito.\nBurgh per contea.\nI burghs elencati in basso sono ordinati in base al nome della Contea tradizionale di appartenenza. I confini della contea utilizzati come riferimento sono quelli del governo locale scozzese nel periodo 1890-1975. Durante questo periodo quattro burgh costituivano al contempo contee, o \"counties of cities\".\nRoyal burgh ex-contee.\nQuesti quattro burgh furono ridenominati Counties of Cities nel 1930\nAberdeenshire.\nNota: Il royal burgh di Aberdeen \u00e8 stato parte di questa contea fino al 1900. \n\u2021 Assorbito da Aberdeen royal burgh 1891\nAngus (noto anche come \"Forfarshire\").\nNota: Il royal burgh di Dundee \u00e8 stato parte di questa contea fino al 1894. \n\u2021 Assorbito dal Dundee royal burgh 1913\nFife.\n\u2020 Burghs merged 1930\n\u2021 Dysart assorbito dal Kircaldy royal burgh 1930\nKirkcudbrightshire.\n\u2020 Il Maxwelltown burgh fu assorbito dal Dumfries royal burgh nel 1931.\nLanarkshire.\nNota: Il royal burgh di Glasgow fece parte della contea fino al 1893. \n\u2020 Burghs unificati nel 1920\nMidlothian (noto anche come \"Edinburghshire\").\nNota: il royal burgh di Edimburgo ed i suoi territori formavano una contea separata gi\u00e0 a partire dal XII secolo. \n\u2020 Burgh unificati nel 1920\n\u2021 Burghs Assorbito dal royal burgh di Edimburgo negli anni indicati (tuttavia Portobello continu\u00f2 come parliamentary burgh separato fino al 1918)\nPerthshire.\n\u2020 Burghs merged 1930\nRenfrewshire.\n\u2020 Burgh assorbiti dal Glasgow royal burgh nelle date mostrate"}
{"id": "1372473", "revid": "125493733", "url": "https://it.wikipedia.org/wiki?curid=1372473", "title": "G\u00e9za Cs\u00e1th", "text": "Biografia.\nCs\u00e1th, cugino di Dezs\u0151 Kosztol\u00e1nyi, \u00e8 uno scrittore del primo novecento ungherese e anche compositore, musicologo, critico d'arte e medico psichiatra.\nPoco conosciuto in Italia, \u00e8 uno scrittore di grande rilievo dell'area mitteleuropea; la sua esperienza infatti, caratterizzata fortemente dall'incontro con la psicoanalisi, assume un grande valore in quanto paradigma dello scrittore novecentesco: maledetto, di ispirazioni kafkiane, dipendente da droghe, suicida.\nCs\u00e1th indaga l'essere umano, le sue paure (allegoricamente e simbolicamente) partendo da studi psicoanalitici. La sua scrittura estremamente musicale (fu anche musicologo) viene sempre pi\u00f9 spesso messa in musica da compositori contemporanei. Agli scritti di questo personaggio si ispirano il balletto \"Comedia Tempio\", firmato dal coreografo-danzatore Josef Nadj e l'opera lirica \"A Var\u00e1zsl\u00f3 Hal\u00e1la\" (\"La Morte del Mago\") del compositore Alessio Elia (prima esecuzione, Nyitott M\u0171hely Auditorium - Budapest, 14 giugno 2006). .\nCs\u00e1th si diplom\u00f2 in medicina nel 1910 e lavor\u00f2 per un breve periodo presso l'ospedale psichiatrico di Moravcsik.\nCh\u00e1th \u00e8 attratto dalle droghe che sperimenta su se stesso per provarne gli effetti. Ne diventa dipendente, in particolare della morfina, e deve spesso curarsi; diventa paranoico.\nIl 22 giugno del 1919 uccise con un colpo di pistola la moglie e si avvelen\u00f2, tagliandosi anche le vene. Ricoverato presso l'ospedale di Szabadka, poco tempo dopo riusc\u00ec a fuggire. Cercando di raggiungere l'ospedale di Moravcsik viene fermato sulla linea di demarcazione serbo-ungherese. Cs\u00e1th decide quindi di suicidarsi, avvelenandosi.\nLa sua esistenza, caratterizzata da un'acuta morfinomania, finisce bruscamente con il suicidio a 31 anni."}
{"id": "1372475", "revid": "1543377", "url": "https://it.wikipedia.org/wiki?curid=1372475", "title": "Burgh", "text": "Un Burgh () \u00e8 un'entit\u00e0 autonoma della Scozia (Regno Unito), di solito una citt\u00e0. Il termine \u00e8 in uso dal XII secolo, quando Davide I cre\u00f2 i primi Royal burgh. Tale status oggi ha tuttavia valore poco pi\u00f9 che cerimoniale.\nEtimologia.\nCorrispondente all'inglese \"borough\", derivano entrambi dall'inglese medio burgh: citt\u00e0, che deriva dall'inglese antico \"burg\": Citt\u00e0 fortificata. In italiano corrisponde alla parola \"Borgo\".\nStoria.\nIl primo burgh fu Berwick. Nel 1130, Davide I aveva concesso lo status anche a Stirling, Dunfermline, Aberdeen, Perth, Scone e Edimburgo. \nI Burgh avevano diritto alla rappresentanza nel Parlamento scozzese. Secondo gli Acts of Union del 1707 molti divennero burgh parlamentari, rappresentati al parlamento della Gran Bretagna.\nSecondo il Reform Acts del 1832, 32 anni dopo la fusione del parlamento della Gran Bretagna nel parlamento del Regno Unito, i confini dei burgh per le elezioni parlamentari cessarono di esserlo anche per altri scopi.\nQuando i consigli di contea scozzesi furono creati sotto l'Atto di governo locale (Scozia) 1889, i burgh avevano gi\u00e0 un certo grado di influenza nel governo locale scozzese. Sia i consigli di contea che i consigli di burgh furono aboliti sotto l'Atto di governo locale (Scozia) 1973, con la creazione di un nuovo sistema di consigli di regione, di zona e di ambito insulare.\nFino al 1833, ogni burgh aveva una differente costituzione o \"sett\". Il governo del burgh era spesso nelle mani di una corporazione autonominata e gestiva poche funzioni di governo locale: queste erano spesso lasciate a dei corpi ad hoc. Nel 1834 furono varate 2 riforme: The Royal Burghs (Scotland) Act (3 &amp; 4 Will. IV c. 76) e the Burghs and Police (Scotland) Act (3 &amp; 4 Will. IV c.46).\nCaratteristiche.\nIl capo onorario di un burgh si chiama un Provost (una sorta di sindaco). La maggior parte dei burgh reali ritengono il titolo per le cerimonie, con l'eccezione notevole delle . Sotto il provost erano i magistrati che fungevano da consiglieri e si occupavano dell'applicazione delle leggi. Oltre i compiti generali, avevano spesso compiti specifici come per esempio esaminare i vini o le birre o altri prodotti venduti al mercato. La cittadina comune di un burgh era un \"burgess\". I cittadini erano \"freemen\", una classe che non comprendeva i dipendenti o i servi domestici e cos\u00ec via, bench\u00e9 i cittadini non erano necessariamente opulenti.\nAi primi burgh fu dato il potere di commerciare, il che gli ha permesso di avere controllo sul commercio fino al XIX secolo. I popoli dei burgh potevano essere divisi pressappoco fra i mercanti e gli artigiani e le tensioni fra gli interessi delle due classi principali furono spesso una caratteristica delle citt\u00e0. Gli artigiani furono solitamente organizzati in gilde. Anche i mercanti avevano una gilda, ma molti mercanti non le appartenevano e fu gestita da un piccolo gruppo dei mercanti pi\u00f9 potenti. La classe dei mercanti comprendeva tutti i commercianti, dai possessori delle bancarelle e dagli uomini \"da soma\" ai negozianti ed ai commercianti di ricchezza notevole.\nTipi di Burgh.\nTra i tipi di burgh ci sono;\nEtimologia.\nCome viene usata in questa voce, la parola \"burgh\" deriva dalla lingua scots e si riferisce a entit\u00e0 corporate la cui legalit\u00e0 \u00e9 specifica della Scozia (la legge scozzese fu protetta e preservata come distinta dalle leggi di Inghilterra con gli Acts of Union del 1707). Si pronuncia proprio come si pronuncia la parola inglese borough, la quale \u00e8 una parola affine della parola \"scots\".\nLa parola ha anche delle parenti in altre lingue germaniche. Per esempio \"burg\" in tedesco, e \"borg\" in entrambe danese e svedese. La parola equivalente si pu\u00f2 trovare anche nella lingua frisone, nella lingua olandese, nella lingua norvegese, e nella lingua islandese. Nell'Inghilterra del sud ha preso la forma \"bury\", come per esempio nel Canterbury (Stewart 1967:193)\nToponimo Burgh.\nBurgh \u00e8 un comune suffisso nei toponimi, sia in Scozia che in terre di immigrazione scozzese:\n\u00c8 anche un nome a s\u00e9 stante:"}
{"id": "1372478", "revid": "122859045", "url": "https://it.wikipedia.org/wiki?curid=1372478", "title": "Tawny Kitaen", "text": "Biografia.\nFu una delle pi\u00f9 famose top model degli anni ottanta. Fu co-protagonista di una serie di videoclip dei singoli tratti da \"Whitesnake\" e \"Slip of the Tongue\".\nll film pi\u00f9 celebre in cui recit\u00f2 \u00e8 \"Bachelor Party - Addio al celibato\", in cui interpretava la promessa sposa di un giovane Tom Hanks. Fece parlare anche per il film erotico \"Gwendoline\", tratto dall'omonimo fumetto, di cui fu protagonista. Partecip\u00f2 inoltre a numerose serie televisive statunitensi.\nTawny Kitaen \u00e8 morta nel maggio del 2021.\nVita privata.\nEbbe relazioni con vari esponenti della scena musicale degli anni ottanta, tra cui il chitarrista dei Ratt, Robbin Crosby e in seguito il cantante di Whitesnake e Deep Purple, David Coverdale, con cui fu anche sposata dal 1989 al 1991.\nNell'aprile 2002 fu arrestata per abusi fisici e percosse nei confronti del secondo marito, il lanciatore della squadra di baseball dei Cleveland Indians (MLB) Chuck Finley, che stava guidando di ritorno da una cena consumata assieme in un ristorante."}
{"id": "1372484", "revid": "1573940", "url": "https://it.wikipedia.org/wiki?curid=1372484", "title": "Pieris napi", "text": "La pieride del navone (Pieris napi ()), \u00e8 un lepidottero appartenente alla famiglia Pieridae.\nDescrizione.\nAdulto.\nQuesta farfalla, di colorazione generalmente biancastra, presenta striature verdi o squame grigiastre in corrispondenza delle venature della parte inferiore dell'ala posteriore. Le ali presentano macchie scure su ambo i lati, pi\u00f9 accentuate nelle femmine (dimorfismo sessuale).\nLe generazioni sviluppate durante l'estate hanno macchie alari meno pronunciate rispetto a quelle primaverili, e le nervature appaiono pi\u00f9 sottili. In talune aree alpine, le parti superiori dei maschi hanno nervature molto accentuate, e quelle delle femmine risultano completamente spolverate di marrone.\nUovo.\nLe uova, dalla forma simile a un birillo, si trovano tra marzo e settembre, e vengono deposte sulle foglie singolarmente.\nLarva.\nLe larve sono visibili da aprile a ottobre, sono verdi e non hanno striature gialle sul dorso (vedi \"Pieris rapae\").\nPupa.\nLe pupe o crisalidi si rinvengono da giugno a marzo, per cui \u00e8 con questo stadio che la specie affronta i rigori invernali. Sono verdognole, succinte sulle piante ospiti, o su supporti di diversa natura.\nDistribuzione e habitat.\nLa specie \u00e8 paleartica, ampiamente diffusa pi\u00f9 o meno in tutta l'Eurasia e in Nord America; si riscontra anche in Finlandia, nel Giura, nei Carpazi e nel Caucaso.\nGode di ampia diffusione in tutta Italia.\nLa si rinviene in boscaglia rada, zone incolte, o in corrispondenza di giardini, siepi, argini fluviali e praterie umide, dal livello del mare fino a 2500\u00a0m di quota in Europa centrale, e fino a 2600\u00a0m in Italia.\nBiologia.\nPeriodo di volo.\nVisibile da marzo a novembre, con 1-3 generazioni l'anno.\nAlimentazione.\nA differenza di quanto avviene per altre specie congeneri come \"Pieris rapae\" e \"Pieris brassicae\", le larve si trovano raramente su variet\u00e0 coltivate del genere \"Brassica\".\nSi nutrono delle seguenti specie di Brassicaceae:\nSi possono inoltre trovare larve sulle foglie di:\nTassonomia.\nLa specie viene attualmente suddivisa in 18 sottospecie, con differente distribuzione:"}
{"id": "1372492", "revid": "729019", "url": "https://it.wikipedia.org/wiki?curid=1372492", "title": "Aquilonismo da trazione", "text": "L'aquilonismo da trazione comprende tutte quelle attivit\u00e0, sportive o di ricreazione, che richiedono l'uso di un aquilone di grandi dimensioni, detto appunto aquilone da trazione, manovrabile e quindi non statico, che data l'ampia superficie velica fornisce una grande spinta. Principalmente questa branca dell'aquilonismo prevede l'uso di mezzi di vario tipo, che vengono trainati e manovrati attraverso il controllo stesso dell'aquilone da parte del pilota (dove la grande spinta serve appunto alla trazione del mezzo), ma pu\u00f2 anche riguardare l'uso di un \"aquilone da trazione\" come un aquilone acrobatico (dove la spinta pu\u00f2 essere un incentivo alle difficolt\u00e0 delle evoluzioni). Un'ulteriore branca dell'aquilonismo da trazione che viene a volte definita aquilonismo estremo prevede l'esecuzione di acrobazie da parte dello stesso pilota, che utilizza la spinta per salti ed evoluzioni.\nDiscipline.\nLe diverse discipline dell'aquilonismo da trazione hanno una loro precisa denominazione. Le principali sono:\nKitesurfing.\nIl kitesurfing (kitesurf, od anche kiteboarding) pu\u00f2 essere considerata la disciplina principe del mondo della trazione: \u00e8 certamente la pi\u00f9 famosa e tra le pi\u00f9 spettacolari. Le gare e le esibizioni si svolgono in un ambiente uguale (il mare e la spiaggia, a cui si aggiunge, nel caso del \"kitesurf\", il lago) e con modalit\u00e0 simili a quello del surf (da cui ha ereditato, sebbene con notevoli modifiche, l'attrezzo principale, cio\u00e8 la tavola). Come il surf, ha un suo stile di vita e un suo gergo (come, d'altra parte, le discipline \"cugine\" dello skateboard e dello snowboard) e un suo modo particolare di intendere le competizioni, che oltre al puro evento sportivo sono pi\u00f9 un'occasione di festa, di esibizione e d'incontro tra appassionati. Naturalmente (come accade oramai in quasi tutte le discipline sportive) anche nel \"kitesurf\" esiste il professionismo, con circuiti di gare sia a livello mondiale che nazionale. Il \"kitesurf\" si pratica con una \"tavola\", simile a una tavola da surf, che viene assicurata ai piedi del praticante (kitesurfer o, pi\u00f9 brevemente, surfer od anche rider) tramite cinghie (straps o bindings); la propulsione viene data da un aquilone (kite, ma chiamato anche vela), pilotato tramite 4 o 5 cavi (linee) collegati a una barra di controllo in alluminio o carbonio, tramite rimandi di vario tipo. La \"barra\" (che consente il controllo sia della direzione che della trazione del \"kite\") \u00e8 collegata, tramite un sistema a gancio, a un'imbragatura (harness o trapezio), a sua volta indossata dal \"surfer\" a livello del bacino. Un sistema di sicurezza nella \"barra\" (chiamato depower) permette, in caso di pericolo, di togliere potenza alla \"vela\" allentando improvvisamente la tensione delle \"linee\". A seconda delle situazioni il \"surfer\" pu\u00f2 usare la \"barra\" staccata dal \"trapezio\" (ad esempio per eseguire acrobazie). Gli aquiloni usati nel \"kitesurf\" possono variare sia come dimensione (che dipende dalla forza del vento: maggiore \u00e8 quest'ultima, minore sar\u00e0 la superficie del \"kite\", e viceversa) che come forma (queste variazioni riguardano principalmente particolari come le estremit\u00e0, i bordi o la larghezza: la forma generale, cio\u00e8 quella di un'ala piegata ad arco o a \"C\", \u00e8 pressoch\u00e9 universalmente adottata). Tutti gli aquiloni usati in questa attivit\u00e0 sono dotati di parti gonfiabili (bladders) che, oltre a conferire una certa rigidit\u00e0 alla \"vela\" ed a mantenerne la forma, ne garantiscono il galleggiamento e quindi la ripartenza in caso di caduta nell'acqua. Spesso nelle due estremit\u00e0 del \"kite\" (le zone dove sono agganciate le \"linee\" e dove quindi sono trasmessi i movimenti) sono inserite delle stecche in carbonio per assicurarne la rigidit\u00e0 e quindi la velocit\u00e0 nel tempo di risposta ai comandi (reattivit\u00e0). Nel \"kitesurfing\" si praticano diverse specialit\u00e0, come gare di velocit\u00e0, distanza o \"freestyle\" quindi, accanto a diversi tipi di \"vela\", troviamo anche diversi tipi di \"tavola\": monodirezionale, bidirezionale, da onda, wakeboard sono i modelli principali.\nKitebugging.\nQuesta attivit\u00e0 prevede l'uso di un particolare veicolo da terreno chiamato buggy. Il \"buggy\" \u00e8 formato da un'intelaiatura in metallo, che ospita un seggiolino per il pilota ed \u00e8 fornito di tre ruote (una anteriore mobile e due posteriori fisse). Due piccole sbarre che fuoriescono dai lati del mozzo della ruota anteriore consentono al \"pilota\" di manovrare il \"buggy\" con i piedi. L'aquilone, che in questo caso pu\u00f2 essere sia a 2 che a 4 \"linee\", pu\u00f2 essere collegato al \"pilota\" nello stesso modo del \"kitesurf\". Spesso per\u00f2 al posto della \"barra\" e del \"trapezio\" si usano 2 maniglie separate: in tessuto imbottito (straps) nel caso si usino 2 \"linee\"; o in alluminio o carbonio (handles), che sono sbarre dritte o piegate ad un certo angolo, nel caso si usino 4 \"linee\". Nelle \"handles\" le \"linee\" vengono collegate a 2 per \"maniglia\", assicurandone una a ciascun'estremit\u00e0 della \"handle\" stessa. Il motivo dell'uso delle \"maniglie\" risiede nella maggiore libert\u00e0 di movimento del \"pilota\" e di guida del \"kite\", libert\u00e0 richieste dal sistema di guida del mezzo e dal fatto che spesso il \"buggy\" si muove in spazi ristretti (esempio classico: una spiaggia frequentata). Gli aquiloni usati nel \"kitebugging\" sono di tipo diverso da quelli usati nel \"kitesurf\": infatti non hanno i \"bladders\", che su terreno sarebbero inutili e renderebbero troppo ingombrante il \"kite\" (si ricordi che le \"vele\" da \"kitesurf\" rimangono in forma e non si afflosciano, proprio grazie a queste parti gonfiabili). Nel \"kitebugging\" si usano aquiloni flosci (cio\u00e8 senza nessuna struttura portante rigida) o, meno frequentemente, semirigidi (cio\u00e8 che hanno alcune parti rigide al loro interno, ma che non danno una forma permanente alla \"vela\"). Molto pi\u00f9 raramente si possono trovare aquiloni da trazione rigidi, cio\u00e8 completamente tenuti in forma da un'intelaiatura: ma i problemi che pongono in termini di ingombro, maneggevolezza e delicatezza (la struttura rigida in un aquilone ha sempre un rischio di rottura, specialmente con gli sforzi notevoli della trazione) ne sconsigliano l'uso e, di fatto, questo tipo di \"kite\" non \u00e8 mai usato nell'aquilonismo da trazione. Si tenga anche presente che in caso di incidente (collisione dell'aquilone con cose o persone) un \"kite\" \"floscio\" \u00e8 meno pericoloso di uno \"rigido\" o \"semirigido\".\nKitelandboarding.\nIn questa disciplina (chiamata anche landboarding o landriding), che si svolge sempre su terreno, si usa un veicolo (landboard) che \u00e8 un compromesso tra una \"tavola\" da snowboard ed uno skateboard. In pratica si tratta di una \"tavola\", lunga intorno ai 90 centimetri e che pu\u00f2 essere costruita in legno o materiale composito, alla quale sono applicate quattro ruote del diametro di 8 pollici (circa 20 centimetri). Le ruote sono montate su assi alle due estremit\u00e0 della \"tavola\", e tali assi a loro volta sono dotati al centro di un sistema a perno oscillante ed ammortizzato che viene fissato alla \"tavola\" stessa. In questo modo il \"pilota\" (che troviamo anche con il nome di rider), spostando il peso del corpo, ottiene l'inclinazione della tavola e la conseguente sterzata degli assi, riuscendo cos\u00ec a controllare la direzione del \"landboard\". Il \"rider\" ha i piedi assicurati alla tavola tramite \"bindings\", come nel \"kitesurfing\". Per quanto riguarda gli aquiloni, pu\u00f2 essere ripetuto quanto detto a proposito del \"kitebugging\".\nSnowkiting.\nCon questo nome si indica la pratica dello snowboard utilizzando la trazione di un \"kite\". Come considerazioni tecniche sull'uso degli aquiloni, si pu\u00f2 ripetere quanto detto nei paragrafi precedenti. Per quanto riguarda la disciplina sportiva, si pu\u00f2 accorpare allo snowkiting anche il cosiddetto kiteskiing, che non \u00e8 altro che lo sci praticato sempre con l'ausilio di un \"kite\".\nAltro.\nL'idea di applicare aquiloni a mezzi di locomozione terrestri o marini, o di usare aquiloni come mezzo di locomozione, \u00e8 vecchia quasi quanto l'idea stessa di aquilone. Ad esempio ci sono casi di \"kites\" utilizzati per la trazione di piccole imbarcazioni, come kayak, canoe e piccoli multiscafo: se ne pu\u00f2 vedere qualcuna in giro per le spiagge o a qualche festival aquilonistico. Si ricordi a questo proposito che i primi esperimenti riguardanti il \"kitesurfing\" furono effettuati proprio con piccole barche trainate da aquiloni (che erano molto lontani dai modelli moderni). Esistono oggi dei \"kites\" utilizzati come nuovo tipo di vele (in aggiunta al set classico) nelle barche da regata e da crociera. Ci sono anche progetti per l'uso di aquiloni da trazione giganti da applicare a navi trasporto e passeggeri, al fine di risparmiare carburante; cos\u00ec come ci sono progetti di generatori eolici mossi da batterie di aquiloni. Sono stati usati con successo \"kites\" in spedizioni polari per trainare slitte o personale su sci. Se poi si volessero considerare come attivit\u00e0 di aquilonismo da trazione anche il deltaplanismo, il paracadutismo e il parapendio (il deltaplano non \u00e8 niente di pi\u00f9 che un aquilone a delta gigante, mentre i moderni paracadute non sono altro che aquiloni a celle), si pu\u00f2 notare come il campo dell'aquilonismo da trazione sia pi\u00f9 vasto di quello che potrebbe sembrare."}
{"id": "1372496", "revid": "2036605", "url": "https://it.wikipedia.org/wiki?curid=1372496", "title": "Itinerarium Alexandri", "text": "L'Itinerarium Alexandri (dal latino, \u00abIl viaggio di Alessandro\u00bb) \u00e8 un'opera della letteratura latina del IV secolo, composta probabilmente nel 340 da Giulio Valerio Polemio, che descrive la conquista dell'Impero persiano da parte di Alessandro Magno.\nL'opera contiene una descrizione della vita di Alessandro dalla presa di potere in Macedonia alla conquista dell'India e rientra in un filone di storie del conquistatore macedone, come il \"Romanzo di Alessandro\", la cui fortuna ha probabilmente preservato questo testo; infatti solo la parte dedicata all'impresa di Alessandro \u00e8 stata tramandata, attraverso un manoscritto che conteneva un'altra descrizione della campagna di Alessandro, il \"Res Gestae Alexandri Magni\" di Polemio, in passato ritenuto l'autore dell'\"Itinerarium\". Tra le fonti dell'anonimo autore, Arriano, che scrisse l\"'Anabasi di Alessandro\".\nL'occasione per la stesura di questa opera fu la campagna contro i Sasanidi dell'imperatore romano Costanzo II; i Sasanidi erano i successori dei Persiani e dei Parti ed \u00e8 evidente la relazione tra il contenuto dell'\"Itinerarium\" e la guerra in atto contro i Sasanidi, ancor di pi\u00f9 se si considera che inizialmente conteneva pure la descrizione della campagna contro i Parti dell'imperatore Traiano."}
{"id": "1372498", "revid": "88740", "url": "https://it.wikipedia.org/wiki?curid=1372498", "title": "Hoxton Gang", "text": "La Hoxton Gang fu una banda di strada operante nel distretto di Soho, a Londra, nel periodo tra le due grandi guerre del XX secolo. \u00c8 stata una delle tante \"gang\" che si contrapposero violentemente al boss Charles \"Darby\" Sabini e alla mafia italiana, soprattutto per il controllo delle scommesse clandestine\nDurante gli anni trenta, la \"gang\" controll\u00f2 una parte degli affari riguardanti il mondo delle corse clandestine e delle estorsioni e, nel 1936, alcuni membri del gruppo si resero protagonisti di un singolare episodio: circa trenta affiliati alla \"gang\" aggredirono un \"bookmaker\" e il suo assistente a colpi di martello e armati di tirapugno poco prima dell'inizio di una corsa nel distretto di Lewes. Per quell'episodio 15 membri della gang furono arrestati e condannati a 43 anni di prigione."}
{"id": "1372499", "revid": "22475", "url": "https://it.wikipedia.org/wiki?curid=1372499", "title": "Terminal degli autobus di Santa Maria Novella", "text": "Il Terminal degli autobus di Santa Maria Novella era un edificio posto nei pressi della Stazione di Santa Maria Novella a Firenze, esistito tra il 1990 e il 2010 e comunemente indicato come la \"pensilina degli autobus\" o \"pensilina di Toraldo di Francia\", dal nome dell'architetto dell'opera.\nStoria dell'edificio.\nVoluta dall'Assessorato all'urbanistica del Comune di Firenze e progettata nel 1987 dall'architetto Cristiano Toraldo di Francia con la collaborazione di Andrea Noferi, la pensilina, posta come diaframma tra la via Valfonda e il \"lato arrivi\" del Fabbricato Viaggiatori della Stazione di Santa Maria Novella inglobando la fila di pini marittimi preesistente, venne realizzata nel 1990, in occasione dei Mondiali di calcio.\nL'opera ha suscitato vivaci critiche e accese polemiche per la scelta del linguaggio architettonico, giudicato discordante rispetto alle illustri architetture - l'abside della basilica di Santa Maria Novella e la stazione stessa, entrambe nella calda tonalit\u00e0 della pietraforte - a cui si rapporta, per la scelta dei materiali e per la collocazione urbana, che \"altera non poco, impedendone anche la visione\" lo spazio circostante la stazione stessa.\n\"Incauto risultato compositivo\" dettato \"dalla giovanile bramosia di mettere insieme tante citazioni erudite\" (ibidem) secondo alcuni, secondo altri il progetto della pensilina nacque \"come operazione di sintesi tra una serie di materiali, parte gi\u00e0 presenti nel sito come memoria o come dato di fatto, altri da inventare, ma in un certo qual modo gi\u00e0 intuibili nelle direttrici urbane del luogo\".\nNel tempo, il degrado e la frequentazione della pensilina da parte di senzatetto ha ulteriormente alimentato le critiche nei riguardi dell'opera, frequentemente oggetto di dibattito politico locale. Il 9 agosto 2010, il sindaco di Firenze Matteo Renzi ha dato il via ai lavori di smantellamento. L'abbattimento completo \u00e8 avvenuto entro il mese di agosto, mentre i lavori di ripavimentazione rappresentano un intervento temporaneo, in vista di un complessivo riordino dell'area.\nDescrizione.\nUtilizzata come terminal per gli autobus urbani e per servizi commerciali e turistici, la pensilina era organizzata in un doppio portico aperto parallelamente alle due direzioni della strada e della stazione, chiuso alle estremit\u00e0 da testate costituite da volumi semicircolari (verso la piazza della Stazione) e da un corpo di fabbrica irregolare (verso la palazzina Reale di Santa Maria Novella), rispettivamente destinati ad Ufficio Informazioni Turistiche e ad Uffici della societ\u00e0 dei trasporti urbani ATAF. Dopo la chiusura dell'Ufficio informazioni, l'estremit\u00e0 orientale della pensilina sub\u00ec un veloce degrado, che port\u00f2 alla demolizione del corpo semicircolare nel 2005.\nLa struttura dei porticati era metallica, con coperture reticolari rivestite in alluminio. Le colonne portanti erano rivestite in fasce di marmo verde di Prato e di bardiglio analogamente alle architetture di testa. Queste ultime erano a loro volta coperte da lucernari in ferro e vetro, nel caso dei corpi cilindrici, o dotate di copertura piana e coronate da un cornicione in marmo rosa di Verona. Dello stesso marmo erano le incorniciature degli obl\u00f2 che si aprivano lungo le pareti esterne, lasciate in cemento armato faccia a vista per il resto del fronte su via Valfonda.\nNell'area compresa tra i due porticati, riservati alle fermate degli autobus urbani quello prospiciente il Fabbricato Viaggiatori e attrezzato con box per i diversi servizi di carattere turistico e commerciale quello lungo la via Valfonda, erano stati inglobati i pini marittimi che precedentemente fungevano da diaframma tra la strada e la stazione stessa.\nNe risultava cos\u00ec uno spazio concepito come un piccolo agglomerato urbano con una sorta di \"piazzetta-corridoio\" al suo interno, attrezzata per la circolazione pedonale ma anche per momenti di sosta e di riposo, come suggerivano le panche in marmo poste sulla parete posteriore del piccolo fabbricato centrale dell'ATAF, la fontana in bronzo sulla facciata verso l'interno dell'ufficio abbonamenti, l'arredo del corpo cilindrico che precedeva l'Ufficio Informazioni Turistiche e che racchiudeva il primo degli alberi della fila.\nLa pavimentazione suggeriva i diversi percorsi e distingueva nello stesso tempo le funzioni degli spazi: le lastre di porfido pavimentavano le direttrici di attraversamento e lo spazio di attesa sotto i porticati, mentre cubetti di porfido a disegno concorrevano all'arredo e alla qualificazione della \"piazzetta-corridoio\".\nAll'interno dei corpi di fabbrica la pavimentazione era in marmo, con disegno centrale poligonale in marmo rosso perimetrato da fasce di marmo verde scuro nei volumi cilindrici.\nNell'ufficio abbonamenti ATAF il corpo cilindrico destinato all'attesa si raccordava tramite due arcatelle sostenute da colonne lisce color rosso vivo al corpo ad L dove erano ospitati gli uffici, delimitato all'estremit\u00e0 del lato maggiore dal bancone in marmo rosso venato con gli sportelli per il pubblico.\nAll'esterno, la testata verso la palazzina Reale era caratterizzata da un grande gocciolatoio in rame (di ascendenza fallica) dal quale le acque di raccolta della copertura si riversavano in una vasca ottagonale in marmo verde."}
{"id": "1372500", "revid": "46931", "url": "https://it.wikipedia.org/wiki?curid=1372500", "title": "Banda di Hoxton", "text": ""}
{"id": "1372502", "revid": "46931", "url": "https://it.wikipedia.org/wiki?curid=1372502", "title": "Banda Hoxton", "text": ""}
{"id": "1372513", "revid": "1124164", "url": "https://it.wikipedia.org/wiki?curid=1372513", "title": "Agostino Beltrano", "text": "Biografia.\nAgostino Beltrano nacque a Napoli il 25 febbraio 1607, da Francesco, di professione indoratore, e da Vittoria De Grauso, zia di Andrea Vaccaro.\nLa sua prima formazione artistica avvenne presso la bottega di Giacinto De Populo, un pittore quasi sconosciuto, del quale si ricorda solo il suo stretto legame d'amicizia con Massimo Stanzione, del quale fu allievo, in seguito, lo stesso Beltrano insieme ad Aniello Falcone e Pacecco De Rosa, dei quali \u00e8 soprattutto con il primo che presenta evidenti affinit\u00e0.\nPer Beltrano fu per\u00f2 molto importante, per la sua maturazione stilistica, la vicinanza, in occasione dei lavori nella cattedrale di Pozzuoli, con altri celebri pittori dell'epoca, quali Giovanni Lanfranco, Artemisia Gentileschi e lo stesso Massimo Stanzione.\nLa tela di San Biagio in Santa Maria della Sanit\u00e0 a Napoli \u00e8 l'ultimo lavoro noto di Agostino, che mor\u00ec di peste nel 1656. Ha sposato la pittrice Annella di Massimo o Aniella di Beltrano, o Anniella De Rosa, sorella di Pacecco.\nStile.\nGli studiosi hanno distinto, analizzando le opere del maestro, una fase naturalista, contigua ai modi falconiani e un secondo periodo pi\u00f9 propriamente stanzionesco, contrassegnato da un impreziosimento cromatico e da un ingentilimento delle fisionomie e dei sentimenti, culminante nella spettacolare tela raffigurante \"Lot e le figlie\".\nOpere.\nL'attivit\u00e0 di Agostino Beltrano \u00e8 documentata a Napoli nelle chiese di S. Maria degli Angeli a Pizzofalcone (1644 \u2013 1645), di S. Agostino degli Scalzi (1649), di S. Maria della Sanit\u00e0 (1654 - 1656) e di S. Maria Donnaregina Nuova (1655).\nQuesti suoi interessi lo guideranno, in maniera pi\u00f9 o meno costante fino a qualche anno prima della met\u00e0 del secolo, in efficaci composizioni sia di destinazione religiosa (tele per il duomo di Pozzuoli, affreschi in S. Maria degli Angeli a Pizzofalcone) che profana (Ritratto di Carlo Tocco, Pio Monte della Misericordia).\nDal 1649 circa, anno in cui sono documentate le due tele per la Cappella Schipani in S. Agostino degli Scalzi (S. Girolamo e S. Nicola da Tolentino) il suo stile sembra avviarsi verso soluzioni di accademia stanzionesca e tale si manterr\u00e0 ancora nell'ultima produzione documentata."}
{"id": "1372514", "revid": "830939", "url": "https://it.wikipedia.org/wiki?curid=1372514", "title": "Alfonso Gallo", "text": "Biografia.\nConsegu\u00ec la laurea in lettere presso l'Universit\u00e0 di Napoli. Si iscrisse inoltre alla facolt\u00e0 di medicina. Si interess\u00f2 agli studi sulla conservazione dei libri e nel 1938 fond\u00f2 l'Istituto per la patologia del libro (IPL, oggi ICPAL) che diresse fino all'anno della sua morte, il 1952. \nGli \u00e8 stato intitolato il Museo dell'Istituto Centrale di Patologia del Libro."}
{"id": "1372517", "revid": "1844579", "url": "https://it.wikipedia.org/wiki?curid=1372517", "title": "Personale della Ring of Honor", "text": "Il personale della Ring of Honor include atleti ed altre personalit\u00e0, quali staff aziendale e del dietro le quinte che lavorano per la federazione di wrestling Ring of Honor.\nLa ROH ha partnership con diverse federazioni in tutto il mondo, fra cui Impact Wrestling, Game Changer Wrestling, All Elite Wrestling e New Japan Pro-Wrestling."}
{"id": "1372519", "revid": "154893", "url": "https://it.wikipedia.org/wiki?curid=1372519", "title": "Peine", "text": "Peine \u00e8 una citt\u00e0 tedesca, di circa 50.000 abitanti, della Bassa Sassonia, capoluogo del circondario (\"Landkreis\") omonimo.\nPeine si fregia del titolo di \"Comune indipendente\" (\"Selbst\u00e4ndige Gemeinde\").\nStoria.\nLa fondazione di Peine risale all'anno 1130.\nGeografia fisica.\nPosizione.\nPeine si trova nel Fuhse, fra l'Harz ed il L\u00fcneburger Heide, a circa 40\u00a0km-ovest da Hannover e 25\u00a0km-est da Braunschweig. \nAltre medio-grandi cittadine non distanti sono Hildesheim, Salzgitter, Wolfsburg e Celle. \nSuddivisione.\nLa citt\u00e0 di Peine conta, oltre al capoluogo stesso (con circa 25.000 abitanti), 16 frazioni (\"Ortschaften ed Ortsteile\"): Berkum, Dungelbeck, Duttenstedt, Eixe, Essinghausen, Handorf, Kernstadt, R\u00f6hrse, Rosenthal, Schmedenstedt, Schwicheldt, Stederdorf, Telgte, V\u00f6hrum/Landwehr, Wendesse e Woltorf."}
{"id": "1372521", "revid": "834", "url": "https://it.wikipedia.org/wiki?curid=1372521", "title": "Spazzatrice", "text": "Con il termine spazzatrice viene identificata una macchina in grado di spazzare una superficie dura orizzontale sia essa all'interno (corridoi, atri, palestre, ecc) o all'esterno (strade, piazze, ecc.).\nLe spazzatrici possono essere suddivise in svariate categorie in base a:\nTipo di motore.\nIl motore che viene utilizzato da questa macchina pu\u00f2 essere:\nTipo di spazzamento.\nIl meccanismo che viene utilizzato da questa macchina pu\u00f2 essere:\nTipo di scarico dei rifiuti.\nIl meccanismo che viene utilizzato da questa macchina pu\u00f2 essere:\nTipo di utilizzo.\nQuesta macchina pu\u00f2 essere utilizzata per un uso:\nTipo di guida.\nQuesta macchina pu\u00f2 essere governata:\nTipo di sterzata.\nQuesta macchina risponde al comando direzionale dell'operatore:"}
{"id": "1372522", "revid": "833108", "url": "https://it.wikipedia.org/wiki?curid=1372522", "title": "White Hart Lane", "text": "White Hart Lane \u00e8 stato uno stadio calcistico di Londra (Inghilterra), situato nel quartiere di Tottenham, costruito nel 1899 e demolito nel 2017. Ha ospitato per 118 anni (dal 1899 al 2017) le partite casalinghe del Tottenham.\nInaugurato il 4 settembre 1899, al termine della sua vita aveva una capienza di 36.284 posti, anche se il primato di affluenza si registr\u00f2 il 5 marzo 1938: 75.038 spettatori per l'incontro di FA Challenge Cup tra Tottenham e Sunderland. Nel 1948 lo stadio ospit\u00f2 la fase preliminare di calcio dei Giochi della XIV Olimpiade. Nel settembre 1953 il terreno fu dotato di un sistema di illuminazione per le partite da disputarsi in notturna. Lo stadio \u00e8 stato rinnovato per la prima volta nel 1925, al quale ne sono seguite altre nel corso degli anni settanta e novanta, fino a quando si \u00e8 optato per la sua demolizione.\nIl 14 maggio 2017 ha ospitato l'ultima partita del Tottenham (vittoria per 2-1 contro il Manchester United). I lavori per la demolizione sono iniziati subito dopo. Al suo posto \u00e8 stato costruito il Tottenham Hotspur Stadium, inaugurato nel 2019.\nCaratteristiche.\nIl White Hart Lane \u00e8 stato costruito su pianta rettangolare, che ha consentito negli anni di poter avere un numero di posti a sedere sempre maggiore. Lo stadio possedeva due curve (North Stand e South Stand) e due tribune (West Stand ed East Stand) per una capacit\u00e0 totale di 36.230 posti, il terreno era in erba naturale rinforzata e misurava 100 x 67 metri. Negli anni novanta sono stati inseriti due megaschermi di fronte alle curve."}
{"id": "1372523", "revid": "205250", "url": "https://it.wikipedia.org/wiki?curid=1372523", "title": "Antonio Pilon", "text": "Gastaldo di villa Marchesi, a Mogliano Veneto, si vant\u00f2 pubblicamente di aver portato viveri a Venezia durante l'assedio del 1849. Della cosa per\u00f2 giunsero a conoscenza gli Austriaci che inviarono a casa sua dei soldati che si fingevano disertori. Nel soccorrerli, Pilon coinvolse anche Luigi Vanin, fabbro, e due contadini, Antonio Vincenzi e Giacomo Bison. Caduti nella trappola, i primi due furono condotti a Mestre e fucilati il giorno seguente nel parco di villa Tivan, sul Terraglio; gli altri finirono nel carcere duro di Kufstein. Nel 1855 il Vincenzi mor\u00ec di stenti mentre Bison fu graziato lo stesso anno.\nIl suo corpo, accanto a quello di Vanin, \u00e8 stato degnamente sepolto solo nel 1867, sul lato esterno della chiesa di Mogliano Veneto, dietro il campanile."}
{"id": "1372524", "revid": "1543377", "url": "https://it.wikipedia.org/wiki?curid=1372524", "title": "Killzone", "text": "Killzone \u00e8 un videogioco di genere sparatutto in prima persona, uscito nel 2004 in esclusiva per la console PlayStation 2. \u00c8 stato sviluppato da Guerrilla Games sotto la produzione di Sony Interactive Entertainment, ai tempi interessata ad un titolo che potesse rispondere ad Halo, celebre sparatutto esclusivo della diretta rivale Xbox.\nAmbientato nel 2357, in un'epoca in cui la civilt\u00e0 umana \u00e8 riuscita a colonizzare altri pianeti, \"Killzone\" narra la storia di un gruppo di soldati dell'esercito ISA (\"Interplanetary Strategic Alliance\") durante il conflitto contro le truppe separatiste Helghast, provenienti dalle colonie del pianeta Helghan. Per la rappresentazione bellica, il team di sviluppo ha inserito numerosi riferimenti visivi e narrativi alle due guerre mondiali. \nIl gioco ha dato inizio al franchise di Killzone, che \u00e8 diventato lo sparatutto di punta dell'ammiraglia Sony PlayStation, con seguiti usciti su PSP, PS3, PS Vita e PS4. \nTrama.\nGli Helghast sono una fazione dissidente formata da uomini provenienti dalla Terra che, durante la fase di colonizzazione degli umani verso nuovi pianeti, si stabil\u00ec su Helghan. Questi uomini decisero di rimanere su Helghan nonostante le anomalie atmosferiche che provocarono deformit\u00e0 nei figli dei primi coloni. Con il tempo il corpo degli Helghast si \u00e8 evoluto per sopperire le difficolt\u00e0 alle quali era sottoposto nell'atmosfera di Helghan, diventando pi\u00f9 forti, resistenti e con superiori capacit\u00e0 di recupero di un essere umano normale, ma allo stesso tempo ha sviluppato anche sindromi quali l'insofferenza al sole e problemi respiratori (ecco il motivo delle loro maschere). Abbandonati a loro stessi dal pianeta Terra, aument\u00f2 l'odio degli Helghast nei confronti dei terrestri. Questo clima di insoddisfazione port\u00f2 alla prima guerra di Helghan, un conflitto devastante dal quale furono le forze terrestri ad uscirne vincitrici. Abbandonati al loro destino, in assenza di un leader, gli Helghast si ritrovarono a combattersi tra di loro fino all'arrivo di una nuova figura capace di guidare il popolo. Costui era Scolar Visari, il quale riusc\u00ec a porre fine alle guerre interne a Helghan ed a ricostruire l'esercito quale punto di forza del suo Popolo, puntando a risvegliare l'orgoglio e il patriottismo degli Helghast. Una volta consolidato il governo interno ad Helghan, Visari decise allora di attaccare il pianeta Vekta, il pi\u00f9 vicino avamposto coloniale dell'esercito terrestre (chiamato UDC) che poi su Vekta invi\u00f2 l'ISA.\nCon una violenta ed efficace offensiva, le truppe Helghast sbarcarono sul pianeta Vekta, superando indenni le difese spaziali. Preoccupandosi soltanto di conquistare il pianeta, gli Helghast sterminarono chiunque si trovasse sulla loro strada.\nLe trincee.\nIl gioco inizia in una trincea, ultimo punto di difesa ISA dall'assalto Helghast. Il primo personaggio giocabile \u00e8 Templar che, assieme ad un gruppo di soldati, tenta di tenere la posizione. Quando tutto sembra perduto, Templar viene a sapere da un soldato (Sanchez) che pi\u00f9 avanti c'\u00e8 un campo minato che pu\u00f2 fermare temporaneamente gli Helghast, permettendo al gruppetto di soldati di ripiegare verso la base ISA, in modo tale da poter ricevere le nuove direttive del generale Vaughton. Dopo aver attraversato la citt\u00e0, devastata dal bombardamento, Templar riesce ad arrivare alla base ISA, vittima di un violento attacco Helghast. Dopo aver aiutato i soldati ISA all'ingresso della base, Templar riesce ad entrare nella base ed a incontrare il generale. Qui Templar apprende la situazione disastrosa dell'esercito ISA, del continuo sbarco di truppe Helghast e che le piattaforme SD a difesa di Vekta vanno riattivate mediante l'utilizzo di due chiavi di sicurezza, una si trova al centro comunicazioni e l'altra sulla piattaforma SD del generale Adams. Il generale Vaughton per\u00f2, parla a Templar di una missione di salvataggio di un soldato infiltrato, rintanato insieme ad alcune truppe ISA nei sobborghi. Neanche il tempo di accettare la missione che una bomba centra in pieno l'edificio.\nBase ISA.\nDopo l'esplosione, Templar decide di trovare i soldati con le chiavi, bloccati probabilmente dagli Helghast durante il loro assalto. La base ISA \u00e8 distrutta in pi\u00f9 punti, il nemico \u00e8 penetrato al suo interno e i soldati ISA combattono con tutte le loro forze per arrestare l'avanzata degli Helghast. Templar grazie all'aiuto di molti soldati ISA riesce a trovare gli uomini con le chiavi di riattivazione delle piattaforme SD, intrappolati nella sala del server. Con le chiavi, Templar viene scortato dai soldati per un breve tratto, fino a che non verr\u00e0 lasciato solo con l'obbiettivo di incontrare il generale Vaughton.\nTemplar si ritrover\u00e0 ad affrontare un gran numero di Helghast e alla fine riuscir\u00e0 ad arrivare al punto d'incontro, ma ad attenderlo ci sono 4 cecchini helghast.\nPer fortuna di Templar, i cecchini vengono uccisi da Luger, un'ufficiale mandata come supporto per Templar per la sua missione di salvataggio.\nTemplar, dopo aver spiegato a Luger la loro missione, decide di incontrare il generale al parco, nuovo punto di incontro. I due decidono quindi di arrivarci passando attraverso quel che resta della metropolitana.\nIl parco.\nTemplar e Luger attraversano la metropolitana aiutando truppe ISA, bloccate dagli Helghast con il compito di impedire l'accesso al parco. I due soldati riescono per\u00f2 ad arrivare al parco oramai controllato dagli Helghast. Anche qui la lotta \u00e8 molto dura e con l'aiuto di altri soldati ISA, Templar scopre la posizione di Vaughton. Arrivato alla sezione dove si trova il generale, Templar e Luger sentono il rumore di carri corazzati e sono obbligati a nascondersi, ma senza aver il tempo di pensare a cosa fare, un soldato ISA si avventa sugli Helghast e con un lanciamissili distrugge un corazzato. Templar decide di buttarsi nella mischia sfruttando come diversivo l'attacco del soldato.\nEliminati gli Helghast, Templar scopre dal soldato che il generale Vaughton \u00e8 stato fatto prigioniero, quindi prende il comando della piccola squadra appena formata e libera il generale.\nTemplar dar\u00e0 al generale le chiavi per le piattaforme SD, egli per\u00f2 decide di affidare a Templar una missione di soccorso di una spia convincendo il soldato ISA che li aveva aiutati poco prima. Il nome del soldato \u00e8 Rico Velasquez, un sergente.\nLa squadra inizia cos\u00ec la sua difficilissima missione dietro le linee nemiche.\nI sobborghi.\nLa squadra si dirige verso il centro commerciale dove si trova il colonnello Hakha, ma incontra molta resistenza, tra cui mitraglieri, navi da sbarco, molti soldati e ufficiali.\nQuesta zona di Vekta \u00e8 distrutta dai bombardamenti e dagli scontri tra soldati ISA e Helghast. Ciononostante, la squadra di Templar riesce ad arrivare al centro commerciale, dove per\u00f2 trover\u00e0 solo dei soldati ISA morti. Giustiziati, come sottolinea Rico. Uno solo \u00e8 ancora vivo, il soldato Sanchez che Templar aveva incontrato nella trincea durante il primo attacco, il quale riesce a dire a Templar che Hakha \u00e8 stato catturato dagli Helghast poco prima e che quando lo troveranno rimaranno stupiti. Templar decide di muoversi, cos\u00ec esce dalla struttura insieme alla sua squadra, dirigendosi verso la zona indicata dal soldato. Dopo molti scontri a fianco dei soldati ISA dispersi e separati dalle altre unit\u00e0, Templar e la sua squadra trovano una zona difesa da soldati d'\u00e9lite Helghast. Dopo averli eliminati Templar scopre ci\u00f2 che disse Sanchez; Hakha \u00e8 un Helghast. Templar sa di non potersi fidare di un Helghast, bench\u00e9 disertore, ma decide di fidarsi del generale Vaughton portandogli Hakha in modo che la spia possa rivelare al generale tutte le informazioni in suo possesso.\nIl porto.\nTemplar e la sua squadra arrivano in prossimit\u00e0 del porto: l'obiettivo \u00e8 trovare una barca e portare Hakha all'Up Link, la base di rifornimento orbitale che lo avrebbe portato alle piattaforme SD dove si stava dirigendo il generale Vaughton.\nPer Templar per\u00f2 c'\u00e8 un altro problema, ossia la diffidenza di Rico nei confronti di Hakha: il sergente infatti \u00e8 accecato dall'odio per gli Helghast che hanno ucciso tutti i suoi compagni di squadra durante lo sbarco su Vekta. La squadra riesce ad arrivare al porto difendendo le spiagge dall'arrivo delle truppe Helghast. Il porto in parte \u00e8 controllato dai nemici e il manipolo di soldati sa che deve trovare una barca per concludere la sua missione addentrandosi in zone di guerra dove le truppe ISA combattono furiosamente per tenere la posizione. Prima di entrare nell'area occupata dagli Helghast, Hakha ferma Templar dicendogli che deve accedere al main frame per analizzare le informazioni da lui trovate.\nLa spia ha infatti scoperto che un computer della piattaforma SD che non ha fermato lo sbarco Helghast \u00e8 in mano nemica. Templar accetta (dopo aver fermato i suoi soldati che si stavano scontrando tra di loro a causa dei continui sospetti di Rico nei confronti di Hakha), il disertore Helghast entra nel main frame e scopre che il computer nelle mani nemiche \u00e8 quello del generale Adams.\nSubito dopo la piattaforma SD attacca una struttura ISA vicina, Templar comprende la gravit\u00e0 della situazione e il rischio di essere ucciso del generale Vaughton. Templar decide di arrivare alle piattaforme SD e di fermare Adams. La squadra si impossessa di due navi d'attacco Helghast e si dirige all'Up Link, ma verr\u00e0 attaccata durante il tragitto, riuscendo ad evitare i missili lanciati dai nemici ma non che le barche si scontrino. Templar e i suoi si ritrovano in una palude in pieno territorio Helghast.\nLa palude.\nDopo l'incidente la squadra di Templar scopre di trovarsi in pieno territorio nemico, lontano dalla base di rifornimento dove il gruppo \u00e8 diretto. Affrontando la forte resistenza la squadra arriva ad una base codice 3-3, che gli Helghast utilizzano per gli attacchi preventivi. Su consiglio di Hakha, la squadra crea un diversivo distruggendo la base, confondendo il nemico e dirigendosi verso una base ISA che si trova nelle vicinanze. Sconfitta la resistenza, la squadra si dirige alla meta con un gruppo di soldati attaccato dagli Helghast; Templar e i suoi difendono l'esterno della base e riescono ad accedere al computer interno con l'obiettivo di avvertire il generale Vaughton del tradimento del generale Adams, ma prima di poter usare la radio un soldato ISA ferma la squadra, accusandola di tradimento.\nLuger riesce a bloccarlo e Templar inizia ad interrogarlo, scoprendo che Adams ha ucciso Vaughton. Distrutto dalla notizia della morte del suo mentore, Templar decide di continuare la missione, arrivare alle piattaforme SD e uccidere Adams, ma cambia idea quando Hakha intercetta una conversazione Helghast, la quale informa la squadra che il generale Adams sta scendendo su Vekta per dirigersi ad un ricevitore gps, utilizzato dalle piattaforme SD per mappare i territori.\nLa squadra si trova ad attraversare un'altra palude affrontando una forte resistenza tra cui corazzati e granatieri. Arrivati al ricevitore gps ed eliminati i nemici, la squadra non trova Adams e capisce che era una trappola. Rico si avventa su Hakha, continuando a sostenere che non ci si pu\u00f2 fidare di lui.\nTemplar riesce a ricompattare la squadra, convincendo Rico almeno a collaborare con Hakha, infine decide di continuare la missione.\nLa giungla.\nArrivati alla giungla, la squadra incontra parecchia resistenza, tra cui accampamenti e mezzi corazzati oltre ad ufficiali di alto grado Helghast, inoltre sabota un ponte per bloccare il passaggio di rinforzi; dopo ci\u00f2 Templar e i suoi si dirigono ad una base Helghast con l'obiettivo di raccogliere informazioni e decidere cosa fare.\nDistrutti dei depositi di munizioni e uccisi gli ufficiali del campo, il gruppo accede ad un computer e l\u00ec decide che nonostante le scarse probabilit\u00e0 di riuscita bisogna arrivare all'Up Link. Prima di ci\u00f2 la squadra si sarebbe dovuta spostare in una base ISA, dove avrebbe cercato un veicolo per potersi muovere pi\u00f9 velocemente. La squadra inizia a muoversi in direzione di una stazione missilistica ISA nelle vicinanze.\nStazione missilistica.\nLa stazione missilistica di Vekta \u00e8 oramai nelle mani degli Helghast. Templar decide di infiltrarsi nella base al fine di trovare un veicolo per arrivare all'Up Link. La resistenza \u00e8 intensa a causa di molti ufficiali e del generale Lente in persona, arrivati alla base per fermare Templar e i suoi.\nLa squadra penetra nella base e decide di bloccare i missili cos\u00ec che gli Helghast non li utilizzino pi\u00f9 contro le citt\u00e0 di Vekta. Fatto ci\u00f2, il gruppo si dirige all'eliporto per prendere la nave di Lente ed eliminare il generale, supportato dalle guardie del corpo, i migliori soldati Helghast.\nSconfitto Lente, la squadra scopre che Hakha una volta comandava le truppe del generale, cio\u00e8 quelle su Vekta. Hakha stesso uccide Lente quando quest'ultimo gli rivela di avergli ucciso il fratello. Con un veicolo, l'Up Link diventa la prossima destinazione della squadra.\nLa strada per l'Up Link.\nNonostante il veicolo appena preso, Templar decide di percorrere l'ultimo tratto di strada a piedi per evitare la contraerea. La squadra si trova tra le montagne in mezzo a posti di blocco degli Helghast. L'obiettivo \u00e8 quello di raggiungere una stazione radar nelle vicinanze per disattivarla e favorire l'infiltrazione all'Up Link. Superati i vari posti di blocco, il gruppo arriva alla stazione, difesa da soldati d'\u00e9lite e truppe d'assalto, che rendono ancora pi\u00f9 difficile la missione. La squadra riesce a superare tutte le avversit\u00e0, anche il massiccio gruppo di Helghast messo tra la stazione radar e l'Up Link. Finalmente la squadra arriva a destinazione alla ricerca di uno shuttle per raggiungere le piattaforme SD.\nPiattaforma SD.\nArrivati all'Up Link la squadra inizia a cercare un mezzo per raggiungere la piattaforma SD, ma l'unico disponibile \u00e8 sorvegliato dagli Helghast. Con grande abilit\u00e0 il gruppo riesce a sbaragliare la resistenza e portare lo shuttle fuori dall'hangar, dopodich\u00e9 lo utilizza per raggiungere la piattaforma.\nAgganciata allo shuttle la squadra entra nella stazione dopo aver incontrato un gruppo di Helghast, ufficiali compresi.\nNonostante lo spazio limitato, Templar e i suoi prevalgono e arrivano finalmente alla piattaforma mediante un ponte di collegamento; durante il viaggio il gruppo vede la flotta terrestre, arrivata per aiutare i soldati ISA sulla terra, venire attaccata dalla piattaforma SD, subito arriva il contrattacco della flotta terrestre.\nTemplar inizia quindi a pensare ad un piano per evitare perdite nella flotta terrestre: la squadra si dovr\u00e0 dividere e ognuno avr\u00e0 la sua missione. Templar penser\u00e0 al sistema di raffreddamento della piattaforma impedendogli di sparare, Luger mander\u00e0 un segnale di cessate il fuoco alla flotta terrestre, Rico si occuper\u00e0 della fanteria Helghast che ha occupato gli alloggi della piattaforma e Hakha disattiver\u00e0 il programma di esplosione delle navette che gli Helghast hanno utilizzato per sbarcare nella piattaforma.\nCompletate le missioni tutti si sarebbero riuniti nella sala principale della struttura.\nDopo la scena varia a seconda del personaggio scelto: la squadra arriva dal generale Adams e si scontra con un folto gruppo di guardie del corpo. La squadra blocca gli Helghast, mentre il personaggio scelto dal giocatore (visti i successivi episodi di Killzone dovrebbe essere Templar) incontra Adams ma poco dopo sopraggiungono soldati Helghast e Adams ne approfitta per fuggire. Templar guida i suoi verso lo shuttle per scappare dalla piattaforma che sta iniziando a collassare.\nArrivati allo shuttle Luger si mette ai comandi e Templar e Rico coprono Hakha mentre risolve un problema al condotto carburante; qui Rico salver\u00e0 Hakha da una situazione difficile mettendo fine alle loro precedenti dispute e dando inizio ad un'amicizia. Luger riesce a far partire lo shuttle prima dello scoppio delle piattaforme SD, Adams invece viene schiacciato da un soffitto crollato.\nIl gioco finisce con la consapevolezza di una piccola vittoria che non metter\u00e0 fine alla guerra ma che far\u00e0 s\u00ec che gli ISA non si facciano trovare impreparati al prossimo attacco Helghast.\nEsercito Helghast.\nA causa della loro conformazione genetica gli Helghast sono pi\u00f9 robusti degli esseri umani, e tutti sono fedeli al loro esercito che \u00e8 numeroso, ben addestrato e ben equipaggiato. L'esercito Helghast si divide in 7 categorie, ognuna delle quali presenta soldati addestrati nell'uso di una specifica arma. Nel corso dei capitoli, alcuni di loro saranno impiegati all'uso di postazioni fisse.\nModalit\u00e0 di gioco.\nKillzone ha due modalit\u00e0 di gioco: la prima \u00e8 la \"Campagna\" per giocatore singolo, formata da 11 livelli divisi a loro volta da pi\u00f9 sottolivelli. All'inizio di ogni livello il giocatore pu\u00f2 scegliere uno tra i quattro personaggi disponibili, i personaggi si sbloccano incontrandoli nel gioco. La seconda si chiama \"Campi di Battaglia\" e riguarda il gioco multigiocatore, sia online che per 16 giocatori, sia a schermo condiviso. Ci sono 6 modalit\u00e0: \"Deathmatch\" normale e a squadre; \"Difendi E Distruggi\"; \"Assalto\", dove una squadra si difende e l'altra attacca, con rifornimenti aerei che il giocatore deve recuperare e portare alla propria base. L'ultima modalit\u00e0 \u00e8 \"Dominazione\", dove bisogna conquistare delle postazioni prima del nemico: il giocatore pu\u00f2 giocare al fianco di 7 alleati mossi dalla CPU nel caso di partite a schermo condiviso, e sono presenti 8 mappe di gioco che si ispirano ai livelli del gioco in singolo.\nArmi.\nIn \"Killzone\" sono state implementate 22 armi: 9 da fuoco, 7 esplosive (granate, anticarro), 4 postazioni fisse e 2 coltelli. 12 Helghast e 10 ISA.\ncon la differenza dell'utilizzo di granate al posto dei proiettili.\nSviluppo.\nNonostante \"Killzone\" sia stato indirettamente pubblicizzato come \"l'anti-Halo\" della line-up PlayStation, lasciando erroneamente intendere che sia stato pensato come una diretta risposta al gioco di Bungie, le sue origini risalgono ad un periodo precedente rispetto all'arrivo di Halo: Combat Evolved su OS X, Microsoft Windows e Xbox. \nNel 1999, i rappresentanti di tre studi olandesi della Lost Boy Games presentarono a Sony tre demo, tra cui quella di un FPS chiamato \"Core\". Sony decise di stipulare un contratto, concordando la produzione di uno sparatutto dal nome provvisorio di \"Marines\" ed incentrato sul tema della guerra nello spazio. \nAll'inizio del 2000, il prodotto fu mostrato alla Sony con un nuovo nome, \"Kin\". Tuttavia, nello stesso anno, gli olandesi di Lost Boys iniziarono a lavorare ad un nuovo progetto multipiattaforma, poich\u00e9 ancora riluttanti all'idea di rilasciare i propri titoli unicamente su piattaforme Sony: l'FPS , che verr\u00e0 ultimato e pubblicato nel settembre del 2004. \nTra il 2002 e il 2003, i tre studi si unirono formando l'indipendente Guerrilla Games e il progetto \"Kin\" sub\u00ec ulteriori modifiche, cambiando definitivamente nome in \"Killzone\". Nel maggio del 2004, \"Killzone\" venne annunciato in maniera ufficiale alla conferenza Sony dell'E3, con un team di 60 persone alle spalle. \nL'obiettivo che Guerrilla Games e Sony si erano proposte con \"Killzone\" era quello di portare su PlayStation 2 un valido FPS in esclusiva, andando ad arricchire l'offerta della console nipponica circa i titoli sparatutto, ai tempi sofferente rispetto al catalogo della concorrenza Microsoft Xbox e PC. \nPer questo motivo, era necessario lanciare sul mercato un videogioco di forte impatto. \nIntelligenza artificiale.\nGuerrilla Games ha sviluppato un sistema di intelligenza artificiale denominato \"Dynamic Procedural Combat Tactics\", che consente ai personaggi manovrati dal computer, alleati e ostili, di effettuare funzioni di valutazione che modificano i percorsi scelti, le manovre adottate e in generale la tattica degli scontri a fuoco in modo dinamico, con un sistema di algoritmi ed input che rendono il comportamento degli NPC meno uniforme e pi\u00f9 imprevedibile rispetto agli algoritmi di ricerca utilizzati nell'I.A. di sparatutto come Left 4 Dead. \nSe in videogiochi come quest'ultimo i personaggi controllati dal computer eseguono delle azioni standardizzate e stabilite da una serie di script, l'intelligenza artificiale di \"Killzone\" cerca di raggiungere l'obiettivo pi\u00f9 desiderabile in condizioni distinte: durante il combattimento, questo si traduce in azioni dinamiche adottate sulla base delle informazioni raccolte nella situazione specifica, che includono la quantit\u00e0 di copertura dalle minacce primarie e/o secondarie, le linee di fuoco, le zone di pericolo e la strategia tattica adottata dal giocatore. \nAccoglienza.\nLa rivista \"Play Generation\" classific\u00f2 Vekta come il quinto pianeta pi\u00f9 ostile presente nei titoli per PlayStation 2."}
{"id": "1372525", "revid": "33751", "url": "https://it.wikipedia.org/wiki?curid=1372525", "title": "FA Challenge Cup", "text": ""}
{"id": "1372532", "revid": "26630", "url": "https://it.wikipedia.org/wiki?curid=1372532", "title": "Albachiara", "text": ""}
{"id": "1372533", "revid": "98077", "url": "https://it.wikipedia.org/wiki?curid=1372533", "title": "Jus gentium", "text": ""}
{"id": "1372534", "revid": "842", "url": "https://it.wikipedia.org/wiki?curid=1372534", "title": "Gruppo BT", "text": ""}
{"id": "1372537", "revid": "117390877", "url": "https://it.wikipedia.org/wiki?curid=1372537", "title": "Palio alla lunga (Asti)", "text": "Per Palio alla lunga,si intende la corsa del Palio di Asti avvenuta ininterrottamente dalla fine del XIV secolo al 1861, che si svolgeva sul percorso lineare della contrada maestra (l'attuale corso Alfieri) in occasione dei festeggiamenti patronali di San Secondo.\nIl percorso.\nLa partenza avveniva al \"Pilone\", un grosso cippo marmoreo (tuttora esistente) fuori dalle mura della citt\u00e0, sulla strada reale di Piacenza (oggi corso Alessandria) a poche centinaia di metri dall'antica chiesa di San Lazzaro.\nIl percorso si dirigeva verso la citt\u00e0, entrando da porta San Pietro, per percorrere la contrada maestra fino all'altezza di Palazzo Ottolenghi, dove era sistemato il palco della giuria e delle autorit\u00e0.\nDurante la corsa, i paggi dovevano superare alcuni passaggi pericolosi.\nIl primo si trovava ancora fuori le mura, all'attraversamento del \"rio Valmanera\", per mezzo del \"ponte Verde\", che essendo pi\u00f9 stretto della strada creava un restringimento del percorso di gara.\nAltri passaggi difficoltosi erano le strettoie dei ponte levatoio di \"Porta San Pietro\" e quella di \"porta Santa Maria Nuova\".\nDa l\u00ec in poi, il percorso procedeva in leggera salita.\nI cavalli potevano essere scorti dal \"comando del Palio\" che posto sulla cima della torre Comentina annunciava con segnalazioni e squilli di tromba, il sopraggiungere dei contendenti.\nLa corsa si decideva negli ultimi metri, quando, all'altezza di piazza Roma e di Palazzo Mazzetti, la strada aumentava ancora la propria pendenza.\nNon a caso, ancora oggi in dialetto astigiano si dice, per sottolineare un obbiettivo non ancora raggiunto: \nLa corsa.\nLa gara seguiva il corso del sole, da oriente ed occidente.\nLa partenza avveniva sempre nelle ore serali o del tardo pomeriggio, quando la circolazione era notevolmente ridotta.\nVista la ridotta visibilit\u00e0, per la luce crepuscolare, i paggi dovevano indossare una gavardina(casacca) e bonetto (copricapo) a colori vivaci e ben distinguibili uno dall'altro.\nI cavalli, venivano allineati dietro al canapo una corda che veniva tesa alla partenza ed il suono di una campana o di un triplice squillo di tromba dava il via alla corsa.\nIl paggio che era munito di speroni e \"sborello\" (frustino) correva a pelo, cio\u00e8 senza sella, il cavallo era munito del morso del freno e le redini.\nVinceva la corsa chi per primo toccava il palio posto su una lunga asta fissata allo steccato del palco dei giudici.\nQuando nel 1929, il Palio di Asti si riprese a correre dopo un'interruzione di quasi settant'anni, la prima edizione si disput\u00f2 nuovamente su di un percorso alla lunga, non pi\u00f9 lungo la contrada maestra ma sul corso Dante, una nuova arteria cittadina che portava agli \"sbocchi nord\"."}
{"id": "1372538", "revid": "125289346", "url": "https://it.wikipedia.org/wiki?curid=1372538", "title": "Austin Aries", "text": "Aries \u00e8 un cinque volte campione del mondo, avendo conquistato tre volte il TNA World Heavyweight Championship e due volte il ROH World Championship. Il suo primo regno da TNA X Division Champion, durato 301 giorni (dall'11 settembre 2011 all'8 luglio 2012), \u00e8 il pi\u00f9 lungo nella storia del titolo.\nCarriera.\nRing of Honor (2004\u20132005).\nAustin Aries debutt\u00f2 nella ROH il 24 aprile 2004 all'evento \"ROH: Reborn Stage 2\" in un four corner survival match contro Jimmy Rave, Rocky Romero e Nigel McGuinness vinto da quest'ultimo. Di l\u00ec a poco Aries form\u00f2 insieme ad Alex Shelley, Roderick Strong e Jack Evans i \"Generation Next\", una stable heel.\nIl 26 dicembre 2004 a \"Final Battle\" Aries sconfisse il ROH World Champion Samoa Joe laureandosi per la prima volta campione. Il 16 giugno 2005 venne nominato nuovo capo allenatore della \"ROH wrestling school\" dopo l'abbandono del vecchio allenatore CM Punk. Dopo sei mesi Aries perse il titolo contro lo stesso CM Punk a \"Death Before Dishonor III\" dando inizio a ci\u00f2 che venne poi ricordata come la \"Summer of Punk\".\nA \"Final Battle 2005\" Aries e Roderick Strong sconfissero Sal Rinauro e Tony Mamaluke e conquistarono i ROH World Tag Team Championship. Il 3 giugno 2006 i \"Generation Next\" si sciolgono. In questo perioso Aries combatte per la prima volta contro il giapponese KENTA, perdendo.\nTotal Nonstop Action Wrestling (2005\u20132007).\nLa TNA lanci\u00f2 nel 2005 un sondaggio su internet su chi i fans avrebbero voluto vedere contro il TNA X Division Champion Christopher Daniels a Sacrifice e Aries lo vinse di gran lunga e combatt\u00e9 contro il Fallen Angel. La dirigenza rimase positivamente colpita da Aries e venne messo sotto contratto. In quel periodo Aries form\u00f2 una stable con Alex Shelley e Roderick Strong, che di fatto erano tre quarti dei \"Generation Next\". Nel febbraio 2006 Aries e Strong vennero sospesi per due mesi perch\u00e9 arrivarono in ritardo per il PPV Against All Odds. Il ritardo era dovuto alla decisione dei due dipartecipare ad uno show della ROH nonostante la TNA avesse avvertito i due di una grande nevicata che avrebbe messo a repentaglio la loro partecipazione al PPV.\nNelle settimane precedenti a Bound for Glory 2006 Aries venne pubblicizzato con il nuovo nome di \"Austin Starr\". All'evento Starr debutta e vince una Gauntlet Battle Royal della X Division organizzata da Kevin Nash. Starr divenne il pupillo di Nash e prese il posto di Johnny Devine nella stable \"Paparazzi Productions\". Tuttavia poco dopo Starr venne sospeso nuovamente per cattiva attitudine e durante tale sospensione Austin chiede ed ottiene la rescissione del contratto con la TNA.\nRitorno in ROH (2007\u20132010).\nAppena un mese dopo l'abbandono della TNA Aries torn\u00f2 in ROH reinserendosi nel feud tra la Resilience e i No Remorse Corps. Le due fazioni continuarono a feudare nei mesi successivi fino a che Aries sciolse la Resilience con l'obiettivo di riconquistare il ROH World Championship. A \"Rising Above\" Austin venne sconfitto dal campione in carica Nigel McGuinness.\nAries cominci\u00f2 ad apparire frustrato per i match persi e Jimmy Jacobs mostr\u00f2 interesse ad inserire Austin nel suo gruppo, gli Age of the Fall. Aries sembrava in procinto di entrare negli AotF, ma invece annunci\u00f2 che aveva convinto Lacey a lasciare la stable e diventare una coppia. Questo port\u00f2 ad un feud tra Aries e e la AotF. Aries venne scelto da Jay Briscoe come sostituto del fratello infortunato Mark Briscoe per difendere i ROH World Tag Team Championships proprio contro gli Age of the Fall. Il titolo venne tuttavia reso vacante e non viene contato nel palmar\u00e8s di Aries.\nIl 6 giugno Aries fece squadra con Bryan Danielson in un torneo per decretare i nuovi campioni di coppia. I due sconfissero Roderick Strong e Davey Richards nel primo turno ma vennero successivamente eliminati da Jimmy Jacobs e Tyler Black, i quali vinsero il torneo.\nIl giorno dopo Aries e Danielson ricevono una title shot ai titoli venendo per\u00f2 sconfitti.\nIl feud tra Aries e Jacobs continu\u00f2 per tutto l'autunno. Il punto di svolta fu in un match tra Aries ed un tifatissimo Tyler Black per il posto di primo contendente al titolo vinto proprio da Aries. Dopo il match Jacobs attacc\u00f2 Black ed Aries si intromise. Inizialmente l'intromissione sembrava fosse per salvare Black ma Aries invece si un\u00ec al pestaggio. Aries giustific\u00f2 le sue azioni dicendo che si sentiva tradito dai fan.\nDi l\u00ec a poco Aries cambi\u00f2 gimmick, tagliandosi i capelli, cominciando a vestirsi in modo sgargiante e cambiando il suo personaggio tendenzialmente cupo in uno pi\u00f9 arrogante ed egomaniaco cominciando a riferirsi a se stesso come \"The Greatest Man That Ever Lived\" (Ispirato dal titolo della canone dei Weezer, che diventer\u00e0 anche la sua theme)\nIl 13 giugno 2009 a \"Manhattan Mayhem III\"Aries diventa per la seconda volta ROH World Champion sconfiggendo Jerry Lynn e Tyler Black in un elimination match. Aries difese il titolo contro Black a \"Final Battle 2009\" e lo perse sempre contro quest'ultimo all'ottavo anniversario della ROH. Dopo aver feudato con Jerry Lynn e Delirious per parte del 2010 ed aver fatto da manager agli All Night Express, Aries venne licenziato dalla ROH.\nRitorno in TNA (2011\u20132015).\nDopo aver combattuto nella Evolve e nella Dragon Gate USA a cavallo tra il 2010 ed il 2011 il 16 giugno, Aries fa il suo ritorno in TNA sconfiggendo Jimmy Rave e Kid Kash nel match iniziale dell\"'X Division Showcase\", un torneo che mette in palio un contratto nella X Division svolto tra wrestler di federazioni indipendenti. A Destination X Aries sconfigge Jack Evans, Low Ki e Zema Ion nella finale del torneo guadagnando il contratto. Il suo primo match dopo la riassunzione \u00e8 stato contro Shannon Moore, vincendo scorrettamente con una sediata, imponendosi come heel. Aries ha subito degli screzi con Alex Shelley ed i due ad HardCore Justice partecipano ad un triple threat per il TNA X Division Championship detenuto da Brian Kendrick, fallendo entrambi. Due settimane pi\u00f9 tardi Aries vince un gauntlet match con in palio il posto di number one contender al titolo X Division.\nL'11 settembre 2011 a No Surrender Aries si laurea campione X Division sconfiggendo Kendrick. A Bound for Glory Aries mantine il titolo nel rematch contro Kendrick. A Turning Point Aries sconfigge Kid Kash e Jesse Sorensen, a Final Resolution batte Kid Kash, a Genesis vince un match ad eliminazione contro Kid Kash, Sorensen e Zema Ion e ad Against All Odds prevale su Alex Shelley. Il 12 marzo il regno di Aries diventa il pi\u00f9 longevo della storia del titolo X Division, superando il record di 182 giorni del regno di Christopher Daniels. A Victory Road Aries sconfigge Zema Ion. La settimana dopo il successo su Ion viene sancito un match a quattro che vede coinvolti anche lo stesso Zema Ion, Kid Kash ed Anthony Nese che per\u00f2 viene interrotto dall'interferenza di Bully Ray che attacca tutti i partecipanti. La settimana successiva Aries torna definitivamente Face alleandosi con James Storm contro Bully Ray ed il TNA World Heavyweight Champion Bobby Roode.\nIn seguito prende parte al team Garett Bischoff che affronter\u00e0 il team Eric Bischoff a Lockdown nel Lethal Lockdown match. A Lockdown il team Garett ha la meglio; nel match Garett Bischoff schiena il padre Eric Bischoff in seguito ad un colpo di chitarra. A Sacrifice sconfigge Bully Ray. Ad Impact del 31 maggio sconfigge Chris Sabin mantenendo il titolo.\nAd Impact il 7 giugno viene sconfitto da Crimson a causa dell'intervento di Samoa Joe, infatti ci potrebbe essere un feud tra i due. I due si sfidano a Slammiversary per il titolo X Division e dopo un match molto combattuto, vince Austin Aries.\nNella puntata di iMPACT successiva la PVV, conserv a il titolo X Division sconfiggendo in un Ultimate X match Chris Sabin e Zema Ion. Dopo il match, dichiara di voler sfidare il TNA World Heavyweight Champion Bobby Roode. Subito dopo arriva sullo stage Hulk Hogan che dice a Aries che se vuole sfidare Roode per il titolo a Destination X 2012, dovr\u00e0 rendere vacante il titolo X Division. La settimana successiva, Aries rende vacante il titolo a patto che ogni anno prima di Destination X il campione X Division abbia la sua stessa opportunit\u00e0 e subito dopo fa scattare una rissa con Bobby Roode. A Destination X sconfigge Bobby Roode conquistando per la prima volta il TNA World Heavyweight Championship.\nNella puntata del 12 luglio appare sul ring per ringraziare tutte le persone che lo acclamano, dicendo che per lui la TNA \u00e8 la federazione di wrestling migliore al mondo. Nel ring lo raggiunge un Bobby Roode molto arrabbiato che, seppur con difficolt\u00e0, dice ad Aries che gli ha preso tutto e che gliela far\u00e0 pagare, e cos\u00ec dicendo lascia il ring su tutte le furie. Subito dopo anche Aries lascia il quadrato pronunciando le parole: New World Champ. Il 18 luglio viene ufficializzato il rinnovo del suo contratto pluriennale in TNA. Durante l'Impact successivo affronta in un rematch di Destination X Bobby Roode stavolta senza titolo in palio, verso la fine dell'incontro per\u00f2 fanno il loro ingresso gli Aces and Eigths (una nuova stable che sta invadendo la TNA) che massacrano letteralmente sia Austin Aries che Roode.\nAl ppv TNA Hardcore Justice 2012, sconfigge nuovamente il rivale Bobby Roode nel rematch per il titolo mondiale. Successivamente sfida uno degli Aces &amp; Eights a farsi avanti al ppv TNA No Surrender a causa dei loro continui attacchi alla federazione (tra l'altro lo avevano anche ferito ad un braccio). Al pay per view un membro della stable si fa quindi avanti, e la \"sfida\" tra i due si trasforma ben presto in una rissa, coinvolgendo anche l'intero roster. Nella puntata di iMPACT dell'11/10/12 effettua un Turn Heel attaccando Jeff Hardy con il Brainbuster. A Bound For Glory viene sconfitto da Jeff Hardy perdendo cos\u00ec il titolo. Tenta senza successo di riconquistare il titolo il 13 gennaio al PPV Genesis in un three-way elimination match nel quale era coinvolto anche Bobby Roode.\nNella puntata del 31 gennaio di Impact Wrestling, sconfigge in coppia con Bobby Roode il team formato da Chavo Guerrero Jr. e Hernandez conquistando il titolo TNA World Tag Team Championship e laureandosi quinto TNA Triple Crown champion. il 10/10/13 austin aries ottiene finalmente la sua vittoria contro jeff hardy. Nella puntata di impact del 12-12-2013 Austin Aries batte Chris Sabin e diventa il nuovo tna x division champion\nNella notte, durante la puntata Impact Wrestling 23 gennaio 2015 Aries avrebbe preso la valigetta del Fest or Fired che gli offra l'opportunit\u00e0 al Heavyweight Championship TNA\nNel 2015 riforma i Dirty Heels assieme a Bobby roode. Nel primo match best of 5 perdono e i Wolves si portano sul 1-0.\nNel secondo match best of 5 ,i wolves si portano sul 2-0.Nel terzo match best of 5 ,i Dirty heels vincono e si portano sul 2-1.\nEuropean Pro Wrestling (2015\u20132016).\nTra il 2015 e il 2016 ha partecipato a degli house show della EPW, nel 2016 ha partecipato a un PPV della EPW dove era in palio il titolo massimo della EPW che era vacante,lui ha vinto il titolo l'ha difeso varie volte negli house show divenendo il campione con il regno pi\u00f9 lungo, quando la WWE gli offri un contratto decide di rendere vacante il titolo. Nel 2017 potrebbe tornare a lottare in EPW se autorizzato dalla stessa WWE visto che in EPW c'\u00e8 ancora un match da fare tra Aj Styles e lui, nel 2016 questo match sarebbe stato per il titolo ma essendo tutti \u00e8 due in WWE potrebbe essere un semplice match da PPW di EPW.\nWWE (2016\u20132017).\nQuattro anni prima di firmare con la WWE, mentre era ancora in TNA, Aries ha prestato la voce al personaggio Jacob Cass nella Road to WrestleMania di WWE '12.\nDurante i tapings di \"NXT\" del 22 gennaio 2016, Aries ha debuttato nel territorio di sviluppo della WWE (\"NXT\" appunto). \u00c8 stato introdotto dal general manager William Regal, ma \u00e8 stato poi attaccato da Baron Corbin prima che Aries avesse potuto fare il suo ingresso sul ring. A affronta e sconfigge Baron Corbin via \"rollup\". Nella puntata di \"NXT\" del 25 maggio fa coppia con Shinsuke Nakamura nell'affrontare Wesley Blake e Buddy Murphy. Durante il match Aries chiede il cambio, che il giapponese per\u00f2 si rifiuta di dare. La settimana successiva tiene un promo in cui dice di voler essere il prossimo NXT Champion. Dopo essere stato interrotto proprio da Nakamura, il general manager di \"NXT\" William Regal induce un match proprio tra Aries e il giapponese. A viene sconfitto da Nakamura.\nNella puntata di \"NXT\" del 22 giugno effettua un \"turn heel\", attaccando No Way Jose, che poi batter\u00e0 a .\nSuccessivamente partecipa al \"Dusty Rhodes Tag Team Classic\", in coppia con Roderick Strong, passando il primo turno, ma successivamente, infortunandosi all'occhio, lui e il suo compagno vengono eliminati.\nIl 27 ottobre 2016 Aries ha subito un infortunio nella parte del viso vicino ad un occhio durante un match contro Shinsuke Nakamura che lo ha costretto a restare fuori dalle scene fino all'inizio del 2017.\nDopo l'infortunio, Aries \u00e8 diventato il commentatore di \"Raw\" il 19 dicembre 2016 e per la categoria dei pesi leggeri e del programma \"205 Live\". Nella puntata di \"Raw\" del 6 marzo 2017, dopo che il WWE Cruiserweight Champion Neville ha sconfitto Rich Swann mantenendo il titolo, Aries \u00e8 salito sul ring per intervistarlo. Dopo essere stato provocato, Aries ha attaccato il campione costringendolo alla ritirata ed effettuando un Turn Face. Nella puntata di \"205 Live\" del 7 marzo Aries ha fatto il suo ritorno sul ring nonch\u00e9 il suo debutto nella divisione dei pesi leggeri di \"Raw\" sconfiggendo Tony Nese. Nella puntata di \"Raw\" del 13 marzo Aries ha sconfitto Ariya Daivari. Nella puntata di \"205 Live\" del 14 marzo Aries ha vinto un Fatal 5-Way Elimination match che comprendeva anche Akira Tozawa, The Brian Kendrick, TJ Perkins e Tony Nese per determinare il contendente n\u00b01 al WWE Cruiserweight Championship di Neville a WrestleMania 33 eliminando per ultimo Kendrick. Nella puntata di \"Raw\" del 20 marzo Aries ha sconfitto facilmente Tony Nese. Nella puntata di \"Raw\" del 27 marzo Aries ha sconfitto Noam Dar. Il 2 aprile, nel \"Kick-off\" di WrestleMania 33, Aries ha affrontato Neville per il WWE Cruiserweight Championship ma \u00e8 stato sconfitto, fallendo l'assalto al titolo. Nella puntata di \"205 Live\" del 4 aprile Aries ha vinto un Fatal 4-Way match che comprendeva anche Gentleman Jack Gallagher, Mustafa Ali e TJ Perkins, confermando il suo status di contendente n\u00b01 al WWE Cruiserweight Championship di Neville. Nella puntata di \"Raw\" del 10 aprile Aries \u00e8 stato sconfitto da TJ Perkins. Nella puntata di \"205 Live\" del 18 aprile Aries ha sconfitto TJ Perkins ma, nel post match, \u00e8 stato attaccato sia da Perkins che da Neville. Nella puntata di \"Raw\" del 24 aprile Aries e Gentleman Jack Gallagher hanno sconfitto Neville e TJ Perkins. Il 30 aprile, a Payback, Aries ha affrontato Neville per il WWE Cruiserweight Championship sconfiggendolo per squalifica, senza tuttavia il cambio di titolo. Nella puntata di \"Raw\" del 1\u00ba maggio Aries ha sconfitto TJP ma, nel post match, \u00e8 stato attaccato da questi al ginocchio. Nella puntata di \"Raw\" del 15 maggio Aries e Gentleman Jack Gallagher sono stati sconfitti da Neville e TJP. Nella puntata di \"205 Live\" del 16 maggio Aries ha sconfitto TJP. Nella puntata di \"Raw\" del 22 maggio Aries ha sconfitto Tony Nese. Nella puntata di \"Raw\" del 29 maggio Aries e Gentleman Jack Gallagher hanno sconfitto Neville e TJP. Il 4 giugno, ad Extreme Rules, Aries \u00e8 stato sconfitto da Neville in un Submission match, fallendo l'assalto al WWE Cruiserweight Championship.\nIl 7 luglio 2017 Aries \u00e8 stato rilasciato dalla WWE. La causa pare sia stata, secondo \"Pro Wrestling Torch\", l'insoddisfazione di Aries per essere stato limitato alla divisione dei pesi leggeri di \"205 Live\".\nTitoli e riconoscimenti.\n1\nLucha de Apuestas.\nRecord: 1-1"}
{"id": "1372542", "revid": "98077", "url": "https://it.wikipedia.org/wiki?curid=1372542", "title": "Ius commune", "text": ""}
{"id": "1372543", "revid": "827882", "url": "https://it.wikipedia.org/wiki?curid=1372543", "title": "Gauffres", "text": ""}
{"id": "1372550", "revid": "1305772", "url": "https://it.wikipedia.org/wiki?curid=1372550", "title": "Pierfunk", "text": "Biografia.\nAd inizio anni '90, Pierfunk studi\u00f2 musica presso il CPM di Milano, la scuola fondata da alcuni membri della Premiata Forneria Marconi. Furono di questo periodo i primi tour con Loredana Bert\u00e8, Tom Hooker e Gruppo Italiano e l'interessamento al jazz ed alle esperienze cantautoriali italiane, passando anche per l'elettronica dei Kraftwerk o degli Underworld, per il funk degli Sly &amp; the Family Stone, Parliament e Chic e per la new wave di The Police e New Order.\nNel 1996 diviene il bassista del primo nucleo dei Subsonica, con cui rimase fino al 1999, successivamente ha fondato con Samuel e DJ Pisti i Motel Connection, mentre con Ninja, Verror, Alebavo, Sukko e MC Victor ha suonato negli LNRipley, nel primo anno di vita della band. Nel 2006 ha collaborato alla realizzazione dell'album \"Pioggia.Rosso.Acciaio\" dei Delta V.\nNel 2003 ha pubblicato, con altri autori, il libro \"L'analisi transazionale e la formazione degli adulti\", cui \u00e8 seguito nel 2015, con Silvio Trombetta, \"Aumentare le vendite con la self-efficacy\" edito per FrancoAngeli."}
{"id": "1372551", "revid": "1305772", "url": "https://it.wikipedia.org/wiki?curid=1372551", "title": "Cruz", "text": ""}
{"id": "1372560", "revid": "765341", "url": "https://it.wikipedia.org/wiki?curid=1372560", "title": "Stefano Maria Gallo", "text": "Biografia.\nComincia a lavorare nel 1986, a 19 anni, collaborando come organizzatore con la S.I.R.P., Societ\u00e0 Italiana Relazioni Pubbliche.\nCon hobby della fotografia, nel 1987 decide di fare una selezione presso una nuova televisione Romana l'Emittente Persona tv, all'epoca diretta dall'ex giornalista Rai Alberto Michelini, nella quale lavora fino al 1990. In questo periodo pu\u00f2 sperimentarsi prima come redattore, poi come operatore e montatore, infine come regista.\nNel 1988 realizza due spot per Ras assicurazioni.\nNel 1990, in occasione dei 60 anni della Radio Vaticana, partecipa come secondo regista alla realizzazione del documentario \"60 anni della radio vaticana\", prodotto e distribuito sul mercato internazionale dalla stessa emittente radiofonica.\nSempre nel 1990 partecipa all'organizzazione del primo concerto dei tre tenori \u201cCarreras-Domingo-Pavarotti\u201d diretti dal maestro Zubin Mehta, concerto tenuto a Roma presso le Terme di Caracalla, nello stesso anno partecipa alla ideazione e realizzazione di una campagna televisiva e radiofonica per la Regione Lazio Ass. Agricoltura sul tema Vini &amp; cibi del Lazio dove realizza una serie di spot radiofonici e televisivi.\nStefano Maria Gallo dal 1990 lavora come regista e autore presso la RAI - radio televisione italiana, in programmi come: \"Trent'anni della nostra storia\", ideato Carlo Fuscagni e condotto da Paolo Frajese, \"SET dietro le scene di raidue\", un back-stage settimanale dedicato alle pi\u00f9 importanti Fiction prodotte e realizzate dalla Rete, \"Mattina in famiglia\" e \"Domenica Disney\", contenitore della domenica di Michele Guard\u00ec, \"Sereno variabile\", programma di viaggi condotto da Osvaldo Bevilacqua, \"Bravo chi legge\", recensioni sui libri della letteratura contemporanea, \"Raidue per voi\", programma della rete per la promozione e l'immagine di RAIDUE, e nel 2000 sempre per la stessa rete realizza uno speciale per il giorno di Pasqua nell'anno del Giubileo, dal titolo \"Viaggio in Terra Santa\", una riproposizione dei Luoghi Santi, inoltre dal 2003 \u00e8 uno dei registi di \"Linea verde in diretta dalla natura\" e \"Linea verde estate\", storico programma di RAIUNO.\nStefano Maria Gallo ha da sempre la passione per la vela e nel 2005 firma la regia del documentario televisivo \u201cCartago Dilecta est\u201d, la celebre regata velica che ripropone le antiche rotte che da Roma portavano a Cartagine."}
{"id": "1372563", "revid": "2093951", "url": "https://it.wikipedia.org/wiki?curid=1372563", "title": "Ignazio Vian", "text": "Biografia.\nTenente di complemento della Guardia alla Frontiera presso Boves (Cuneo), all'annuncio dell'armistizio decise di combattere sulla Bisalta contro i tedeschi. Raccolse con s\u00e9 circa centocinquanta uomini e diede vita cos\u00ec ad una delle prime formazioni partigiane. Da notare che cominci\u00f2 a combattere subito, a differenza di altri gruppi che preferirono attendere. In settembre la formazione impegn\u00f2 duramente le forze del maggiore delle SS Joachim Peiper che, per rappresaglia, colp\u00ec l'abitato di Boves. Nonostante ci\u00f2, i partigiani di Vian continuarono la lotta e il loro numero crebbe notevolmente, specie in seguito all'unione con il raggruppamento 1\u00ba Gruppo Divisioni Alpine comandato da Enrico Martini (\"Mauri\").\nIn missione a Torino, il 19 aprile 1944 fu arrestato dai tedeschi. Detenuto nel carcere delle \"Nuove\" nel cosiddetto \"braccio tedesco\", occupato dalle SS, nella cella nr 17. Ogni giorno veniva portato nella caserma di via Asti dove veniva torturato perch\u00e9 svelasse i nomi dei partigiani e i loro nascondigli, ma invano. Tent\u00f2 pure il suicidio in carcere, tagliandosi le vene con un coccio di vetro trovato sul cellulare che lo riportava in carcere, temendo di cedere, ma fu curato dai suoi carcerieri perch\u00e9 fosse in condizioni di ricevere la pena di morte.\nFu impiccato ad un albero in Corso Vinzaglio, nel centro di Torino, insieme a Battista Bena, Felice Bricarello e Francesco Valentino. I loro corpi rimasero appesi per una settimana perch\u00e9 i tedeschi vietarono di dare loro sepoltura affinch\u00e9 fossero di monito alla popolazione. L'albero divenne noto come \"l'albero Solaro\" (dal nome del federale fascista di Torino). Nel maggio 1945, durante i giorni della liberazione della citt\u00e0, l'albero fu ornato spontaneamente, dalla popolazione, di fotografie, fiori e lettere ai martiri. Sotto la fotografia di Ignazio Vian, la scritta \"Italiano ricordati le sue ultime parole: sangue di martiri, semenza di eroi\" (P. Chiodi, \"Banditi\", Einaudi 1975)"}
{"id": "1372564", "revid": "709565", "url": "https://it.wikipedia.org/wiki?curid=1372564", "title": "Comune di Firenze", "text": "Comune di Firenze indica"}
{"id": "1372565", "revid": "380654", "url": "https://it.wikipedia.org/wiki?curid=1372565", "title": "Brent Albright", "text": "\u00c8 noto per aver lottato nel roster di SmackDown della World Wrestling Entertainment con il ring name Gunner Scott. Ha inoltre un passato nella Ohio Valley Wrestling, dove vinse l'OVW Heavyweight Championship (in due occasioni), l'OVW Television Championship e l'OVW Southern Tag Team Championship (con Chris Masters), entrando a far parte del novero dei wrestler che si fregiano del titolo di Triple Crown Champion della OVW. Il 2 agosto 2008 ha battuto Adam Pearce conquistando l'NWA World Heavyweight Championship. Il 20 settembre ha perso il titolo contro Adam Pearce.\nCarriera.\nWWE.\nDebutta a Smackdown il 7 aprile 2006, sconfiggendo Booker T, grazie a una distrazione di quest'ultimo. Il 15 aprile a Velocity sconfigge anche Simon Dean. Il 28 aprile a Smackdown, subisce la sua prima sconfitta per mano di Finlay. Il 6 maggio perder\u00e0 sempre a Smackdown contro, Booker T. Per\u00f2 il 13 maggio a Velocity, batte Orlando Jordan. Il 19 maggio a Smackdown, in coppia con Chris Benoit, batte Booker T &amp; Finlay. Il 27 maggio a Velocity, sconfigge Lawrence Tyler, Settimana Successiva sconfigge di nuovo Simon Dean. Il 10 giugno sempre a Velocity, batte Colt Cabana. Ritorna sul ring il 16 giugno a Smackdown, in coppia con Matt Hardy, ma vengono sconfitti da William Regal &amp; Finlay, Settimana seguente perde in singolo contro Finlay. E il 30 giugno perde ancora contro Mr. Kennedy. Dopo quel match non apparir\u00e0 pi\u00f9 nello show e lascer\u00e0 la WWE il 12 ottobre dello stesso anno.\nTitoli e riconoscimenti.\nNational Wrestling Alliance\nOklahoma Championship Wrestling\nOklahoma Wrestling Alliance\nSteel Rage Pro Wrestling\nXtreme Wrestling Entertainment\nOhio Valley Wrestling\n1 OVW triple crown champion. \nPro Wrestling Illustrated"}
{"id": "1372567", "revid": "486946", "url": "https://it.wikipedia.org/wiki?curid=1372567", "title": "De cifris", "text": ""}
{"id": "1372568", "revid": "287204", "url": "https://it.wikipedia.org/wiki?curid=1372568", "title": "San Sebasti\u00e0n", "text": ""}
{"id": "1372570", "revid": "767487", "url": "https://it.wikipedia.org/wiki?curid=1372570", "title": "I delitti del rosario", "text": "I delitti del rosario \u00e8 un film thriller, diretto nel 1987 da Fred Walton.\nTrama.\nLa citt\u00e0 di Detroit \u00e8 sconvolta da una serie di delitti che vedono come vittime preti o suore. Dopo averli uccisi, il serial killer lascia nelle loro mani un rosario nero.\nIl parroco della chiesa del Santo Redentore, padre Koesler, viene invitato a collaborare alle indagini, ma viene messo a dura prova quando l'assassino decide di rivelarsi a lui in confessione.\nIl religioso \u00e8 costretto cos\u00ec a svolgere personalmente le indagini e scopre l'agghiacciante verit\u00e0: l'assassino \u00e8 uno psicopatico tormentato dalla colpa di aver sfidato la legge di Dio, dopo che la figlia si \u00e8 suicidata per disperazione per aver subito violenza da lui."}
{"id": "1372573", "revid": "196390", "url": "https://it.wikipedia.org/wiki?curid=1372573", "title": "Croma verde", "text": ""}
{"id": "1372576", "revid": "76963", "url": "https://it.wikipedia.org/wiki?curid=1372576", "title": "Austin O'Brien", "text": "Lanciato in giovane et\u00e0 grazie al ruolo di \"aiutante\" di Arnold Schwarzenegger nel film \"Last Action Hero - L'ultimo grande eroe\" (1993), Austin O'Brien ha poi recitato in diversi film quali \"Il mio primo bacio\".\nAustin ha un fratello minore, Trever, anche lui attore e una sorella, Amanda.\n\u00c8 sposato dal 2006 con Kristin Wurgler da cui ha avuto un figlio, Declan, nato nel 2013.\nFilmografia.\nDoppiatori italiani.\nNelle versioni in italiano dei suoi film, Austin O'Brien \u00e8 stato doppiato da:"}
{"id": "1372588", "revid": "124247470", "url": "https://it.wikipedia.org/wiki?curid=1372588", "title": "Travie McCoy", "text": "Biografia.\nMcCoy \u00e8 nato e cresciuto a Geneva, New York, da una madre bianca e da un padre afroamericano. \u00c8 anche cugino di Tyga.\nNel 1997 conobbe Matt McGinley, con il quale divenne amico durante le lezioni di educazione fisica alla scuola superiore di Geneva. Unendo le forze con il chitarrista Milo Bonacci e il bassista Ryan Geise formarono i Gym Class Heroes e cominciarono a suonare alle feste di compleanno, nelle discoteche e in festival. Nell'estate del 2002 ha fatto il suo esordio in televisione vincendo la \"Direct Effect MC Battle\", una gara di \"freestyle\" tra MC diffusa in tutti gli Stati Uniti e promossa da MTV.\nAltri progetti.\nTravie McCoy \u00e8 dal 2005 impegnato in altri progetti musicali.\nNel 2005 ha dato vita insieme a Sie One al Bernie Allen. L'unico album relativo \u00e8 \"Who is...\", prodotto da Sie One e pubblicato poco prima rispetto a \"The Papercut Chronicles\",dal quale i Gym Class Heroes hanno suonato dal vivo la canzone \"Catapult Complex\".\nNel 2007 ha avuto un gran successo sempre insieme alla sua band con la hit \"Cupid's Chokehold\" che campiona Breakfast in America dei Supertramp.\nIl pi\u00f9 recente progetto di McCoy \u00e8 il Tequila Mockingbird. Della band fa anche parte Nick Scimeca, il quale ha lavorato alla Clandestine Industries (una linea d'abbigliamento di Pete Wentz dei Fall Out Boy) e che ha fatto firmare i Gym Class Heroes per la Decaydance Records. Travis ha pubblicato numerosi demo della band sul suo blog e ha promesso che verr\u00e0 presto pubblicato un EP/album. Nel marzo 2010, sotto il nome di Travie McCoy, ha pubblicato il suo singolo di debutto \"Billionaire\", a cui ha collaborato Bruno Mars, che anticipa l'uscita del primo album di McCoy \"Lazarus\", pubblicato a luglio dello stesso anno, il singolo riscontrer\u00e0 un enorme successo nei paesi anglofoni, i successivi singoli pubblicati dall'album saranno \"Need You\" e \"We'll Be Alright\".\nCollaborazioni.\nTravis compare in molti video musicali della rock band Fall Out Boy. Ad esempio \u00e8 apparso come ballerino nei video \"Dance, Dance\" e \"This Ain't a Scene, It's an Arms Race\". Partecipa alla produzione del brano \"Snakes on a Plane (Bring It)\" realizzato per la colonna sonora del film \"Snakes on a Plane\" insieme a Gabe Saporta dei Cobra Starship, William Beckett dei The Academy Is..., e Maja Ivarsson dei The Sounds. Ha collaborato all'ultimo album dei Cobra Starship \"\u00a1Viva La Cobra!\" nella traccia \"Kiss My Sass\". Inoltre appare come spettatore in una folla nel video di Styles P \"Daddy Get That Cash\". Ha collaborato anche all'ultimo album di Ashlee Simpson e compare nel video della traccia \"Murder\", diffuso su Internet verso la fine dell'agosto 2007. Successivamente ha collaborato con la cantante R&amp;b, Kelly Rowland, nel brano \"Daylight\", singolo del secondo album \"Ms. Kelly\". Inoltre McCoy rappa una strofa nell'ultimo singolo di Tyga \"Coconut Juice\" e appare nel relativo video insieme a Lil Wayne e Pete Wentz. Ha collaborato con la cantante Pink nell'album Funhouse dove partecipa alla track 13 \"This is how it goes down\". Il suo ultimo lavoro \u00e8 stato fatto insieme ai Bring Me The Horizon remixando la traccia Chelsea Smile del album \"Suicide Season Cut-Up\". Nel 2014 ha collaborato a Wrapped Up secondo brano dell'album Never Been Better di Olly Murs."}
{"id": "1372593", "revid": "1463849", "url": "https://it.wikipedia.org/wiki?curid=1372593", "title": "La baronessa di Carini", "text": "La baronessa di Carini \u00e8 una miniserie televisiva, diretta da Umberto Marino e andata in onda per la prima volta il 14 ottobre e 15 ottobre 2007 su Rai Uno. \nLa miniserie \u00e8 un remake dello sceneggiato TV del 1975 \"L'amaro caso della baronessa di Carini\", con Ugo Pagliai, Janet Agren, Adolfo Celi ed Enrica Bonaccorti.\nTrama.\nSicilia, 1860. Laura viene data in sposa al barone di Carini, don Mariano La Grua, uomo violento e prepotente. La vita della giovane baronessa sembra destinata all'infelicit\u00e0 fino all'incontro con Luca Corbara, il quale giunge in Sicilia alla ricerca delle proprie origini, rappresentate da un medaglione sul quale \u00e8 inciso un nome dall'oscura provenienza (Vernagallo).\nAccompagnato a Carini da Enzo Santelia, suo vecchio amico, Luca viene a conoscenza della vicenda avvenuta trecento anni prima nel castello abbandonato dove l'allora baronessa venne uccisa dopo essere stata scoperta in compagnia del proprio amante. Quella tragica storia sembra ossessionare Laura, la quale \u00e8 spesso preda di incubi e malesseri che le avvelenano l'esistenza. Luca la convince a farsi curare da un medico, l'eccentrico don Ippolito, che la sottopone ad alcune sedute d'ipnosi, durante le quali Laura sembra rivivere la tragica sequenza della baronessa uccisa, come in preda a una reincarnazione. Luca rifiuta l'idea che tra la \u201csua\u201d Laura e quella donna uccisa tre secoli prima possa esserci un legame e, innamorato della baronessa, decide di fuggire con lei.\nIn procinto di lasciare Carini, Luca viene per\u00f2 catturato dai \"Beati Paoli\", un'inquietante setta segreta capitanata da un misterioso individuo che nasconde il proprio volto sotto un cappuccio nero. Accusato dell'omicidio di un cantastorie, Luca si proclama innocente e riesce a fuggire rifugiandosi presso l'amico Santelia. In occasione di un ballo, riesce finalmente a riabbracciare Laura. Per i due giovani amanti si riaccende la speranza: forse possono ancora fuggire imbarcandosi su una nave in procinto di salpare dal porto di Palermo. Ma all'ultimo momento il piano va in fumo e Luca non pu\u00f2 far altro che tornare a Carini. Laura teme per la vita di entrambi ed insiste col dire che anche loro verranno scoperti e uccisi come i due amanti del cinquecento. Frattanto la dama di compagnia della baronessa, Cristina, scoperta la passione tra Laura e Luca, tende una trappola alla donna inducendola a dirigersi verso l'antico castello dei La Grua, inseguita di nascosto dal marito. Luca invece, volendo scoprire cosa davvero fosse successo ai suoi antenati, con l'aiuto di Ippolito viene sottoposto ad ipnosi, rivivendo cos\u00ec l'atto dell'uccisione degli amanti. Dopo essersi svegliato dallo stato ipnotico, Luca, ascoltando una breve discussione tra il parroco di Carini e il medico, apprende la notizia che Laura sta dirigendosi verso il castello inseguita da don Mariano, bramoso di vendetta, e decide cos\u00ec di scappare dallo studio di Ippolito per salvare la donna amata: \u00e8 il 20 maggio 1860, giorno in cui 300 anni prima si consum\u00f2 la sanguinosa vicenda di Laura e Ludovico. Arrivata al castello, Laura ritrova Luca ma, seguito dalla donna, entra Don Mariano che, sguainata la spada per lavare il disonore, ingaggia con Luca un duello all'ultimo sangue. Durante la lotta tra i due uomini, una torcia cade su di una tenda della stanza dell'antica baronessa, facendo divampare cos\u00ec un incendio. Luca riesce a colpire a morte il suo avversario che quindi cade sul pavimento esanime. A seguito di ci\u00f2, i due giovani cercano di scappare ma l'uscita viene bloccata dalla caduta delle travi del soffitto a causa dell'incendio. Memore per\u00f2 della seduta ipnotica che l'ha visto protagonista, Luca trova, sul muro dove la baronessa aveva lasciato la propria impronta insanguinata, una porta segreta che doveva fungere da via di fuga per gli antichi amanti. Aprendo il passaggio, i due riescono a sfuggire alla morte ritrovandosi in un corridoio che li porter\u00e0 oltre le mura del castello. Ormai liberi e sempre pi\u00f9 innamorati, Luca e Laura posso amarsi liberamente coronando allo stesso tempo il sogno d'amore della povera baronessa e del suo amante.\nProduzione.\nLe riprese si sono svolte nel Lazio e in Sicilia utilizzando diversi palazzi per ambientare tutte le ricchissime scene di palazzo La Grua, dimora dei Baroni di Carini. Nel Lazio le riprese sono state effettuate a Palazzo Massimo ad Arsoli, circa 60 chilometri da Roma, la cui struttura risale al decimo secolo: era propriet\u00e0 dei Benedettini ed \u00e8 poi passato alla famiglia romana dei Massimo. L\u00ec \u00e8 stata ricostruita parte del palazzo La Grua, in particolare la camera da letto di Laura, il suo salottino, una veduta del giardino, la foresteria. A Roma, negli studi di Cinecitt\u00e0 sono state ricostruite invece le stanze e alcuni interni del castello cinquecentesco di Carini per realizzare le scene dei flashback e alcune scene d'amore tra Laura e Luca. Sempre nel Lazio, a Oriolo Romano e a Nepi, sono state girate tutte le scene della caverna dei Beati Paoli. \nIl 2 aprile sono iniziate le riprese in Sicilia in alcune delle pi\u00f9 belle ville dell'isola: Villa de Cordoba a Palermo, utilizzata come ingresso del palazzo La Grua per la sua splendida facciata; Villa Palagonia a Bagheria, dove sono ambientati alcuni corridoi; Villa Wirz a Partanna, usata per i giardini particolarmente rigogliosi e per i viali usati dai cavalieri; lo splendido Palazzo Mirto in cui sono state girate le scene della sala da pranzo e del salone dei ricevimenti della sontuosa dimora dei Baroni di Carini. Il castello di Mussomeli che tra l'altro \u00e8 stato in passato propriet\u00e0 di Cesare Lanza, padre di Laura divenuta baronessa di Carini, \u00e8 stato usato come immagine e location del castello abbandonato dove nel '500 si comp\u00ec il destino della baronessa. Altre scene sono state girate nella chiesa dello Spasimo a Palermo e nella chiesa della Martorana mentre alcuni degli splendidi esterni hanno come sfondo la piana degli Albanesi e la campagna vicino alle rovine del castello di Cefal\u00e0 Diana. La troupe si \u00e8 quindi trasferita a Erice che \u00e8 stata usata come set del paese di Carini. \nNel cast vi sono molti attori di origine siciliana non solo tra gli interpreti principali (Buzzanca, Lo Verso), ma anche negli altri ruoli al fine di sottolineare e mantenere il colore di questa regione cos\u00ec particolare. Tra gli aneddoti, un'inaspettata neve primaverile caduta su Arsoli durante le riprese e la carrozza della baronessa gi\u00e0 utilizzata dal regista Luchino Visconti nel \"Gattopardo\"."}
{"id": "1372607", "revid": "380654", "url": "https://it.wikipedia.org/wiki?curid=1372607", "title": "Kurtwood Smith", "text": "Biografia.\nSi \u00e8 laureato all'Universit\u00e0 di Stanford e ha insegnato recitazione per un breve periodo. Esordisce come attore teatrale a San Francisco, mentre il debutto al cinema risale agli anni ottanta. \nHa interpretato il padre di Neil Perry (Robert Sean Leonard) nel film \"L'attimo fuggente\" (1989), al fianco di Robin Williams e ha recitato con Sylvester Stallone in \"Rambo III\" (1988), nel ruolo del sergente Griggs, oltre ad aver interpretato il ruolo di Clarence Boddicker nel film \"RoboCop\" (1987).\nKurtwood Smith ha preso parte a numerose produzioni del \"franchise\" \"Star Trek\", interpretando il presidente Efrosiano della Federazione dei Pianeti Uniti in \"Rotta verso l'ignoto\" (\"Star Trek VI: The Undiscovered Country\", 1991); il Cardassiano Thrax nell'episodio ' (\"Thing Past\", 1996) della serie televisiva '; l'ufficiale Annorax dei Krenin nei due episodi ' e ' (\"Year of Hell: Part 1\" e \"Year of Hell: Part 2\", 1997) della serie televisiva '; infine ha prestato la voce all'insettoide Clar nell'episodio ' (2020) della serie animata \"\".\nDal 1998 al 2006 ha interpretato Red Forman nella serie televisiva \"That '70s Show\" (1998-2006).\nVita privata.\n\u00c8 stato sposato dal 1964 al 1974 con Cecilia Souza da cui ha avuto due figli, Shannon e Laurel. Dal 1988 \u00e8 sposato con l'attrice Joan Pirkle.\nDoppiatori italiani.\nNelle versioni in italiano dei suoi film, Kurtwood Smith \u00e8 stato doppiato da:\nDa doppiatore \u00e8 sostituito da:"}
{"id": "1372608", "revid": "46931", "url": "https://it.wikipedia.org/wiki?curid=1372608", "title": "Classe Ohio (sottomarino)", "text": ""}
{"id": "1372623", "revid": "37056", "url": "https://it.wikipedia.org/wiki?curid=1372623", "title": "Eireneo Filalete", "text": ""}
{"id": "1372625", "revid": "484532", "url": "https://it.wikipedia.org/wiki?curid=1372625", "title": "Francesco Furini", "text": "Biografia.\nNato da una famiglia povera e numerosa, apprese da suo padre Filippo i primi rudimenti dell'arte, poi fu allievo di Matteo Rosselli. Alcuni critici dicono che fu anche influenzato da Domenico Passignano e da Giovanni Bilivert.\nSuoi compagni presso la bottega del Rosselli furono Lorenzo Lippi, Baldassare Franceschini e l'amico Giovanni da San Giovanni, con il quale condivise un sodalizio povero e avventuroso.\nNel 1619 si rec\u00f2 una prima volta a Roma dove sub\u00ec l'influenza di Caravaggio e dei suoi allievi. Torn\u00f2 poi a Firenze, immatricolandosi nell'Accademia dei pittori dove tra i suoi committenti ed estimatori vi fu Galileo Galilei.\nTra il 1639 ed il 1642 realizz\u00f2 i due affreschi \"Lorenzo il Magnifico e l'Accademia platonica\" e \"Allegoria della morte di Lorenzo\" nella sala degli Argenti a Palazzo Pitti, che risentono dell'influenza delle opere che Pietro da Cortona stava realizzando in altre sale del palazzo.\nLa pittura del Furini incontr\u00f2 grande successo non solo a Firenze, ma anche nelle corti cattoliche europee, come quella di Spagna o quella asburgica, poich\u00e9 ne secondava i gusti raffinati e decadenti.\nLo stile pittorico del Furini fu caratterizzato da una pittura morbida e sensuale, che traspare nei soggetti dei suoi dipinti tratti dalla Bibbia e dalla mitologia, distinguendosi nei nudi femminili per realizzare i quali sembra spendesse ingenti somme di denaro per procurarsi le modelle tra le pi\u00f9 belle e avvenenti, procurandosi il biasimo dei suoi biografi per queste abitudini. \nPrese poi i voti, entrando nella vita religiosa, divenne parroco di Sant'Ansano in Mugello dedicandosi principalmente a soggetti sacri, ma a causa della sua passione per la pittura e per le pressanti richieste della ricca clientela fu costretto a lasciare la parrocchia ad un sacerdote pi\u00f9 disponibile ed a trasferirsi nella Villa La Petraia per dimorarvi col principe don Lorenzo de' Medici (1599-1648).\nNei suoi quadri, nei suoi affreschi e soprattutto nei numerosi e sfumati disegni, il Furini dimostr\u00f2 chiaramente di non muoversi in senso barocco, ma di partecipare alla ripresa manieristica che si verific\u00f2 in pi\u00f9 parti d'Italia a partire dal 1620."}
{"id": "1372628", "revid": "46931", "url": "https://it.wikipedia.org/wiki?curid=1372628", "title": "Classe MEKO 140 Espora (corvetta)", "text": ""}
{"id": "1372630", "revid": "3115", "url": "https://it.wikipedia.org/wiki?curid=1372630", "title": "Classe Descubierta", "text": "Le corvette multiruolo tipo \"F-30\" o Classe Descubierta, sono state costruite in Spagna, in nove esemplari, tra cui una corvetta per il Marocco. Delle otto unit\u00e0 costruite per la Armada Espa\u00f1ola, due mentre erano in fase di allestimento sono state cedute alla marina egiziana dove operano come fregate antisommergibile.\nCaratteristiche.\nQueste navi, il cui progetto costruttivo \u00e8 basato sulle corvette portoghesi Jo\u00e3o Coutinho, hanno avuto un armamento di vario tipo, con missili Sea Sparrow e Aspide a poppa, un cannone da 76 mm Compatto dell'Oto Melara a prua, un paio di mitragliere da 20 mm a poppa, vicino a mezzanave e tubi lanciasiluri da 324 mm per siluri leggeri. Il loro curioso soprannome \u00e8 \"hormigas atomicas\", cio\u00e8 \"formiche atomiche\".\nServizio.\nAttualmente queste navi, tranne l'unit\u00e0 marocchina e le due unit\u00e0 vendute all'Egitto, sono state tutte riconvertite per altri compiti, con cinque unit\u00e0 utilizzate come pattugliatori di altura ed una che \u00e8 stata trasformata in nave comando e appoggio della flotta dei dragamine della marina spagnola. Le unit\u00e0 riconvertite in pattugliatori di altura hanno eliminato la componente ASW con la rimozione dei tubi lanciasiluri ed hanno rafforzato la componente ASuW imbarcando i missili antinave Harpoon. Il pattugliatore \"P-75\" ex corvetta \"F-31 Descubierta\" non ha alcuna componente missilistica cos\u00ec come la ex corvetta Diana, unit\u00e0 riconvertita in nave comando e appoggio della flotta dei dragamine. L'unit\u00e0, che ha avuto la nuova matricola M-11 nel corso dei lavori di riconversione ha visto l'eliminazione dei cannoni Bofors dei missili Harpoon e Sea Sparrow e nello spazio guadagnato durante i lavori di modernizzazione \u00e8 stata installata una camera iperbarica per sommozzatori ed apparecchiature per le immersioni.\nUnit\u00e0.\nMarocco.\nL'unit\u00e0 marocchina \u00e8 dotata di missili Aspide in sostituzione degli Harpoon.\nSituazione attuale.\nPer quanto riguarda le unit\u00e0 che prestano servizio in altre marine quasi niente si conosce delle unit\u00e0 vendute agli egiziani, mentre l'unit\u00e0 in servizio nella marina marocchina \u00e8 attualmente in servizio anche se in cattive condizioni generali, motivo per cui verr\u00e0 sostituita da una fregata classe aquitaine (FREMM)."}
{"id": "1372632", "revid": "123656337", "url": "https://it.wikipedia.org/wiki?curid=1372632", "title": "Martin-Pierre Marsick", "text": "Biografia.\nMartin-Pierre Marsick studi\u00f2 con D\u00e9sir\u00e9 Heynberg a Liegi, con Hubert L\u00e9onard a Bruxelles e con Joseph Massart a Parigi. Si perfezion\u00f2 con Joseph Joachim a Berlino. Dal 1892, Marsick fu professore di violino al Conservatorio di Parigi, succedendo a Eug\u00e8ne Sauzay. Si dimise nel 1900. I suoi scritti pedagogici includono \"Eureka! m\u00e9canisme nouveau pour \"se mettre en doigts\" en quelques minutes\" (1905) e \"La Grammaire du violon\" (1924).\nEbbe tra i suoi allievi Carl Flesch, Pierre Monteux, Jules Boucherit, Jacques Thibaud, Valerio Franchetti Oliveira, Andr\u00e9 Mangeot, Simon Pullman, Edgar dall\u2019Orso, George Enescu, Demetrius Dounis."}
{"id": "1372633", "revid": "339392", "url": "https://it.wikipedia.org/wiki?curid=1372633", "title": "Driver 5 (videogioco)", "text": ""}
{"id": "1372640", "revid": "1305772", "url": "https://it.wikipedia.org/wiki?curid=1372640", "title": "Vrap\u010di\u0161te", "text": "Vrap\u010di\u0161te (in macedone: \u0412\u0440\u0430\u043f\u0447\u0438\u0448\u0442\u0435) \u00e8 un comune situato nella parte nord-ovest della Repubblica di Macedonia. \"Vrap\u010di\u0161te\" \u00e8 anche il nome del capoluogo dove ha sede il Comune.\nGeografia fisica.\nIl territorio comunale confina a nord con Bogovinje, a est con Brvenica, a sud con Gostivar e ad ovest con il Kosovo.\nSociet\u00e0.\nEvoluzione demografica.\nIn seguito alla divisione territoriale dell'anno 2003 il comune rurale di \"Negotino-Polo\u0161ko\" venne conglobata in quella di Vrap\u010di\u0161te, aumentando cos\u00ec il numero degli abitanti da 8.586 a 25.399 (dati riferentesi al censimento nazionale del 2002).\nLa popolazione complessiva \u00e8 suddivisa in vari gruppi etnici, come si pu\u00f2 rilevare dalla tabella:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1372641", "revid": "339392", "url": "https://it.wikipedia.org/wiki?curid=1372641", "title": "Gekisai Dai Ichi (Goju-Ryu)", "text": ""}
{"id": "1372645", "revid": "69794", "url": "https://it.wikipedia.org/wiki?curid=1372645", "title": "Ul'jana Sem\u00ebnova", "text": "Dotata di un'altezza straordinaria (213\u00a0cm) e di piedi giganteschi (scarpe taglia 58), in campo incarnava il ruolo del pivot (o centro) classico. Pi\u00f9 alta e pi\u00f9 pesante di tutte le giocatrici dell'epoca, dominava l'area nei pressi del canestro facendo valere il fisico massiccio per costruirsi tiri immarcabili, prendere rimbalzi e stoppare le avversarie.\nCon la maglia dell'Unione Sovietica vinse l'oro nelle olimpiadi di Montreal nel 1976 e Mosca nel 1980."}
{"id": "1372649", "revid": "767487", "url": "https://it.wikipedia.org/wiki?curid=1372649", "title": "SNAV Campania", "text": "La SNAV Campania era una nave traghetto appartenuta con questo nome alla compagnia di navigazione italiana SNAV dal 2001 al 2010.\nServizio.\nVarato il 5 luglio 1974 ai cantieri navali AG Weser di Bremerhaven con il nome di \"Norstar\", il traghetto entr\u00f2 in servizio nel dicembre dello stesso anno tra Hull e Rotterdam per conto della compagnia di navigazione anglo-olandese North Sea Ferries, insieme alla gemella \"Norland\". Nel maggio 1987 entrambe le unit\u00e0 furono sottoposte ad un intervento di allungamento, nel quale alle due navi fu aggiunto un troncone di circa venti metri, portando la lunghezza complessiva a 173 metri.\nLa \"Norstar\" rientr\u00f2 in servizio a luglio dello stesso anno, cambiando il porto di approdo in Olanda da Rotterdam a Zeebrugge. Nel 1994 il traghetto fu sottoposto ad ulteriori lavori di ristrutturazione per essere adeguato alle nuove normative SOLAS. Due anni pi\u00f9 tardi la compagnia cambi\u00f2 assetto societario, prendendo il nome di P&amp;O North Sea Ferries, ma non vi furono conseguenze immediate per la nave. L'undici marzo 2001, durante un viaggio tra Hull e Zeebrugge, nella sala macchine del traghetto si svilupp\u00f2 un incendio; nove mesi pi\u00f9 tardi la nave fu venduta alla compagnia di navigazione italiana SNAV, tre mesi prima della gemella.\nRinominata \"SNAV Campania\" (gennaio 2002), a partire da marzo 2002 fu impiegata per collegare Napoli e Palermo insieme alla gemella \"SNAV Sicilia\". Il 30 settembre 2010, con l'entrata in vigore di nuove normative SOLAS per la sicurezza di imbarcazioni con un ponte auto, il traghetto sospese i propri servizi; la compagnia non ritenne conveniente effettuare i lavori necessari per l'adeguamento del traghetto a queste regole e la nave fu venduta per la demolizione in India, partendo dall'Italia il 14 ottobre.\nCollegamenti esterni.\nFoto nave"}
{"id": "1372650", "revid": "46931", "url": "https://it.wikipedia.org/wiki?curid=1372650", "title": "Classe Mirnyy (nave per intelligence)", "text": ""}
{"id": "1372658", "revid": "1305772", "url": "https://it.wikipedia.org/wiki?curid=1372658", "title": "Palio alla lunga", "text": ""}
{"id": "1372659", "revid": "767487", "url": "https://it.wikipedia.org/wiki?curid=1372659", "title": "SNAV Sicilia", "text": "La SNAV Sicilia era una nave traghetto appartenuta con questo nome alla compagnia di navigazione italiana SNAV dal 2002 al 2010. Nel 1982, col nome di \"Norland\", prese parte alla Guerra delle Falkland.\nServizio.\nVarato ai cantieri navali AG Weser di Bremerhaven con il nome di \"Norland\", il traghetto entr\u00f2 in servizio l'anno successivo tra Hull e Rotterdam per la compagnia anglo-olandese North Sea Ferries. Nel 1982 la nave fu requisita dal Ministero della Difesa inglese per trasportare le truppe dell'esercito britannico nella Guerra delle Falkland, insieme ad altre unit\u00e0 civili. La \"Norland\" part\u00ec il 26 aprile 1982 da Southampton, con a bordo il 2\u00ba Battaglione paracadutisti. La nave prese attivamente parte alla battaglia di San Carlos, sbarcando le truppe che trasportava sull'isola e prendendo a bordo l'equipaggio dell'affondata \"HMS Antelope\". La nave fu poi utilizzata in altre occasioni come trasporto truppe e, al termine della guerra, per il trasporto di 500 prigionieri di guerra argentini a Montevideo e, per alcuni mesi, per il trasporto di beni e persone tra l'Isola dell'Ascensione e le Isole Falkland. \nTornata in Inghilterra a febbraio 1983, rientr\u00f2 in servizio nell'aprile dello stesso anno. Il 7 giugno 1985, nel tentativo di evitare la collisione con una nave da carico in avaria, la \"Norland\" urt\u00f2 contro un banco di sabbia. Sullo scafo si apr\u00ec uno squarcio di circa cinque metri e la nave and\u00f2 in blackout in seguito all'ingresso d'acqua in sala macchine, ma non ci furono feriti. Le riparazioni durarono tre mesi.\nNel maggio 1987 fu sottoposta insieme alla gemella \"Norstar\" ad un intervento di allungamento, durante il quale alla nave fu aggiunto un troncone di circa venti metri. Riprese a navigare due mesi pi\u00f9 tardi, cambiando il porto di approdo in Olanda da Rotterdam a Zeebrugge. Nel 1994 la \"Norland\" fu sottoposta a dei lavori di ristrutturazione per essere messa in regola con le nuove normative IMO/SOLAS, subendo una riduzione della capacit\u00e0 di carico. Nel 1996 la compagnia cambi\u00f2 assetto societario, prendendo il nome di P&amp;O North Sea Ferries, ma questo non ebbe conseguenze immediate sul destino della nave.\nNel marzo 2002 fu venduta, tre mesi dopo la gemella, alla compagnia di navigazione italiana SNAV, che la impieg\u00f2 per collegare Napoli e Palermo con il nome di \"SNAV Sicilia\". Rimase su questa rotta fino al settembre 2010, quando entrarono in vigore di nuove norme per la sicurezza in imbarcazioni con dei ponti auto; la compagnia non ritenne conveniente l'adeguamento della nave a queste regole e la \"SNAV Sicilia\" fu venduta per la demolizione insieme alla gemella.\nCollegamenti esterni.\nFoto nave"}
{"id": "1372667", "revid": "110157", "url": "https://it.wikipedia.org/wiki?curid=1372667", "title": "Petershagen", "text": "Petershagen \u00e8 una citt\u00e0 tedesca di 26.657 abitanti della Renania Settentrionale-Vestfalia, appartenente al circondario di Minden-L\u00fcbbecke.\nGeografia fisica.\nPosizione.\nPetershagen si trova al confine con la Bassa Sassonia, grossomodo a met\u00e0 strada fra Osnabr\u00fcck ed Hannover, ed a circa 60\u00a0km da Bielefeld.\nGeografia antropica.\nSuddivisioni amministrative.\nL'esteso comune conta, oltre al capoluogo (\"Petershagen-Kernstadt\"), 28 frazioni:\nBierde, Buchholz, D\u00f6hren, Eldagsen, Friedewalde, Frille, Gorspen-Vahlsen, Gro\u00dfenheerse, H\u00e4vern, Heimsen, Ilse, Ilserheide, Ilvese, J\u00f6ssen, Lahde, Maaslingen, Me\u00dflingen, Neuenknick, Ovenst\u00e4dt, \nQuetzen, Raderhorst, Rosenhagen, Schl\u00fcsselburg, Seelenfeld, S\u00fcdfelde, Wasserstra\u00dfe, Wietersheim e Windheim."}
{"id": "1372669", "revid": "767487", "url": "https://it.wikipedia.org/wiki?curid=1372669", "title": "Jackyl", "text": "Jackyl \u00e8 un gruppo musicale \"heavy metal\" statunitense formatosi nel 1990 ad Atlanta (Georgia).\nNati sulle scie stilistiche degli AC/DC e Lynyrd Skynyrd, i Jackyl riuscirono a farsi strada nell'epoca buia dei primi anni novanta, proprio in contemporanea all'esplosione del grunge. Nonostante il dominio del nuovo fenomeno musicale, il gruppo ottenne, grazie al debutto discografico, un enorme successo negli States, tanto da superare oltre i due milioni di copie. Il declino del quintetto si present\u00f2 nei met\u00e0 anni 90 a causa dell'abbandono da parte della \"major\" Geffen.\nStoria.\nLa band viene fondata nel 1990 in Atlanta, Georgia composta dal cantante Jesse James Dupree, il chitarrista Jeff Worley, il batterista Chris Worley, il bassista Tom Bettini ed il chitarrista Jimmy Stiff. Presto il gruppo venne notato dal A&amp;R della Geffen Records John Kalodner che concluse un accordo col quintetto a Los Angeles nell'aprile 1992. Dopo neanche un mese vennero completate le sessioni del debutto, che ebbero luogo ai Rumbo Studios di Canoga Park in California. Il disco omonimo \"Jackyl\", venne pubblicato sotto la produzione di Brendan O'Brien (Uncle Green, Stone Temple Pilots tra gli altri) lo stesso anno. Questo si ritrov\u00f2 ad incidere nella classifica di Billboard statunitense, combattendo contro l'esplosione grunge, e raggiungendo la posizione n. 76, risultando una delle poche hair metal band in grado di fronteggiare il recente fenomeno musicale di Seattle. Negli States, l'omonimo ottenne il doppio platino dopo aver venduto oltre due milioni di copie grazie ai singoli estratti \"\"When Will It Rain\", \"I Stand Alone\", \"Down on Me\" e \"The Lumberjack\"\", dove spicca un insolito e originale assolo di motosega. Il gruppo infatti si fece notare per le bizzarre esibizioni; Dupree era solito ad indossare un perizoma con davanti una testa di gallo giocattolo durante il brano \"She Love's My Cock\" (giocando sul doppio senso dove \"Cock\" sta a significare sia gallo che il membro maschile), o ad adoperare una motosega elettrica durante le esibizioni dal vivo. La motosega divenne presto il marchio di fabbrica della band, adoperata da Dupree dal vivo anche per tagliare sgabelli o scrivanie. Fu anche per questo motivo che non si aggiudicarono il ruolo di gruppo spalla ai Lynyrd Skynyrd rifacendosi di supporto a Ted Nugent. Ulteriori date li videro al fianco di Damn Yankees e Slaughter. Nel 1993 il loro brano \"Mental Masturbation\" venne incluso nella compilation \"The Beavis &amp; Butt-head Experience\", che raccoglieva diverse hit apparse nelle puntate di Beavis &amp; Butthead; questo disco ottenne il triplo platino.\nIl disco successivo, \"Push Comes to Shove\", venne pubblicato nel 1994 e prodotto dal noto Bruce Fairbairn (Loverboy, Aerosmith, Blue \u00d6yster Cult, Bon Jovi, AC/DC e molti altri). Anche questo seguito vendette bene, superando il milione di copie e guadagnando il disco d'oro, a seguito di intensivi tour al fianco di giganti come Kiss, ZZ Top e Aerosmith. Realmente la Geffen si disse contro la promozione del gruppo a causa della brutta reputazione che si erano costruiti, tutto ci\u00f2 caus\u00f2 al quintetto un calo popolarit\u00e0, che provoc\u00f2 lo slittamento in posizioni pi\u00f9 basse nelle classifiche. La band si esib\u00ec anche al concerto Woodstock '94 a Saugerties, New York di fronte a 325.000 spettatori nell'agosto di quell'anno. La loro traccia \"Headed For Destruction\" venne inoltre inclusa nel album raccolta \"Woodstock '94\", che ottenne il doppio platino.\nDopo i diverbi con la Geffen, i Jackyl decisero di abbandonare la \"major\" firmando un contratto con la Mayhem Records. Segu\u00ec la pubblicazione del primo live album, \"Night of the Living Dead\" nel 1996, distribuito solamente in Europa. Dopo neanche un anno, il gruppo sciolse il contratto con la label rivolgendosi alla Epic Records grazie al A&amp;R John Kalodner. I Jackyl tornarono sulle scene nel 1997 con la pubblicazione del singolo \"Locked And Loaded\", una traccia composta da Dupree assieme al cantante degli AC/DC Brian Johnson che partecip\u00f2 inoltre ai backing vocals della traccia stessa. Curiosamente fu la prima volta che Johnson collabor\u00f2 e registr\u00f2 materiale con un'altra band da quando era entrato negli AC/DC. Il singolo precedette l'uscita del terzo album \"Cut the Crap\", prodotto da Mike Frazer (AC/DC, Metallica) e mixato da Kevin Shirley (Silverchair, Aerosmith). Il disco venne supportato dalle radio dedicate alla musica rock, ma non riusc\u00ec ad ottenere una rilevante popolarit\u00e0, dato il costante dominio del grunge e dell'alternative rock in genere. Seguirono alcune date al Livestock VII festival in Florida nel primo 1997 dove vennero raggiunti da Brian Johnson in persona che cant\u00f2 live assieme Jesse Dupree il brano \"Locked And Loaded\". Dupree e Johnson si erano conosciuti gi\u00e0 nel 1993 ma l'idea di comporre un brano assieme emerse appena nel febbraio 1997.\nAncora una volta i Jackyl si ritrovarono in contrasto con una \"major\" e, passati alla piccola label Shimmer Tone Recording Company, pubblicarono nel 1998 la raccolta di b-side \"Stayin' Alive\". Il disco, venne prodotto ancora una volta da Mike Fraser e conteneva diverse cover, ovvero \"\"Live Wire\" degli AC/DC, \"Gimme Back My Bullets\" dei Lynyrd Skynyrd e \"Nobody's Fault\" degli Aerosmith, ed in aggiunta alcune tracce live. La copertina vedeva raffigurata la mascotte della band nella classica posa di John Travolta nel film omonimo. In contemporanea, la Geffen pubblic\u00f2 una raccolta della band intitolata \"Choice Cuts\", che conteneva inoltre le reinterpretazioni inedite \"We're An American Band\" dei Grand Funk Railroad e \"I Am The Walrus\"\" dei Beatles. I Jackyl finirono poi nel \"Guinness Book of World Records\" due volte, essendo stati nominati \"The Hardest Working Band in Rock 'N' Roll\" (la band che ha lavorato pi\u00f9 duro nella storia del rock &amp; roll) per aver eseguito 100 show in 50 giorni e 21 show in 24 ore. Quest'ultima prodezza venne svolta in Texas. Gli show di giorno sarebbero durati 45 minuti mentre di sera tra i 90 e i 120 minuti. Jesse James Dupree si dedic\u00f2 alla carriera solista nel 2000 pubblicando l'album \"Foot Fetish\". Nel frattempo Jeff e Chris Worley fondarono il gruppo Super V. mentre il bassista Tom Bettini diede vita ai N2O e successivamente ai Cattleaxe.\nLa formazione dei Jackyl in occasione dei tour estivi del 2001 era composta da Dupree alla voce e chitarra, Jeff Worley alla chitarra, il bassista Roman Glick e Chris Worley dietro i tamburi. Ancora una volta il cantante degli AC/DC Brian Johnson contribu\u00ec alla composizione di un brano; si trattava di \"Kill The Sunshine\" che venne incluso nel quinto disco autofinanziato intitolato \"Relentless\". Nel 2004 vide la luce il live album \"Live at the Full Throttle Saloon\" sia in formato CD che DVD per la Sanctuary Records. Questo concerto venne registrato durante l'estate del 2003 al Sturgis Bike Rally in Dakota del Sud. Nel luglio 2007 la band partecipa al 'Rocklahoma' festival, al fianco di molte altre storiche hair band degli anni 80."}
{"id": "1372673", "revid": "287204", "url": "https://it.wikipedia.org/wiki?curid=1372673", "title": "Rolf Sorensen", "text": ""}
