{"id": "1267723", "revid": "173469", "url": "https://it.wikipedia.org/wiki?curid=1267723", "title": "Fabiola de Mora y Arag\u00f3n", "text": "Biografia.\nInfanzia.\nFabiola fu la terza figlia di Don Gonzalo de Mora Fern\u00e1ndez y Riera del Olmo, conte di Mora, marchese di Casa Riera (1887-1952) e di Do\u00f1a Blanca de Arag\u00f3n y Carrillo de Albornoz, Barroeta-Aldamar y El\u00edo (1892-1981). In tutto i Conti ebbero sette figli; oltre a Fabiola, molto famoso fu il fratello Don Jaime de Mora y Arag\u00f3n, cantante e attore noto negli anni sessanta. Ricevette un'educazione di tipo professionale e, diventata infermiera, lavor\u00f2 presso un ospedale di Madrid. Grazie alla sua passione per la letteratura pubblic\u00f2 una serie di novelle per bambini in una raccolta intitolata \"Dodici racconti meravigliosi\" (titolo originale: \"Los doce cuentos maravillosos\").\nMatrimonio.\nIl 15 dicembre del 1960 Fabiola spos\u00f2, a Bruxelles il re dei belgi Baldovino, figlio del re Leopoldo III e della regina Astrid, nata principessa di Svezia. La coppia reale non ebbe figli e Fabiola era anche disposta ad accettare l'annullamento del matrimonio che permettesse al marito di risposarsi e avere un erede, ma lui non prese mai in considerazione questa opzione. Entrambi famosi per la loro profonda fede cattolica, furono membri del movimento religioso Rinnovamento carismatico. Trascorsero la loro vita in modo molto semplice, senza sfarzi, nel castello di Laeken. Con il matrimonio, Fabiola ottenne il privilegio del bianco.\nRegina dei Belgi.\nDal 1960 al 1993, anno di morte di Baldovino, Fabiola fu regina del Belgio. Essa accompagn\u00f2 sempre il marito nelle cerimonie ufficiali, in visita nei vari Stati e per ricevere le personalit\u00e0 straniere di passaggio a Bruxelles.\nMa, soprattutto, essa si adoper\u00f2 in aiuti per le classi pi\u00f9 bisognose. Cre\u00f2 infatti il \"Segretariato sociale della Regina\" che, ancora oggi, accetta le richieste di aiuto di migliaia di belgi e tenta di trovare una soluzione con il coinvolgimento di vari Ministeri e del Centro Pubblico di Azione Sociale (CPAS). Un'attenzione particolare fu dedicata dalla Regina alle persone portatrici di handicap, per questo cre\u00f2, nel 1967, la \"Fondazione nazionale Regina Fabiola per la Salute Mentale\", e moltiplic\u00f2 le sue visite presso gli istituti specializzati. Infine, accord\u00f2 il suo patronato all'Unicef belga e all\"Operazione T\u00e9l\u00e9vie\" per la lotta contro la leucemia, dal 1993 al 2004.\nPer quanto riguarda il mondo culturale, la regina Fabiola concesse il suo patronato alla \"Giornata mondiale della Poesia per l'Infanzia\" e al \"Salone degli Acquerelli del Belgio\". Essa assunse, nel 1965, il ruolo di Presidentessa d'Onore del \" Concorso Internazionale Regina Elisabetta\", il prestigioso concorso musicale istituito dalla regina Elisabetta, deceduta in quell'anno. Nel 1976 la regina Fabiola fu il secondo membro della Famiglia Reale ad essere nominato membro d'onore dell\"Accademia reale di Medicina del Belgio\".\nFabiola diede il suo nome a numerose istituzioni sociali. Le due pi\u00f9 conosciute sono: \"I villaggi della Regina Fabiola\" per le persone handicappate e \"L'ospedale universitario dell'infanzia Regina Fabiola\", inaugurato nel 1986. Il 31 luglio del 1993 il re Baldovino I mor\u00ec, a causa di un attacco cardiaco, mentre era in vacanza a Motril, in Spagna. A partire da questo anno Fabiola diminu\u00ec il numero delle sue apparizioni pubbliche. Nel 1998 lasci\u00f2 il castello di Laeken per quello pi\u00f9 modesto di Stuyvenberg. Fra il 1992 e il 2000 la regina Fabiola viaggi\u00f2 molto all'estero per promuovere le sue iniziative in favore delle donne del Terzo Mondo. Nel 1995 rappresent\u00f2 il Belgio a Pechino al \"Summit mondiale delle Nazioni Unite per le Donne\".\nVedovanza e morte.\nBaldovino mor\u00ec nel 1993 e gli successe suo fratello minore, il principe di Liegi, che divenne Alberto II, re dei Belgi. La regina Fabiola si trasfer\u00ec dal Palazzo Reale di Laeken al pi\u00f9 modesto e ridotto Castello del Stuyvenberg, per non mettere in ombra la cognata Paola nelle sue apparizioni in pubblico. Ammirata per la sua devozione al cattolicesimo romano e per il coinvolgimento in cause sociali, in particolare quelle relative alla salute mentale, ai problemi dei bambini e alle problematiche femminili nel Terzo Mondo, la regina Fabiola ricevette nel 2001 la Medaglia Ceres, in riconoscimento del suo lavoro per la promozione delle donne rurali nei paesi in via di sviluppo. La medaglia venne assegnata dalla FAO. Fu anche presidentessa onoraria della Fondazione Re Baldovino.\nLa regina Fabiola venne ricoverata in ospedale per una polmonite il 16 gennaio 2009 e per 15 giorni rimase in ospedale in gravi condizioni. Successivamente ebbe un buon recupero e nel maggio seguente riprese le funzioni pubbliche. Nel mese di ottobre 2012, partecip\u00f2 su una sedia a rotelle ad alcuni degli eventi per il matrimonio del suo pronipote il Granduca ereditario del Lussemburgo.\nDa tempo sofferente di osteoporosi e problemi di respirazione, mor\u00ec il 5 dicembre 2014 nel Castello del Stuyvenberg a Laeken.\nIl governo federale stabil\u00ec un periodo di lutto nazionale da sabato 6 a venerd\u00ec 12 dicembre, giorno in cui si celebr\u00f2 il funerale di Stato presso la concattedrale di San Michele e Santa Gudula a Bruxelles. La Regina \u00e8 stata tumulata accanto al marito Baldovino del Belgio presso la Cripta Reale, nella Chiesa di Nostra Signora di Laeken."}
{"id": "1267728", "revid": "110157", "url": "https://it.wikipedia.org/wiki?curid=1267728", "title": "\u00dcbersbach", "text": "\u00dcbersbach \u00e8 una frazione di 1 146 abitanti del comune austriaco di F\u00fcrstenfeld, nel distretto di Hartberg-F\u00fcrstenfeld (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a F\u00fcrstenfeld assieme all'altro ex comune di Altenmarkt bei F\u00fcrstenfeld."}
{"id": "1267730", "revid": "110157", "url": "https://it.wikipedia.org/wiki?curid=1267730", "title": "Attendorf", "text": "Attendorf \u00e8 una frazione di 1 823 abitanti del comune austriaco di Hitzendorf, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Hitzendorf assieme all'altro ex comune di Rohrbach-Steinberg."}
{"id": "1267731", "revid": "122517479", "url": "https://it.wikipedia.org/wiki?curid=1267731", "title": "Pier Giorgio Gawronski", "text": "Biografia.\nLaureato a Roma in economia, si \u00e8 specializzato in economia internazionale a Ginevra e a Oxford. Ha lavorato nell'Ufficio Studi di banche e organizzazioni internazionali (OCSE, UNCTAD), concentrandosi sul problema della povert\u00e0 globale, dell'aggiustamento strutturale, e delle politiche di stabilizzazione macroeconomica. Ha tenuto cattedra in alcune universit\u00e0 internazionali. Ha compiuto delle esperienze a favore dei diritti umani in America Latina per conto di Amnesty International (1979-1984). In Cile ha avviato la sua attivit\u00e0 di giornalista free-lance, concentrandosi sul tema dei diritti umani e degli esperimenti monetaristi. \nIn Italia, \u00e8 stato consulente economico presso la Presidenza del Consiglio dei ministri. Dal 2002 ha avviato un impegno politico: \u00e8 stato parte attiva dei comitati dei \"Cittadini per l'Ulivo\", esprimendo critiche nei confronti della classe dirigente accusata di aver provocato il \"deterioramento\" delle istituzioni. Nel 2007 si candida alle elezioni primarie per la segreteria del Partito Democratico ed entra nella Segreteria Nazionale del Partito, dove si impegna a favore della partecipazione dal basso. Dal 2011 tiene un blog su Il Fatto Quotidiano, e dal 2018 su Huffington Post.\n\u00c8 nipote di Jas Gawronski, europarlamentare di Forza Italia."}
{"id": "1267733", "revid": "110157", "url": "https://it.wikipedia.org/wiki?curid=1267733", "title": "Brodingberg", "text": "Brodingberg \u00e8 una frazione di 1 270 abitanti del comune austriaco di Eggersdorf bei Graz, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Eggersdorf bei Graz assieme agli altri ex comuni di Hart-Purgstall e H\u00f6f-Pr\u00e4bach."}
{"id": "1267734", "revid": "767487", "url": "https://it.wikipedia.org/wiki?curid=1267734", "title": "Elf - Un elfo di nome Buddy", "text": "Elf - Un elfo di nome Buddy (\"Elf\") \u00e8 un film commedia diretto da Jon Favreau con protagonista Will Ferrell.\nTrama.\nDurante la vigilia di Natale, un neonato raggiunge il sacco dei regali di Babbo Natale per prendere un orsacchiotto. Il bambino raggiunge cos\u00ec il Polo Nord, dove viene adottato da un elfo che lo chiama Buddy. Arrivato a trent'anni, pap\u00e0 Elfo decide di confessargli la verit\u00e0: i suoi genitori sono due umani, Walter Hobbs e Susan Wells, ed era stato dato in adozione dopo la nascita; successivamente Susan mor\u00ec e Walter, che lavora presso una casa editrice di New York, non ha idea dell'esistenza di Buddy. Walter \u00e8 attualmente finito sulla lista dei cattivi a causa del suo egoismo, perci\u00f2 Buddy decide di partire con l'intento di cambiare la situazione.\nArrivato a New York, Buddy raggiunge la casa editrice di suo padre e gli rivela la propria identit\u00e0, ma Walter lo fa allontanare. Arrivato ad un grande magazzino, Buddy conosce una dipendente, Jovie, da cui viene subito attratto e, dopo aver saputo che il giorno dopo arriver\u00e0 l\u00ec Babbo Natale, rimane tutta la notte nel centro commerciale ad addobbarlo per l'occasione. Si scopre per\u00f2 che in realt\u00e0 quello che sembra Babbo Natale non \u00e8 altro che Gimbels, il titolare del centro, e Buddy rivela a tutti la sua identit\u00e0 provocando cos\u00ec una rissa per la quale viene arrestato. Buddy viene rilasciato grazie a Walter, che lo fa sottoporre all'esame del DNA il quale conferma il legame tra padre e figlio. Walter decide cos\u00ec di portarlo a casa sua dalla sua famiglia; tuttavia i rapporti inizialmente non sono dei migliori con Michael, mentre sua moglie Emily insiste affinch\u00e9 lo aiutino a migliorarsi.\nMichael viene preso di mira da un gruppo di bulli che lo riempiono di palle di neve ma Buddy lo aiuta conquistando cos\u00ec la sua fiducia e aiutandolo a chiedere un appuntamento a Jovie. La cosa riesce e Jovie e Buddy si innamorano. Intanto, il libro che la casa editrice di Walter ha lanciato non va bene e il capo chiede di lanciare un nuovo libro entro la vigilia di Natale e cos\u00ec Walter e la sua compagnia assumono il nano scrittore di bestseller per bambini Miles Finch ma Buddy, nel vederlo, scambia il nano per un elfo provocando la rabbia dello scrittore e il padre. Dopo aver lasciato una lettera a Michael ed Emily, Buddy decide di andarsene di casa ma Michael la legge e raggiunge il padre alla casa editrice che sta tenendo un convegno con il suo capo per ascoltare la squadra di Walter dopo aver ritrovato un taccuino con tutte idee di Finch per creare il nuovo libro.\nWalter viene informato della fuga di Buddy e, capendo di aver sbagliato, abbandona il lavoro e parte con Michael alla ricerca di Buddy; lo trovano a Central Park dove Buddy e Walter si riconciliano; qui \u00e8 arrivato anche Babbo Natale con la sua slitta che si \u00e8 fermata l\u00ec poich\u00e9 ha perso il motore per mancanza di spirito natalizio e non pu\u00f2 ripartire senza di esso. Allora Michael prende la lista di Babbo Natale e la legge davanti alle telecamere arrivate l\u00ec dopo l'accaduto insieme alla folla dimostrando cos\u00ec che Babbo Natale \u00e8 reale mentre in quel momento arrivano anche i guardiani di Central Park che cercano di attaccare la slitta. In quel momento arriva Jovie, che convince la gente ad assecondarla riuscendo cos\u00ec a riportare lo spirito del Natale e facendo volare la slitta.\nIl Natale successivo la casa editrice di Walter viene rilanciata grazie ad un best-seller sulle avventure di Buddy mentre lui e Jovie, ora sposati, vivono in Polo Nord e diventano genitori di una bambina, Susie.\nAccoglienza.\nCritica.\n\"Elf\" ha ottenuto recensioni positive da parte della critica. Sul sito Rotten Tomatoes detiene un 84% di gradimento, basato su 188 recensioni professionali e con un voto medio di 7/10, mentre su Metacritic un punteggio di 64 su 100 basato su 38 recensioni. Il critico Roger Ebert diede al film 3 stelle su 4.\nIncassi.\nLa pellicola ha incassato nel mondo 220.4 milioni di dollari contro un budget di 33 milioni.\nMusical.\nNel 2007 \u00e8 stato tratto un musical da questo film, intitolato \"Elf - The Musical\" con Mark Jacoby nel ruolo di Walter Hobbs."}
{"id": "1267735", "revid": "110157", "url": "https://it.wikipedia.org/wiki?curid=1267735", "title": "Deutschfeistritz", "text": "Deutschfeistritz \u00e8 un comune austriaco di 4 208 abitanti nel distretto di Graz-Umgebung, in Stiria. Il 1\u00ba gennaio 2015 ha inglobato il precedente comune di Gro\u00dfst\u00fcbing; ha lo status di comune mercato (\"Marktgemeinde\"). "}
{"id": "1267739", "revid": "110157", "url": "https://it.wikipedia.org/wiki?curid=1267739", "title": "Dobl", "text": "Dobl \u00e8 una frazione di 1 798 abitanti del comune austriaco di Dobl-Zwaring, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con il comune di Zwaring-P\u00f6ls per costituire il nuovo comune mercato (\"Marktgemeinde\"), nel quale Dobl \u00e8 capoluogo."}
{"id": "1267742", "revid": "110157", "url": "https://it.wikipedia.org/wiki?curid=1267742", "title": "Edelsgrub", "text": "Edelsgrub \u00e8 una frazione di 707 abitanti del comune austriaco di Nestelbach bei Graz, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Nestelbach bei Graz assieme all'altro ex comune di Langegg bei Graz."}
{"id": "1267747", "revid": "375872", "url": "https://it.wikipedia.org/wiki?curid=1267747", "title": "Eggersdorf bei Graz", "text": "Eggersdorf bei Graz \u00e8 un comune austriaco di 6\u00a0466 abitanti nel distretto di Graz-Umgebung, in Stiria. Il 1\u00ba gennaio 2015 ha inglobato i precedenti comuni di Brodingberg, Hart-Purgstall e H\u00f6f-Pr\u00e4bach; ha lo status di comune mercato (\"Marktgemeinde\")."}
{"id": "1267751", "revid": "1409041", "url": "https://it.wikipedia.org/wiki?curid=1267751", "title": "Societ\u00e0 Sportiva Lazio 1999-2000", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1999-2000.\nStagione.\nLa stagione del centenario fu inaugurata dalla conquista della Supercoppa UEFA: la Lazio, che vi prese parte avendo vinto l'ultima edizione della Coppe delle Coppe, sconfisse il Manchester United (campione d'Europa) con una rete di Salas.\nDurante la prima parte di campionato i romani abitarono stabilmente i vertici della classifica, in compagnia della Juventus, riportando due sole sconfitte nel derby e contro il . A fregiarsi del titolo d'inverno furono, per un solo punto, i bianconeri. Nel girone di ritorno, la Lazio si rese protagonista di una rimonta simile a quella che aveva sub\u00ecto l'anno precedente: con otto turni ancora da giocare, si ritrovava a \u22129. Lo scontro diretto giocato al Delle Alpi venne vinto grazie al gol di Simeone. Le sorti del tricolore si decisero soltanto all'ultima domenica, con la vittoria per 3-0 sulla e il crollo della Juventus sotto una pioggia incessante al Curi di Perugia che assegn\u00f2 alla Lazio il suo secondo scudetto.\nQuesta stagione port\u00f2 inoltre all'esordio in Champions League. Fu estromessa ai quarti di finale dal Valencia.\nVinse la Coppa Italia, a scapito dell'Inter. Per la societ\u00e0 romana si tratt\u00f2 del terzo trionfo in questa manifestazione.\nMaglie e sponsor.\nIl fornitore \u00e8 l'azienda tedesca Puma: la prima maglia \u00e8 celeste ma si dota di un'inedita banda nera orizzontale sul petto bordata di bianco e interrotta al centro dal logo del fornitore. I pantaloncini sono bianchi (in certi frangenti neri presi dalla terza maglia) con banda nera ai fianchi bordata di celeste, i calzettoni celesti con inserti neri (in alcune gare neri presi dalla terza divisa). La seconda divisa \u00e8 di colore giallo, la terza nera.\nSono tre gli sponsor ufficiali: Cirio in campionato, Stream TV in Coppa Italia e Del Monte nelle coppe europee.\nOrganigramma societario.\nArea direttiva\nArea tecnica\nStatistiche.\nStatistiche di squadra.\n\"Statistiche aggiornate al 18 maggio 2000\"."}
{"id": "1267752", "revid": "1310927", "url": "https://it.wikipedia.org/wiki?curid=1267752", "title": "Jos\u00e9 Mari Bakero", "text": "Con 483 partite disputate nella Primera Divisi\u00f3n \u00e8 il nono giocatore con pi\u00f9 presenze nel massimo campionato spagnolo. In questa speciale classifica si colloca alle spalle di Andoni Zubizarreta (622), Ra\u00fal (550), Eusebio (543), Francisco Buyo (542), Manuel Sanch\u00eds (524), Xavi (505), Miquel Soler (504) e Fernando Hierro (497).\nCarriera.\nGiocatore.\nNativo di Goizueta, in Navarra, proviene da una famiglia numerosa (undici fratelli). All\u2019et\u00e0 di 12 e 13 anni fu campione di palla basca di Guip\u00fazcoa, ma poco pi\u00f9 tardi si dedic\u00f2 alla pratica del calcio. Furono i fratelli maggiori I\u00f1aki, Santi e Jos\u00e9 Javier ad aprire la strada del calcio al giovane Jos\u00e9 Mari, che a 15 anni entr\u00f2 nel settore giovanile della di San Sebasti\u00e1n. Inizialmente impiegato come attaccante e poi arretrato a centrocampo, ma conservando sempre una chiara vocazione offensiva, Bakero debutt\u00f2 a 17 anni in Primera Divisi\u00f3n e si distinse per le doti al centro del campo, come abile tiratore (sia di destro che di testa) e per il carisma e lo spirito combattivo. Dal 1980 al 1988 milit\u00f2 nella forte Real Sociedad che annoverava anche altri giocatori di valore quali Luis Arconada, Jes\u00fas Mar\u00eda Zamora, Jes\u00fas Mar\u00eda Satr\u00fastegui. Disput\u00f2 160 partite e vinse due titoli nazionali, nel 1980-1981 e nel 1981-1982.\nNel 1988 si trasfer\u00ec al Barcellona, dove, insieme con molti altri giocatori baschi come Txiki Begiristain, Julio Salinas e Jon Andoni Goikoetxea, fece parte del leggendario \"Dream Team\" allenato da Johan Cruijff. Dal 1988 al 1996, in nove stagioni, gioc\u00f2 329 partite con i blaugrana. Si ricordano, tra tutti i gol segnati, quello decisivo per il passaggio del turno realizzato contro il nel ritorno degli ottavi di finale della Coppa dei Campioni 1991-1992, poi vinta dai blaugrana. Bakero indoss\u00f2 per l'ultima volta la maglia del Barcellona il 18 novembre 1996 al Camp Nou, nella partita vinta per 6-1 contro il , in cui segn\u00f2 anche un gol.\nDopo aver lasciato il Barcellona, nell'estate del 1997 sostenne due provini con il Middlesbrough e con il Norwich City, senza successo. Prima del ritiro dall'attivit\u00e0 agonistica vest\u00ec per sei mesi la maglia del Veracruz, in Messico.\nCon la nazionale spagnola, con cui esord\u00ec nel 1987, vanta 30 presenze e 7 gol. Partecip\u00f2 al e a due edizioni della Coppa del mondo (nel 1990 e nel 1994).\nAllenatore.\nDopo il ritiro ha allenato il Puebla, una societ\u00e0 messicana. Successivamente ha ricoperto il ruolo di vice di Lloren\u00e7 Serra Ferrer e Louis van Gaal al Barcellona e poi ha allenato la seconda squadra del M\u00e1laga nel 2005.\nIngaggiato dalla Real Sociedad come direttore sportivo, nel marzo 2006 ha assunto l'incarico di allenatore e ha condotto la squadra alla salvezza. Tornato al M\u00e1laga dopo l'esonero dell'ottobre 2006, il 31 ottobre 2007 \u00e8 stato nominato vice di Ronald Koeman al Valencia, dov'\u00e8 rimasto fino al 21 aprile 2008, quando \u00e8 giunto l'esonero suo e di Koeman.\nNel giugno 2008 \u00e8 diventato l'allenatore dell'Otopeni, club rumeno, ma la sua esperienza \u00e8 durata poco. Il 10 novembre 2009 ha firmato per il Polonia Varsavia, con cui ha evitato la retrocessione dopo che la squadra aveva stazionato all'ultimo posto. Nella stessa stagione ha guidato il club alla prima vittoria contro i rivali cittadini del Legia Varsavia dopo dieci anni. Il 13 settembre 2010 \u00e8 stato esonerato dopo la prima sconfitta della nuova annata.\nIl 3 novembre 2010 ha assunto la guida del Lech Pozna\u0144, altra squadra polacca, con cui ha debuttato vincendo per 3-1 in Europa League contro il Manchester City.\nIl 24 febbraio 2012 la dirigenza del Lech Pozna\u0144 decide di esonerarlo."}
{"id": "1267754", "revid": "1414688", "url": "https://it.wikipedia.org/wiki?curid=1267754", "title": "Eisbach (Gratwein-Stra\u00dfengel)", "text": "Eisbach \u00e8 una frazione di 2 963 abitanti del comune austriaco di Gratwein-Stra\u00dfengel, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri ex comuni di Gratwein, Gschnaidt e Judendorf-Stra\u00dfengel per costituire il nuovo comune mercato (\"Marktgemeinde\")."}
{"id": "1267757", "revid": "110157", "url": "https://it.wikipedia.org/wiki?curid=1267757", "title": "Feldkirchen bei Graz", "text": "Feldkirchen bei Graz \u00e8 un comune austriaco di 5 838 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1267759", "revid": "1821554", "url": "https://it.wikipedia.org/wiki?curid=1267759", "title": "Ciclopista del Sole", "text": "La ciclopista del Sole (o ciclovia del Sole) \u00e8 un progetto di strada ciclabile italiana che rappresenta la parte del progetto EuroVelo 7 sul territorio italiano. \u00c8 il ramo n. 1 della rete nazionale BicItalia.\nIl progetto prevede un percorso che da Prato alla Drava si snodi in direzione Nord-Sud lungo tutta la penisola toccando la valle dell'Adige, Verona, Mantova, Bologna, Pistoia, Firenze, Arezzo, Orvieto, Roma, Latina, Napoli, Salerno, Villa San Giovanni, Messina, Palermo.\nAttualmente \u00e8 stata realizzata una parte, denominata Ciclopista della valle dell'Adige (lunga circa 400 km), che dal Brennero arriva fino a Verona, seguendo il corso dell'Adige.\nNel luglio 2016 \u00e8 stato firmato un protocollo tra Ministero dei beni e delle attivit\u00e0 culturali e del turismo, Ministero delle infrastrutture e dei trasporti e le regioni interessate per la realizzazione del tratto da Verona a Firenze.\nIl 13 aprile 2021 \u00e8 stato inaugurato il primo tratto emiliano, lungo 46 km, dal confine con la Lombardia a Tramuschio (Mirandola) fino a Osteria Nuova (Sala Bolognese), sul sedime del vecchio tracciato della ferrovia Bologna-Verona; l'itinerario \u00e8 percorribile fino al centro di Bologna, seguendo un tratto di ciclovia provvisorio, allestito in sola segnaletica orizzontale, in attesa dello sviluppo del progetto definitivo per l'ingresso in citt\u00e0."}
{"id": "1267760", "revid": "1776051", "url": "https://it.wikipedia.org/wiki?curid=1267760", "title": "Fernitz", "text": "Fernitz \u00e8 una frazione di 3 287 abitanti del comune austriaco di Fernitz-Mellach, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con il comune di Mellach per costituire il nuovo comune, nel quale Fernitz \u00e8 capoluogo."}
{"id": "1267762", "revid": "729019", "url": "https://it.wikipedia.org/wiki?curid=1267762", "title": "Isartor", "text": "L'Isartor \u00e8 una delle antiche porte di accesso di Monaco di Baviera. Oggi una delle sue torri ospita un museo.\nStoria.\nLa porta, la pi\u00f9 antica di Monaco, era il punto di accesso sud-orientale della citt\u00e0. La torre quadrata centrale venne costruita nel 1337 e le due ottagonali vennero aggiunte tra il 1429 ed il 1433 e collegate alla torre principale da mura. Nel 1833 vennero aggiunte le arcate e il fregio a fresco raffigurante la l\"'Entrata trionfale di Ludovico il Bavaro dopo la vittoria nella battaglia di M\u00fchldorf\", opera di Bernhard von Neher.\nMuseo.\nLa torretta sud ospita il \"Valentin-Mus\u00e4um\", museo dedicato all'attore comico Karl Valentin (1882-1948). La collezione comprende molte delle sue scenette ed alcuni dei suoi cortometraggi."}
{"id": "1267763", "revid": "121837", "url": "https://it.wikipedia.org/wiki?curid=1267763", "title": "Latitudini", "text": ""}
{"id": "1267764", "revid": "767487", "url": "https://it.wikipedia.org/wiki?curid=1267764", "title": "Scream for Me Brazil", "text": "Scream for Me Brazil \u00e8 un album dal vivo del cantante britannico Bruce Dickinson, pubblicato nel 1999 dalla Air Raid Records.\nIl disco.\n\u00c8 stato registrato a San Paolo, in Brasile, nel 1998.\nL'album \u00e8 stato pubblicato quando il cantante e Adrian Smith avevano gi\u00e0 concretizzato il loro ritorno negli Iron Maiden ed \u00e8 stato visto come la degna conclusione della carriera solista di Dickinson. La prima parte del concerto \u00e8 composta interamente da brani provenienti dall'album \"The Chemical Wedding\", poi arriva il turno dell'immancabile \"Tears of the Dragon\" (arricchita di un nuovo potente assolo di Smith) che d\u00e0 il via al remake di classici di Dickinson. Non \u00e8 presente nell'album alcun brano proveniente da \"Skunkworks\" (l'episodio meno fortunato della carriera solista di Dickinson) e da \"Tattooed Millionaire\".\nL'album ha ricevuto buone recensioni ed ha riscontrato buone vendite, tuttavia non sono mancate critiche innocenti sulla mancanza di alcuni brani e sulla possibilit\u00e0 non sfruttata di pubblicare un doppio CD: \u00e8 noto da alcuni live bootleg del periodo, il pi\u00f9 reperibile dei quali \u00e8 \"The King in Crimson Comes\" registrato a Parigi, che il set-list completo per il \"Chemical Weeding Tour\" prevedeva dopo \"Darkside of Aquarius\" alcune cover degli Iron Maiden quali \"Powerslave\", \"2 Minutes to Midnight\" e \"Flight to Icarus\" nonch\u00e9 il brano \"Tattooed Millionaire\". Nessuno di questi ha, ovviamente, trovato spazio nel formato CD singolo e per lo stesso motivo non troviamo il brano \"Jerusalem\", registrato anch'esso al concerto di San Paolo ma che Dickinson ha inserito nel suo \"Best Of\" pubblicato due anni dopo."}
{"id": "1267767", "revid": "110157", "url": "https://it.wikipedia.org/wiki?curid=1267767", "title": "G\u00f6ssendorf", "text": "G\u00f6ssendorf \u00e8 un comune austriaco di 3 834 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1267770", "revid": "493154", "url": "https://it.wikipedia.org/wiki?curid=1267770", "title": "Grambach", "text": "Grambach \u00e8 una frazione di 2 268 abitanti del comune austriaco di Raaba-Grambach, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con il comune di Raaba per costituire il nuovo comune mercato (\"Marktgemeinde\")."}
{"id": "1267771", "revid": "767487", "url": "https://it.wikipedia.org/wiki?curid=1267771", "title": "O come Otello", "text": "O come Otello (\"O\") \u00e8 un film del 2001 diretto da Tim Blake Nelson, adattamento moderno del dramma di William Shakespeare \"Otello\".\nTrama.\nPalmetto Grove University: la squadra di basket della scuola riesce a vincere una partita, ribaltandone il risultato, e il giovane Odin, unico ragazzo nero, viene acclamato miglior giocatore in campo. Durante i festeggiamenti per la vittoria, Hugo, figlio dell'allenatore della squadra Duke, rivela all'amico Roger di essere arrabbiato per non esser lui il capitano della squadra e di sentirsi scippato da Odin e di volersi per questo vendicare su di lui e sul suo migliore amico Michael.\nInizia cos\u00ec tutta una serie di intrighi, orchestrati da Hugo: su sua istigazione, Roger telefona in forma anonima al preside della scuola, accusando Odin di aver violentato sua figlia Daisy, anch'essa studentessa. Il giorno dopo, Odin viene convocato dal preside e la situazione viene chiarita anche grazie all'intervento di Daisy, che invece rivela al padre di esser fidanzata con Odin da qualche mese. Odin quindi affronta Roger, a sua volta innamorato di Daisy, picchiandolo. La sera stessa, alla vigilia di un'altra partita importante, Odin si intrufola nella stanza di Daisy e le regala il fazzoletto della nonna, che la sua famiglia tramanda di generazione in generazione, come segno del suo amore per lei.\nLa squadra di Odin vince la partita e la sera, durante i festeggiamenti per la vittoria, Odin regala a Daisy un anello di fidanzamento, ma nel frattempo Hugo manovra Roger per provocare Michael, facendo scoppiare una rissa. Il giorno dopo, Duke convoca i ragazzi e sospende Michael dalla squadra. Odin rimprovera aspramente l'amico per il suo comportamento, creando cos\u00ec una frattura tra i due. Durante la partita successiva, Odin dal campo vede Michael in tribuna abbracciare Daisy e si ingelosisce; Hugo nota la cosa e decide di sfruttarla per i suoi intrighi. Con un gioco di bugie, instilla in Odin il dubbio che Daisy lo tradisca per Michael, e infine convince Emily, un'amica di Daisy innamorata di Hugo, a sottrarre alla ragazza il fazzoletto che le aveva regalato Odin. Hugo fa poi in modo di far avere a Odin il fazzoletto lasciando intendere che lei lo aveva regalato a un suo amante. Completamente in preda alla gelosia, Odin affronta Daisy, che dopo un'accesa scenata, decide di scacciarlo.\nAl termine di una partita, Hugo confida infine falsamente a Odin di esser venuto a sapere con certezza che Daisy e Michael hanno un rapporto sessuale e si prendono gioco di lui con insulti razzisti. Quando, a un allenamento, Duke, insoddisfatto dal rendimento di Odin, decide di sostituirlo con Michael, Odin esplode di rabbia, aggredendo l'amico per poi raggiungere Hugo nella sua stanza. Hugo esaspera l'ira di Odin, che gli chiede aiuto per uccidere Michael.\nProcuratasi una pistola, Hugo rivela a Odin il suo piano: Odin deve uccidere Daisy per poi far ricadere la colpa su Michael, mentre Hugo avrebbe organizzato insieme a Roger un agguato per uccidere Michael. L'agguato per\u00f2 fallisce: Roger non riesce a uccidere Michael ma solo a ferirlo gravemente. A questo punto, Hugo uccide Roger, lasciando Michael a morire dissanguato, per far credere che i due si sono uccisi a vicenda. Odin intanto ha ucciso Daisy ma viene raggiunto a casa della ragazza da Emily che, sconvolta dall'accaduto, rivela a Odin tutto l'intrigo. Hugo, arrivato anch'egli a casa di Daisy, fa in tempo a sentire la confessione di Emily e per vendetta la uccide. Odin, sconvolto dall'orrore per la scoperta della verit\u00e0 e dal rimorso per il suo gesto omicida, si suicida sparandosi al petto."}
{"id": "1267772", "revid": "110157", "url": "https://it.wikipedia.org/wiki?curid=1267772", "title": "Gratkorn", "text": "Gratkorn \u00e8 un comune austriaco di 7 791 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1267774", "revid": "123500662", "url": "https://it.wikipedia.org/wiki?curid=1267774", "title": "Curvatura media", "text": "In geometria differenziale, la curvatura media formula_1 di una superficie formula_2 \u00e8 una misura della curvatura della superficie in un punto. \nLa curvatura media \u00e8 definita come la media aritmetica delle curvature principali nel punto. \u00c8 una quantit\u00e0 che, a differenza della curvatura gaussiana (definita come il prodotto di queste), misura la \"curvatura estrinseca\" della superficie: \u00e8 cio\u00e8 dipendente dal modo in cui la superficie \u00e8 posta nello spazio.\nLe superfici a curvatura media nulla sono dette superfici minime, e compaiono in natura ad esempio immergendo nell'acqua saponata un telaietto metallico di forma arbitraria. \nDefinizione.\nSia formula_2 una superficie nello spazio euclideo formula_4. La superficie deve essere sufficientemente regolare affinch\u00e9 le curvature principali siano definite.\nCurvature principali.\nLa curvatura media di formula_2 in un punto formula_6 \u00e8 la media aritmetica formula_7 delle curvature principali formula_8 e formula_9 nel punto. \nSe indichiamo con formula_10 e formula_11 i raggi corrispondenti alle curvature principali, allora possiamo scrivere che:\nossia, che l'inverso della curvatura media \u00e8 pari alla media armonica dei raggi di curvatura principale. Inoltre, possiamo riscrivere la curvatura media nei termini di quella gaussiana (K):\nHessiano.\nLa curvatura media pu\u00f2 essere definita pi\u00f9 concretamente nel modo seguente. Con una rotazione, la superficie pu\u00f2 essere trasformata in modo che il piano tangente in formula_6 sia orizzontale. Vicino a formula_6, la superficie \u00e8 il grafico di una funzione \ndefinita su un insieme aperto formula_17 di formula_18. Quindi formula_19 ha coordinate formula_20. Poich\u00e9 il piano tangente \u00e8 orizzontale, questa funzione ha gradiente nullo. La curvatura media in formula_6 \u00e8 quindi definita come la traccia dell'hessiano di formula_22 in formula_23. Perch\u00e9 questa definizione abbia senso, la funzione deve essere differenziabile almeno due volte: l'hessiano \u00e8 infatti la matrice simmetrica formula_24 data dalle derivate parziali seconde di formula_25.\nSegno.\nIn entrambe le definizioni, il segno della curvatura media dipende dalla scelta di una normale alla superficie nel punto.\nEsempi.\nCurvatura costante.\nIl piano e la sfera di raggio formula_26 hanno curvature principali costanti formula_27 per ogni punto, con formula_28 nel piano e formula_29 nella sfera. Queste superfici hanno quindi curvatura media costante formula_27.\nPiano e cilindro.\nIl piano ed il cilindro hanno entrambe curvatura gaussiana nulla, ma hanno curvature medie differenti. Il piano ha curvatura media nulla, mentre il cilindro di raggio formula_26 ha curvature direzionali formula_32 e formula_33 e la sua curvatura media \u00e8 quindi formula_34. \nArrotolando un foglio di carta, si modifica la sua forma nello spazio (quindi cambiano le \"curvature estrinseche\" come la curvatura media) ma resta invariata la curvatura gaussiana (che dipende dalla metrica \"intrinseca\", cio\u00e8 soltanto dalla prima forma fondamentale, cio\u00e8 dal tensore metrico sulla superficie).\nEsempio puntuale.\nLa funzione \nha gradiente formula_36. Il gradiente \u00e8 nullo nell'origine, e quindi la curvatura media del grafico formula_37 di formula_22 in formula_39 \u00e8 la traccia dell'hessiano. L'hessiano \u00e8\ne la sua traccia \u00e8 formula_41. La curvatura media di formula_42 in formula_39 \u00e8 quindi formula_41. Questa \u00e8 ad esempio nulla in presenza di un punto di sella, ove formula_45.\nQuesto metodo per calcolare la curvatura \u00e8 per\u00f2 funzionante solo in formula_39, dove il gradiente si annulla."}
{"id": "1267775", "revid": "72396", "url": "https://it.wikipedia.org/wiki?curid=1267775", "title": "Hard-FI", "text": ""}
{"id": "1267777", "revid": "47767", "url": "https://it.wikipedia.org/wiki?curid=1267777", "title": "Muradin Bronzebeard", "text": ""}
{"id": "1267778", "revid": "1776051", "url": "https://it.wikipedia.org/wiki?curid=1267778", "title": "Gratwein", "text": "Gratwein \u00e8 una frazione di 3 664 abitanti del comune austriaco di Gratwein-Stra\u00dfengel, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri ex comuni di Eisbach, Gschnaidt e Judendorf-Stra\u00dfengel per costituire il nuovo comune mercato (\"Marktgemeinde\")."}
{"id": "1267782", "revid": "287204", "url": "https://it.wikipedia.org/wiki?curid=1267782", "title": "Clarisse urbaniste", "text": "Le clarisse urbaniste (in latino \"Ordo Sanctae Clarae regulae Urbani IV\") sono monache dell'ordine fondato da santa Chiara d'Assisi nel 1212 che adottano la regola mitigata da papa Urbano IV nel 1263: pospongono al loro nome la sigla O.S.C.Urb.\nStoria.\nDalla fondazione dell'ordine (19 marzo 1212) alla promulgazione della prima regola trascorsero quaranta anni: in questo periodo sorsero numerosi monasteri di clarisse, tutti sottoposti alla regola benedettina ed ispirati all'insegnamento di Chiara e Francesco d'Assisi.\nSolo dal 1218 Ugolino di Segni inizi\u00f2 a dedicarsi alla stesura di una \"Regola\", ma l'opera non fu breve; divenuto papa col nome di Gregorio IX nel 1227, il 17 settembre del 1228 concesse alle clarisse del monastero di San Damiano la bolla del \"Privilegio della povert\u00e0\", che proibiva a chiunque di costringere le religiose ad accettare donazioni.\nLa regola formulata da Gregorio IX, che prevedeva l'estensione a tutti i monasteri di clarisse del Privilegio della povert\u00e0, fu rivista ed approvata da Chiara e promulgata da papa Innocenzo IV il 9 agosto del 1253.\nMa diversi monasteri rifiutarono il rigore della nuova regola per cui il cardinale protettore dell'ordine, Giovanni Gaetano Orsini, compose una nuova regola approvata da Urbano IV il 18 ottobre 1263 (la cosiddetta regola Urbaniana) che permetteva per\u00f2 alle religiose di possedere beni in comune: le clarisse dei monasteri che accolsero la regola di papa Urbano assunsero il nome di Urbaniste.\nAttivit\u00e0 e diffusione.\nLe clarisse urbaniste sono monache di clausura dedite alla preghiera contemplativa e soggette alla direzione spirituale dei frati dell'ordine dei minori conventuali, di cui costituiscono il secondo ordine.\nAlla fine del 2005 le urbaniste contavano 82 monasteri e 1.070 religiose."}
{"id": "1267784", "revid": "767487", "url": "https://it.wikipedia.org/wiki?curid=1267784", "title": "Pompa a diffusione", "text": "La pompa a diffusione \u00e8 una pompa per alto vuoto priva di parti in movimento, essa \u00e8 in grado di generare una pressione inferiore a 10-5 mbar, il suo funzionamento \u00e8 basato sulla diffusione dei vapori di un olio a bassissima tensione di vapore (in genere fluido siliconico o olio di silicone).\nLa pompa \u00e8 costituita da un recipiente inferiore (fornello), che contiene l'olio e il sistema di riscaldamento, dal quale si diparte un condotto verticale che termina con una serie di ugelli rivolti verso il basso; il tutto \u00e8 contenuto in un recipiente collegato con la camera dove si deve fare il vuoto e con una pompa ausiliaria a medio vuoto (10-1 mbar).\nI vapori di olio salgono nel condotto e fuoriescono ad alta velocit\u00e0 dagli ugelli, trascinando le molecole di gas verso la zona del fornello, dove queste sono aspirate dalla pompa ausiliaria. I condotti di collegamento con la camera e con la pompa ausiliaria sono muniti di diaframmi e raffreddati, cos\u00ec da far condensare i vapori d'olio evitandone la fuoriuscita.\nLe pompe a diffusione sono affidabili e richiedono una manutenzione assai limitata."}
{"id": "1267785", "revid": "110157", "url": "https://it.wikipedia.org/wiki?curid=1267785", "title": "Gro\u00dfst\u00fcbing", "text": "Gro\u00dfst\u00fcbing \u00e8 una frazione di 356 abitanti del comune austriaco di Deutschfeistritz, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Deutschfeistritz."}
{"id": "1267787", "revid": "767487", "url": "https://it.wikipedia.org/wiki?curid=1267787", "title": "Kingdom Falls", "text": "Kingdom Falls \u00e8 un album del 2007 del cantante soul britannico Nate James."}
{"id": "1267789", "revid": "767487", "url": "https://it.wikipedia.org/wiki?curid=1267789", "title": "Tyranny and Mutation", "text": "Tyranny and Mutation \u00e8 il secondo album dei Blue \u00d6yster Cult, pubblicato nel febbraio del 1973."}
{"id": "1267793", "revid": "212348", "url": "https://it.wikipedia.org/wiki?curid=1267793", "title": "Aldil\u00e0", "text": ""}
{"id": "1267797", "revid": "599013", "url": "https://it.wikipedia.org/wiki?curid=1267797", "title": "Aleksandr Bo\u010darov", "text": "Professionista dal 2000 al 2010.\nCarriera.\nBo\u010darov arriv\u00f2 in Francia nel 1998 per correre con la squadra dilettantistica US Montauban Cyclisme 82, con la quale si mise in luce nelle corse amatoriali francesi come scalatore vincendo la nona tappa del Tour de l'Avenir con arrivo a Argel\u00e8s-Gazost e classificandosi ottavo nella generale.\nDopo tre mesi da stagista alla Besson, pass\u00f2 professionista nel 2000 con la AG2R La Mondiale partecipando subito a una classica, la Liegi-Bastogne-Liegi, che concluse cinquantesimo. L'anno dopo fece la sua prima apparizione in un Grande giro, il Tour de France, terminato diciassettesimo (suo miglior piazzamento) nonch\u00e9 primo corridore della sua squadra. A ottobre fu selezionato per partecipare ai campionati del mondo, dove si piazz\u00f2 diciannovesimo. Nella stagione 2002 si classific\u00f2 secondo al primo evento ProTour dell'anno, il Tour Down Under, e al Grand Prix d'Ouverture La Marseillaise. Al Tour de France si posizion\u00f2 al secondo posto nella difficile tappa del Mont Ventoux.\nNel 2004 Bo\u010darov si trasfer\u00ec alla Cr\u00e9dit Agricole. Nella stagione successiva si classific\u00f2 ventesimo nella sua prima partecipazione alla Vuelta a Espa\u00f1a. L'anno seguente partecip\u00f2 al Giro d'Italia, concluso in ventisettesima posizione, arriv\u00f2 quarto alla Cl\u00e1sica San Sebasti\u00e1n, secondo nella generale del Giro del Mediterraneo e sesto nella generale del Tour de Pologne e ottenne un ottavo posto ai campionati del mondo. Sfior\u00f2 la sua prima vittoria da professionista nel 2007 al Crit\u00e9rium du Dauphin\u00e9, quando si piazz\u00f2 secondo nella sesta tappa. Si rifece l'anno seguente, imponendosi nella terza tappa del Giro del Mediterraneo con arrivo sul Mont Faron, del quale poi vinse anche la classifica generale.\nNel 2009, dopo lo scioglimento della Cr\u00e9dit Agricole, firm\u00f2 per la neonata squadra ProTour russa, il Team Katusha, ottenendo come miglior risultato un terzo posto alla Tre Valli Varesine. Al termine del 2010 lasci\u00f2 la Katusha dopo essersi aggiudicato una tappa del Tour du Limousin ed aver ottenuto due ottavi posti nella Coppa Sabatini e nella neonata corsa canadese Grand Prix Cycliste de Montr\u00e9al. Si ritira ufficialmente dal ciclismo professionistico al termine del 2010."}
{"id": "1267804", "revid": "1776051", "url": "https://it.wikipedia.org/wiki?curid=1267804", "title": "Gschnaidt", "text": "Gschnaidt \u00e8 una frazione di 341 abitanti del comune austriaco di Gratwein-Stra\u00dfengel, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri ex comuni di Eisbach, Gratwein e Judendorf-Stra\u00dfengel per costituire il nuovo comune mercato (\"Marktgemeinde\")."}
{"id": "1267812", "revid": "729019", "url": "https://it.wikipedia.org/wiki?curid=1267812", "title": "Intel Core Microarchitecture", "text": "Con il nome Intel Core Microarchitecture viene identificata l'architettura di ottava generazione sviluppata per i processori Intel come sostituta della vecchia NetBurst che era alla base dei Pentium 4 e Pentium D.\nL'architettura \"Core\" \u00e8 arrivata sul mercato a luglio 2006 attraverso i processori Core 2 Duo e Core 2 Extreme conosciuti con il nome in codice di Conroe e Merom (oltre che nella variante per gli Xeon conosciuta come Woodcrest).\nCardini dell'architettura \"Core\".\nL'architettura \"Core\" affonda le proprie radici nella filosofia alla base del progetto Banias, il primo Pentium M delle piattaforme Centrino, che \u00e8 stato il primo progetto in cui Intel si \u00e8 preoccupata di ottimizzare il consumo energetico pur mantenendo un elevato livello di prestazioni.\nLa prima versione della piattaforma \"Core\" era basata su processori dual core costruiti a 65 nm. Successivamente, a fine 2007 sono arrivati i primi processori a 45 nm, Penryn, Wolfdale e Yorkfield che continuano ad essere basati sull'architettura \"Core\", sebbene in una versione rivista e migliorata, chiamata da Intel come \"Enhanced Intel Core Microarchitecture\".\nLa nuova architettura \"Core\" ha visto l'introduzione di 6 grandi innovazioni rispetto al passato, descritte brevemente di seguito; per alcune di queste non si tratta in realt\u00e0 di un vero e proprio \"debutto\", in quanto erano state testate anticipatamente nel progetto Core Duo Yonah, predecessore di Merom nello sviluppo della piattaforma Centrino Duo. Attraverso l'architettura \"Core\" per\u00f2 esse sono state ulteriormente rifinite cos\u00ec da poter trovare la propria collocazione definitiva in un progetto di ampie dimensioni.\nWide Dynamic Execution.\nAttraverso questa tecnologia \u00e8 possibile eseguire pi\u00f9 istruzioni per ciclo di clock rispetto a quanto era possibile nei processori basati sulle architetture precedenti. Ogni core pu\u00f2 ora completare 4 istruzioni contemporaneamente, contro le 3 consentite da NetBurst. La lunghezza della pipeline si \u00e8 accorciata molto rispetto a quella impiegata precedentemente, infatti il primo processore Netburst, ovvero il Pentium 4 Willamette, aveva una pipeline a 20 stadi che erano poi saliti a ben 31, nell'ultima evoluzione del Pentium 4, il core Prescott. L'architettura \"Core\" invece riprende la pipeline sviluppata gi\u00e0 per il processore Yonah ed \u00e8 a 14 stadi. \u00c8 necessario sottolineare come una pipeline pi\u00f9 corta sia meno vulnerabile ai salti nella successione di istruzioni e nella lettura di dati dalla memoria RAM, anche se rende pi\u00f9 difficile raggiungere frequenze di clock elevate: si tratta \"solo\" di trovare il giusto bilanciamento.\nAll'interno di questa tecnologia ne trova posto anche un'altra chiamata \"Macro-Fusion\" che consente, secondo Intel, di unire tra loro alcune istruzioni per ottenere un'elaborazione pi\u00f9 veloce. In pratica se su 10 istruzioni processate, 2 possono essere fuse tra loro, il processore eseguir\u00e0 8 istruzioni \"semplici\" e una aggregata attraverso proprio la tecnica \"Macro-Fusion\", ottenendo un aumento di prestazioni di circa il 10%.\nAdvanced Digital Media Boost.\nLe operazioni svolte dai set di istruzioni SIMD che Intel ha sviluppato nel corso degli anni e che sono stati implementati anche nell'architettura \"Core\", vale a dire MMX, SSE, SSE2 e SSE3, sono state ulteriormente velocizzate. Ora \u00e8 possibile eseguire le istruzioni a 128 bit (in realt\u00e0 vengono uniti 4 elementi vettoriali a 32 bit in un unico blocco da 128 bit) SSE, SSE2 e SSE3 in un solo ciclo di clock, grazie alla presenza di ben 3 ALU (Arithmetical Logical Unit).\nAdvanced Smart Cache.\nAnche in questo caso si tratta di una tecnologia che Intel ha testato gi\u00e0 con il processore Yonah; La cache L2 di un processore dual core viene finalmente condivisa da ciascun core. I vantaggi di tale tecnologia sono molteplici, infatti se da una parte viene minimizzato il traffico di dati sul bus rispetto ad una soluzione dual core a 2 cache separate, dall'altra consente ad un core di utilizzare l'intera cache nel caso in cui l'altro core fosse al momento inattivo, cosa che pu\u00f2 facilmente accadere con tutte quelle applicazioni che non sono in grado di sfruttare la presenza di pi\u00f9 di un core in un sistema. Un altro vantaggio che deriva da questo tipo di implementazione \u00e8 l'impossibilit\u00e0 che uno stesso dato possa essere duplicato nella cache L2, cosa che poteva accadere con i Pentium D dove le cache, essendo separate per ciascun core, potevano contenere dati replicati.\nSmart Memory Access.\nLa presenza di una cache L2 unificata di grandi dimensioni richiede una maggiore attenzione nel suo sfruttamento per non limitarne l'efficienza. Un processore dual core basato sulla nuova architettura integra 8 unit\u00e0 prefetcher: pi\u00f9 precisamente, si tratta di 2 \"data prefetcher\" e 1 \"istruction prefetcher\" per ciascun core e altri 2 prefetcher come parte della cache L2 condivisa. Lo scopo del prefetcher \u00e8 quello di leggere i dati all'interno di un'unit\u00e0 ad alto livello usando un algoritmo invasivo. Questo \u00e8 progettato per fornire dati che devono essere forniti velocemente, riducendo le latenze e incrementando l'efficienza. I prefetchers di memoria monitorizzano costantemente i modelli d'accesso di memoria, tentando di prevedere se qualche dato possa essere inserito nella cache L2, nel caso in cui questi dati possano essere richiesti successivamente.\nAttraverso altri miglioramenti vari, si \u00e8 potuto ottenere un generale abbassamento delle latenze di accesso alla memoria RAM: accade spesso infatti, che il caricamento delle istruzioni debba attendere l'esecuzione di altre istruzioni. Il cosiddetto \"Memory Disambiguation Predictor\" dovrebbe limitare al massimo la possibilit\u00e0 di ambiguit\u00e0 della memoria in modo da sfruttare meglio la pipeline ed evitare svuotamenti a causa di dati non ancora disponibili. Si tratta di una innovazione che va a risolvere un vero tallone d'Achille della precedente architettura NetBurst.\nIntelligent Power Capability.\nAnche per questa caratteristica Intel non ha rivelato dettagli molto esaurienti: in generale, il suo scopo \u00e8 quello di ottimizzare ulteriormente il processo che regola la distribuzione del lavoro sui due core in modo da sfruttare tutta la potenza di calcolo a disposizione solo se questa viene effettivamente richiesta dal sistema.\nIntel Extended Memory 64 Technology.\nIn questo caso non si tratta di una vera e propria novit\u00e0, infatti tale tecnologia, conosciuta come EM64T era gi\u00e0 stata introdotta da Intel con i Pentium 4 Prescott. Per la prima volta per\u00f2, l'elaborazione di codice a 64 bit \u00e8 possibile in tutti i settori di mercato, compreso quello mobile.\nInnovazioni specifiche per il settore mobile.\nDi seguito vengono illustrate altre caratteristiche introdotte con la nuova architettura solo nelle versioni di processore destinate all'impiego in piattaforme mobile. Inizialmente quindi, esse erano presenti solo nel processore Merom, poi sono state integrate anche nel processore Penryn (successore di Merom).\nIntel Dynamic Power Coordination.\nIl suo compito \u00e8 quello di coordinare la tecnologia SpeedStep e le transizioni della modalit\u00e0 inattiva di \"power management\" (C-state) in modo indipendente per ogni core per risparmiare energia.\nIntel Dynamic Bus Parking.\nOffre un risparmio energetico della piattaforma e una durata migliorata della batteria consentendo la disattivazione del chipset quando il processore opera in modalit\u00e0 a bassa frequenza.\nIntel Deeper Sleep avanzata con Dynamic Cache Sizing.\nConsente di risparmiare energia spostando i dati della cache nella memoria di sistema durante i periodi di inattivit\u00e0 per ridurre il voltaggio della CPU.\nEnhanced Core Microarchitecture.\nCon l'arrivo della produzione di chip a 45 nm, conosciute anche come appartenenti alla famiglia Penryn (sebbene Penryn sia in realt\u00e0 il nome della versione mobile, e non il nome in codice dell'intera revisione dell'architettura), sono state introdotte alcune migliore all'architettura \"Core\" che, per l'occasione, \u00e8 stata identificata da Intel come \"Enhanced Core Microarchitecture\". Tra queste si possono evidenziare le seguenti:\nInoltre nelle versioni destinate all'impiego in ambito mobile:\nConsiderazioni sull'efficienza: Stop alla corsa ai GHz.\nUna conseguenza molto importante delle varie migliorie introdotte con la nuova architettura risiede nel fatto che la corsa a frequenze di clock sempre pi\u00f9 elevate diminuir\u00e0 di parecchio, nei prossimi anni, nel segmento dei sistemi Desktop, pur naturalmente non arrestandosi; a parziale conferma di questo fatto si pu\u00f2 notare che gli stadi della pipeline previsti dalla nuova architettura sono 14, al posto dei 12 del primo Pentium M Banias, e questo ha contribuito ad aumentare solo leggermente la frequenza di funzionamento. Infatti, pi\u00f9 sono gli stadi della pipeline, e pi\u00f9 essi sono elementari; di conseguenza ogni singolo stadio richiede meno cicli di clock per essere eseguito, e siccome i vari stadi possono essere eseguiti contemporaneamente si pu\u00f2 innalzare la frequenza massima. Questo \u00e8 uno dei motivi per cui Intel con il progetto Pentium 4 Willamette prima, e quello Prescott poi, ha progressivamente aumentato il numero di stadi fino ad arrivare a ben 31; la frequenza massima \u00e8 cresciuta molto fino a sfiorare i 4\u00a0GHz, ma di pari passo si ha avuto un decadimento dell'efficienza dell'architettura: si tratta \"solo\" di trovare il giusto bilanciamento, che Intel sembra aver trovato proprio con l'architettura \"Core\".\nDifferenza di prestazioni rispetto a NetBurst.\nSettore desktop.\nIl settore in cui Intel soffriva di pi\u00f9 il confronto con la rivale AMD in termini di efficienza, era quello desktop e proprio in questo settore si ha avuto la maggior rivoluzione con l'adozione della nuova architettura. I nuovi processori Core 2 Duo Conroe hanno dimostrato un salto prestazionale di ben il 40% rispetto alla CPU Pentium D 950 (ovvero la pi\u00f9 veloce CPU NetBurst, basata su core Presler) riducendo contemporaneamente il consumo massimo di un altrettanto 40%.\nSettore Mobile.\nIn ambito mobile, la differenza del nuovo processore Core 2 Duo Merom rispetto al predecessore core Duo Yonah erano meno marcate, dato che quest'ultimo anticipava gi\u00e0 alcune caratteristiche poi implementate nella nuova architettura, ma comunque si \u00e8 riscontrato un aumento di prestazioni di circa il 20% rispetto ad un Core Duo T2600, a parit\u00e0 di consumo energetico.\nSettore Server.\nIn ambito server, Intel ha mantenuto in vita il marchio Xeon pur cambiando architettura. I nuovi Xeon basati su core Woodcrest, sono stati in grado, in particolari ambiti, di aumentare le prestazioni anche dell'80% rispetto ad un modello Xeon 2,8\u00a0GHz con core Paxville, riducendo contemporaneamente il consumo massimo di circa il 35%.\nConsiderazioni sull'abbinamento \"Processo produttivo/Architettura\" di Intel.\nA partire dall'introduzione dell'architettura Core, successiva alla NetBurst e avvenuta a met\u00e0 2006, Intel ha dichiarato l'intenzione di presentare una nuova architettura ogni 2 anni, in modo da poter tenere il passo con la famosa Legge di Moore. Per aumentare le prestazioni di una CPU mantenendone sotto controllo anche il consumo energetico \u00e8 necessario non solo ottimizzarne l'architettura, ma anche realizzare i nuovi dispositivi con processi produttivi sempre pi\u00f9 raffinati.\nPer limitare gli imprevisti delle innovazioni tecnologiche necessarie al rinnovamento generazionale dei propri processori, a partire dagli inizi del 2006 Intel ha iniziato a seguire una strategia denominata \"Tick-Tock\": prima viene introdotta una nuova tecnologia produttiva sulla base di un'architettura gi\u00e0 collaudata (la fase \"\"Tick\") e in seguito, quando tale tecnologia \u00e8 in grado di fornire rese elevate, la si adotta per produrre una nuova architettura (la fase \"Tock\").\nI primi esponenti di questa nuova filosofia di progetto, furono i processori Pentium D Presler (che avevano praticamente la stessa architettura dei precedenti Smithfield) con cui venne introdotto il processo produttivo a 65 nm (fase \"Tick\"). Dopo aver collaudato la nuova tecnologia costruttiva con queste CPU, Intel pass\u00f2 alla nuova architettura Core dei Core 2 Duo, prodotta sempre a 65\u00a0nm (fase \"Tock\"\").\nIn maniera analoga, tra la fine del 2007 e l'inizio del 2008, Intel present\u00f2 i processori Penryn e Wolfdale che erano in sostanza dei die-shrink del Core 2 Duo, a 45\u00a0nm (fase \"Tick\"). A fine 2008, quando anche questo processo produttivo era ormai a punto, arriv\u00f2 l'architettura Nehalem (fase \"Tock\"). La sua evoluzione Westmere \u00e8 stata realizzata a 32\u00a0nm a partire dai primi mesi del 2010 (fase \"Tick\"), in modo da collaudare anche questa tecnologia in vista dell'architettura successiva Sandy Bridge, uscita poi nel 2011 (fase \"Tock\"). L'intenzione dichiarata di Intel, molto ambiziosa, era quella di migliorare il rapporto performance/watt del 300% entro la fine del decennio.\nSeguendo il medesimo principio, Sandy Bridge \u00e8 stata poi seguita dal die-shrink a 22 nm Ivy Bridge nel 2012 (fase \"Tick\"), che ha quindi mantenuto la stessa architettura ma ha introdotto un nuovo processo produttivo. Nel 2013 arriver\u00e0 anche la nuova architettura Haswell (fase \"Tock\"), il cui die-shrink a 14 nm prender\u00e0 il nome di Broadwell (fase \"Tick\"); quest'ultimo verr\u00e0 poi seguito negli anni seguenti dall'architettura Skylake (fase \"Tock\") e dalla sua ri-scalatura Ice Lake (fase \"Tick\").\nQuesta metodologia di sviluppo, nelle intenzioni di Intel, minimizza i rischi propri dell'adozione di una nuova tecnologia produttiva con un'architettura a sua volta completamente nuova, consentendo ai progettisti di concentrarsi, ad anni alterni, sulla risoluzione di una sola classe di problemi.\nProcessori basati su architettura \"Core\".\nDi seguito sono elencati i nomi in codice dei processori sviluppati da Intel partendo dall'architettura \"Core\". Viene fornita anche una brevissima descrizione tecnica e l'anno di introduzione sul mercato; per la descrizione completa delle caratteristiche di ciascun prodotto \u00e8 possibile seguire i link omonimi.\nArchitettura successiva.\nCome anticipato poco sopra, l'architettura \"Core\" non avr\u00e0 una vita lunga come la NetBurst; \u00e8 previsto infatti che a circa 2 anni dalla sua adozione, quindi a fine 2008 venga introdotta la nona generazione chiamata in codice Nehalem prodotta, nella sua prima versione, utilizzando il processo produttivo a 45 nm gi\u00e0 collaudato con le ultime incarnazioni dell'architettura \"Core\", per poi passare nel 2009 alla versione a 32 nm conosciuta come Westmere."}
{"id": "1267816", "revid": "339392", "url": "https://it.wikipedia.org/wiki?curid=1267816", "title": "Superarma", "text": ""}
{"id": "1267817", "revid": "767487", "url": "https://it.wikipedia.org/wiki?curid=1267817", "title": "Hart bei Graz", "text": "Hart bei Graz (gi\u00e0 Hart bei Sankt Peter) \u00e8 un comune austriaco di 4 540 abitanti nel distretto di Graz-Umgebung, in Stiria."}
{"id": "1267820", "revid": "120934714", "url": "https://it.wikipedia.org/wiki?curid=1267820", "title": "Quadro elettrico", "text": "Un quadro elettrico \u00e8 una parte di un impianto elettrico, a valle di un circuito di distribuzione di energia elettrica. \n\u00c8 generalmente costituito da un armadio elettrico chiuso avente una o pi\u00f9 ante, a seconda e del numero e delle dimensioni dei componenti che contiene al suo interno. Esistono sostanzialmente tre principali tipi di quadri elettrici, ciascuno descritto da una specifica normativa IEC di riferimento: i quadri elettrici di distribuzione, i quadri elettrici di automazione e i quadri elettrici di bordo macchina.\nQuadro elettrico di distribuzione.\nUn quadro elettrico di distribuzione, contiene principalmente apparecchi di manovra e protezione. Al suo interno pu\u00f2 esservi una morsettiera di ingresso, spesso costituita da blindosbarre. alla quale viene connessa la linea di alimentazione del quadro stesso. La linea di alimentazione di un quadro elettrico di distribuzione pu\u00f2 a sua volta provenire da un altro quadro elettrico di distribuzione oppure direttamente dalla morsettiera di uscita di un trasformatore di MT/BT, come generalmente avviene all'interno delle cabine di trasformazione. In uscita dalla morsettiera di ingresso viene generalmente collegato un apparecchio di protezione e/o di manovra chiamato interruttore o sezionatore principale, generalmente posto in alto a sinistra. In uscita da tale interruttore o sezionatore principale pu\u00f2 esservi una o pi\u00f9 morsettiera di appoggio dalla quale vengono poi alimentati, in cascata, tutti gli altri apparecchi e dispositivi di manovra e/o protezione presenti all'interno dello stesso quadro. Questa struttura. costituita da dispositivo e relativa morsettiera di appoggio, pu\u00f2 essere iterata pi\u00f9 e pi\u00f9 volte, a seconda della funzionalit\u00e0 e finalit\u00e0 del quadro elettrico di distribuzione.\nSe all'interno del quadro di distribuzione sono presenti anche interruttori differenziali collegati in cascata, \u00e8 necessario eseguire un'opportuna scelta e taratura dei medesimi cos\u00ec da poter garantire una selettivit\u00e0 nell'intervento delle protezioni.\nQuadro elettrico di automazione.\nUn quadro elettrico di automazione, oltre a dispositivi di manovra e protezione, pu\u00f2 contenere anche apparecchi e dispositivi di comando, controllo e segnalazione, rel\u00e8, teleruttori, rel\u00e8 di sicurezza, PLC, inverter, azionamenti, pannelli operatori e pulsantiere installate sulle ante frontali del quadro ed altro ancora. Talvolta, per venire incontro alle specifiche necessit\u00e0 tecniche, specie su impianti e macchinari complessi, un quadro elettrico di automazione viene \"distribuito\" su tutta la macchina/impianto partizionandosi in pi\u00f9 quadri elettrici di bordo macchina.\nQuadro elettrico di bordo macchina.\nCome stabilito dalla normativa IEC 61204, viene definito equipaggiamento elettrico di bordo macchina o pi\u00f9 semplicemente \"bordo macchina\", tutto l'impianto elettrico a valle del punto di consegna dell'energia elettrica che alimenta il macchinario. Spesso ci si riferisce erroneamente ad un quadro elettrico di bordo macchina soltanto quando esso viene installato \"sopra\" o \"all'interno\" del macchinario da cui esso viene alimentato. ma la norma IEC 61204 classifica come \"bordo macchina\" tutto ci\u00f2 che non \u00e8 \"impianto elettrico\". Paradossalmente, nel gergo industriale, specie all'interno di aziende che si occupano di costruzione di macchinari in genere, si usa impropriamente la dicitura \"impianto elettrico\" per indicare poi il \"bordo macchina\". indipendentemente dal fatto che tutti i dispositivi elettrici presenti sul macchinario vengano poi collegati ad un quadro elettrico (di automazione) vincolato meccanicamente al macchinario stesso."}
{"id": "1267821", "revid": "110157", "url": "https://it.wikipedia.org/wiki?curid=1267821", "title": "Hart-Purgstall", "text": "Hart-Purgstall \u00e8 una frazione di 1 599 abitanti del comune austriaco di Eggersdorf bei Graz, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Eggersdorf bei Graz assieme agli altri ex comuni di Brodingberg e H\u00f6f-Pr\u00e4bach."}
{"id": "1267822", "revid": "57342", "url": "https://it.wikipedia.org/wiki?curid=1267822", "title": "Kirik\u00f9 e la strega Karab\u00e0", "text": "Kirik\u00f9 e la strega Karab\u00e0 (\"Kirikou et la Sorci\u00e8re\") \u00e8 un lungometraggio animato del 1998 ideato, scritto e diretto da Michel Ocelot, basatosi su d'un racconto folkloristico dell'Africa occidentale.\nDal film sono state tratte altre due pellicole midquel (episodi ambientati all'interno del primo film): \"Kirik\u00f9 e gli animali selvaggi\" (2005), scritto assieme ad una squadra composita di sceneggiatori e diretto da Ocelot insieme all'animatore B\u00e9n\u00e9dicte Galup (cosa pi\u00f9 unica che rara nella filmografia del cineasta francese, solitamente unico sceneggiatore e regista delle proprie pellicole), e \"Kirik\u00f9 e gli uomini e le donne\" (2012), diretto dal solo Ocelot.\nInoltre \u00e8 stato prodotto un videogioco platform, \"Kirik\u00f9\", pubblicato nel 2001 da \"Wanadoo\" e sviluppato da \"\u00c9tranges Libellules\" per PlayStation, \"Planet Interactive\" per Game Boy Color e da \"Krysalide\" per Microsoft Windows.\nTrama.\nIn un villaggio africano dove sono rimasti solo vecchi, donne e bambini, nasce Kirik\u00f9, un bambino minuscolo e prodigioso che taglia da solo il cordone ombelicale della madre e fin dai primi istanti di vita \u00e8 totalmente autonomo, intelligente ed in grado di badare a s\u00e9 stesso. Kirik\u00f9 viene subito a sapere dalla madre che il villaggio \u00e8 vessato dalla strega Karab\u00e0, che ha sottratto l'acqua dalla fonte del paese ed ha divorato tutti gli uomini del villaggio, i quali, uno dopo l'altro, hanno tentato di affrontarla.\nL'ultimo dei fratelli della madre di Kirik\u00f9 decide a sua volta di recarsi da Karab\u00e0. Kirik\u00f9, che vuole vedere la strega, si nasconde sotto un cappello raccolto dallo zio; la strega, sentendo la voce del piccolo, pensa che il cappello sia magico e chiede all'uomo di consegnarglielo, dicendo che in cambio lascer\u00e0 in pace il villaggio. Scoperto che si tratta di un semplice cappello, Karab\u00e0 invia nel villaggio alcuni dei suoi feticci minacciando sciagura alle donne se non dovessero consegnarle tutti i gioielli e l'oro in loro possesso. Una delle donne tenta di nascondere una collana, ma i feticci la scoprono e appiccano il fuoco alla sua capanna.\nTra l'incredulit\u00e0 e la diffidenza generale, il piccolo eroe riesce a sventare i piani della strega liberando i bambini rapiti dai suoi feticci e restituendo l'acqua alla trib\u00f9, dopo aver scoperto che la fonte era ostruita da un gigantesco animale che beveva tutta l'acqua, che il bambino riesce ad eliminare con un coltello rovente.\nKirik\u00f9, ormai diventato il bersaglio principale della strega per le sue buone azioni, continua a chiedersi il motivo per cui la strega sia cos\u00ec cattiva, domanda a cui nessuno sembra conoscere la risposta. L'unica persona che conosce e racconta sempre la verit\u00e0 su tutto, potendo quindi risolvere il dilemma, \u00e8 il Saggio della Montagna, nonno di Kirik\u00f9, che vive dal lato opposto della casa della strega. Kirik\u00f9 vi si reca e, per evitare di essere scoperto dai feticci (in particolare da quello sul tetto, che sorveglia sempre la zona, il cui sguardo arriva molto lontano), si scava una galleria sotto la casa usando il pugnale di suo padre. Quando, dopo aver superato i numerosi ostacoli e dopo essersi anche travestito da uccello per non essere riconosciuto, si trova alla presenza del nonno, egli gli svela il mistero: Karab\u00e0 odia qualsiasi essere umano in quanto soffre giorno e notte a causa di una spina avvelenata che le \u00e8 stata conficcata molto in profondit\u00e0 nella schiena da alcuni uomini; non riesce a togliersi la spina e non vuole farlo perch\u00e9 ritiene che cos\u00ec perderebbe i poteri magici e proverebbe nuovamente il dolore atroce che ha gi\u00e0 patito una volta. Il Saggio spiega anche che Karab\u00e0 sfrutta l'ignoranza e la superstizione della gente del villaggio: la donna, in realt\u00e0, non ha mai sbranato nessun uomo e non ha introdotto nella fonte l'animale che la bloccava (il quale, assetato, sarebbe entrato da solo nella fonte quando era piccolo e sarebbe poi diventato enorme a furia di bere); il fatto che tutto ci\u00f2 sia stato opera della strega \u00e8 ci\u00f2 che credono le persone del villaggio, e Karab\u00e0 non ha smentito tali convinzioni per acquistare sempre pi\u00f9 potere e rimanere temuta da tutti.\nKirik\u00f9, inizialmente scettico, alla fine decide di architettare un piano per liberare la strega dal suo dolore e, ripercorrendo la galleria che aveva scavato all'andata, sbuca nella casa di Karab\u00e0; le ruba quindi tutti i suoi gioielli, scavando un buco sotto il cestino che li contiene, per poi farsi individuare dal feticcio sul tetto. La strega, arrabbiata, esce per cercarlo, e Kirik\u00f9, nascostosi nel frattempo sugli alberi, aspetta che lei si chini per saltarle addosso e strapparle la spina con i denti: dopo aver provato un grandissimo dolore, come previsto, Karab\u00e0 cessa di soffrire e mostra il suo lato buono e gentile, ringrazia Kirik\u00f9 e su sua richiesta gli d\u00e0 un bacio che lo fa diventare fisicamente adulto, completando la sua essenza (essendo gi\u00e0 nato con la mente di un adulto). I due decidono di sposarsi e tornano al villaggio.\nAll'inizio la gente del villaggio li vuole allontanare entrambi, odiando e volendo uccidere la strega per il male che credono che essa abbia fatto in passato e non riconoscendo Kirik\u00f9 adulto nell'uomo che l\u2019accompagna. La madre di Kirik\u00f9 per\u00f2 riconosce il figlio, sciogliendo ogni dubbio; subito dopo arriva il Saggio, accompagnato dagli uomini che avevano affrontato Karab\u00e0, rivelando a tutti che la strega non aveva mai ucciso n\u00e8 mangiato nessuno ma aveva semplicemente tramutato gli uomini in feticci obbedienti, e predicando l'importanza del perdono.\nIl film quindi si conclude con una grande e felice riunione tra tutti i personaggi.\nDistribuzione.\nIl film usc\u00ec nei cinema italiani il 22 dicembre 1999, su distribuzione della Mikado Film.\n\u00c8 andato in onda per la prima volta su Rai 3 domenica 29 dicembre 2002 per festeggiare la fine dell'anno. Fu trasmesso senza alcuno stacco pubblicitario dopo la \"Melevisione\", che era eccezionalmente in prima serata alle 20:50 con la puntata speciale \"Una sorpresa per il re\"."}
{"id": "1267823", "revid": "399", "url": "https://it.wikipedia.org/wiki?curid=1267823", "title": "Claudio Simonetti", "text": "\u00c8 conosciuto per aver composto molte colonne sonore di pellicole italiane e americane, tra cui i film di Dario Argento \"Profondo Rosso\", \"Suspiria\", \"Phenomena\", \"Opera\", \"Non ho sonno\", \"Il cartaio\", \"La terza madre\", \"Dracula 3D\", nonch\u00e9 di \"Zombi\" e \"Wampyr\" di George A. Romero.\nBiografia.\nFiglio di Enrico Simonetti, Claudio nasce a San Paolo del Brasile il 19 febbraio 1952. Tornato in Italia con la famiglia quando aveva 11 anni, studia composizione e pianoforte al Conservatorio Santa Cecilia di Roma.\nInizia la sua carriera come tastierista nel gruppo beat Marco &amp; gli Eremiti (con Renato Quircio alla voce solista e alla chitarra ritmica, Sandro Di Nardo alla chitarra solista, Marcello Novarini al basso e Costanzo Quircio alla batteria), con cui debutta nel 1968 incidendo il 45 giri \"Raccoglievo margherite/Ecco cosa sei\" per la Roman Record Company.\nCon il batterista Walter Martino, figlio del cantante Bruno Martino, Simonetti fonda il gruppo Il Ritratto di Dorian Gray con Luciano Regoli (cantante), Roberto Gardin (chitarra), Fernando Fera (chitarra), con i quali partecipa al festival Pop di Caracalla nel 1971, mentre nel 1974 fonda il gruppo degli Oliver con Massimo Morante (chitarra), Fabio Pignatelli (basso) e Carlo Bordini (batteria) e registrano l'album \"Cherry Five\" con la casa discografica Cinevox. Il gruppo, dopo la registrazione della colonna sonora di \"Profondo Rosso\", con Walter Martino (batteria) al posto di Carlo Bordini, cambia il nome in Goblin. Con loro Simonetti registra i brani \"Profondo Rosso\" del 1975, che vende oltre 3 milioni di copie, \"Roller\", \"Suspiria\", \"Zombi\" e \"Il fantastico viaggio del bagarozzo Mark\" e, dopo aver abbandonato il gruppo, con il produttore Giancarlo Meo nel 1978 lancia il gruppo degli Easy Going che con il brano \"Baby I love you\", seguito da \"Fear\" e \"Casanova\", della Italo disco. Segue la produzione della cantante Vivien Vee che con l'album \"Give Me a Break\" raggiunge il successo internazionale.\nNel 1981 compone la musica del brano \"Gioca jouer\" di Claudio Cecchetto. Nello stesso anno pubblica il suo primo album da solista, che raccoglie tutti brani presentati nella trasmissione di Gianni Boncompagni \"Sotto le stelle\".\nNel 1982 produce assieme a Giancarlo Meo per Kasso brani come \"Walking\", \"Brazilian dancer\" e \"Running\" (alle percussioni partecipa Walter Martino).\nNel 1984, dopo aver composto le musiche per il film \"Phenomena\" di Dario Argento, viene chiamato a comporre le musiche a dirigere una grande orchestra di oltre 50 giovani musicisti nella trasmissione \"Buon compleanno TV\", presentata da Pippo Baudo, dove la Rai festeggiava i suoi trent'anni di attivit\u00e0.\nNel 1985 compone la colonna sonora del film \"D\u00e8moni\" di Lamberto Bava.\nNel 1987 partecipa al programma \"Pronto, \u00e8 la Rai?\" come musicista e animatore con Giancarlo Magalli e Simona Marchini.\nNello stesso anno, compone le musiche per il film \"Opera\" di Dario Argento.\nNel 1999, Claudio fonda i Daemonia, band con la quale si esibisce dal vivo, riproponendo i classici del suo repertorio insieme ad altri brani tratti da colonne sonore di film, prevalentemente horror; rispetto alle versioni originali, gran parte dei brani sono riarrangiati in chiave prog metal.\nNel 2000 i Goblin si riuniscono per comporre la colonna sonora del film \"Non ho sonno\" di Dario Argento e negli anni successivi compone la colonna sonora del film \"Il Cartaio\" di Dario Argento (2003), la colonna sonora del film \"Jenifer\" (2005) e nel 2006 \"Pelts\" di Dario Argento per la serie TV americana \"Masters of Horror\". Nel 2007 compone le musiche per il film \"La terza madre\" di Dario Argento e firma le musiche del musical \"Profondo rosso\", per la direzione artistica di Dario Argento, con Michel Altieri e Silvia Specchio.\nL'8 luglio 2009, insieme ai Daemonia, Simonetti inaugura il Traffic - Torino Free Festival, esibendosi in piazza C.L.N. a Torino, ovvero la stessa piazza in cui si svolgono alcune delle scene principali di \"Profondo rosso\". Con la sua band, Simonetti ha eseguito dal vivo la colonna sonora del film, che nel frattempo veniva proiettato su un maxi schermo alle sue spalle davanti a 10.000 spettatori.\nNel 2010, insieme a Massimo Morante e Maurizio Guarini, Claudio forma i New Goblin, con l'aggiunta di due componenti dei Daemonia: Titta Tani alla batteria e Bruno Previtali al basso. Con la nuova formazione, Simonetti ha tenuto molti concerti in Italia e soprattutto all'estero (Australia, Germania, Inghilterra, Polonia, Giappone, ecc.). Con i New Goblin Simonetti registra l'album \"Live in Roma\" dove la band ha suonato il concerto di debutto all'Alpheus di Roma.\nNel 2012 Simonetti compone la colonna sonora per il film \"Dracula 3D\" di Dario Argento.\nOltre alla colonna sonora ha composto anche il brano \"Kiss Me Dracula\", che esegue con il suo gruppo Simonetti Project che vede Claudio Simonetti alle tastiere, Bruno Previtali chitarra, Silvio Assaiante al basso, Titta Tani alla batteria e la cantante Silvia Specchio, che ne ha anche scritto il testo.\nNel 2013 Simonetti compone la musica per il film \"Multiplex\", un thriller di Stefano Calvagna, la colonna sonora del film \"Darkside Witches\" del regista francese Gerard Diefenthal, un film sulla stregoneria con molti effetti speciali e la musica per il film drammatico \"Prigioniero della mia libert\u00e0\" di Rosario Errico con Giancarlo Giannini, Lina Sastri e Martina Stella.\nNell'estate 2013 Claudio ha inoltre registrato synths e piano nella traccia strumentale \"Aggregat 4\" nel disco \"Simulakrum Lab\" progetto di musica elettronica vintage ideato da Paolo Prevosto.\nIl 1\u00ba ottobre 2013 Simonetti parte per la tourn\u00e9e USA dei New Goblin con 21 concerti nelle pi\u00f9 grandi citt\u00e0 americane, .\nDopo la tourn\u00e9e americana il gruppo si separa e Claudio forma la band Claudio Simonetti's Goblin con due ex componenti dei New Goblin, Bruno Previtali alla chitarra e Titta Tani alla batteria con l'aggiunta di Federico Amorosi al basso con il quale, dopo aver pubblicato un album dei grandi successi, \"The Murder Collection\", inizia, nel 2014, una fortunata serie di concerti europei dove vengono anche eseguite dal vivo, durante la proiezione di film, le colonne sonore di \"Suspiria\", \"Profondo Rosso\" e \"Zombi/Dawn of the dead\".\nPartir\u00e0, nel 2015, una tourn\u00e9e per il 40\u00ba anniversario di \"Profondo rosso\", uscito nel 1975.\nIl 29 maggio 2015 esce il cd, vinile e un Metal Box Limitato della colonna sonora di \"D\u00e8moni\" (\"Demons\") per la Rustblade Records; nel Box limitato \u00e8 contenuto un bonus cd di remix di artisti internazionali quali Ohgr (Skinny Puppy), Bahntier, Leather strip, Cervello Elettronico, Simulakrum Lab e molti altri.\nIl 31 ottobre 2015 Claudio Simonetti's Goblin pubblica per la Rustblade Records il CD, il vinile e il Deluxe Box della colonna sonora di \"Profondo Rosso\" completamente riarrangiata in occasione del 40\u00ba anniversario del film.\nIl 20 dicembre 2015 la Rustblade Records realizza il CD \"Bloody Anthology\" che raccoglie il meglio di Claudio Simonetti (con pezzi quali \"Demoni\", \"Crows\", \"Jenifer\", \"Mater Lacrimarum\", \"Dracula Suite\") e dei Goblin (versioni riarrangiate dagli stessi Claudio Simonetti's Goblin).\nNel 2016, con la Rustblade, esce il vinile della colonna sonora di \"Conquest\", un film di Lucio Fulci e, sempre con la Rustblade, nel 2017 la nuova ristampa della colonna sonora di \"Opera\" di Dario Argento con uno speciale box contenente, oltre alle nuove e vecchie versioni dei brani originali, anche un quadro con in rilievo l'occhio della protagonista con gli spilloni.\nNel 2017 Simonetti compone la colonna sonora del film di Ruggero Deodato, \"Ballad in Blood\".\nEsce, sempre nel 2017, la sua biografia scritta in collaborazione con il giornalista Giovanni Rossi, \"Claudio Simonetti - Il ragazzo d'argento\", edito dalla Tsunami Edizioni, dove Simonetti racconta, in prima persona, la sua vita, sia artistica che personale, dalla sua adolescenza in Brasile, alla formazione e separazione del gruppo dei Goblin, al periodo del \"prog\" degli anni \u201870 e della musica dance degli anni \u201880, dove Simonetti .\nNel 2018 la bassista Cecilia Nappo entra a far parte del gruppo e, dopo aver fatto dei concerti ad Osaka e Tokyo in Giappone, la band parte con il suo primo tour in USA di 42 date, dove suoneranno la colonna sonora del film \"Suspiria\" oltre ai grandi successi e nel 2019, Federico Maragoni sostituisce Titta Tani che lascia definitivamente la band.\nNel 2019 i Claudio Simonetti's Goblin, dopo aver suonato alcuni concerti in Italia, fanno il loro primo tour europeo suonando a Parigi, Praga, Berlino, Cracovia, Helsinki, Mosca e San Pietroburgo per partire poi per il secondo tour in USA questa volta suonando la colonna sonora di \"Profondo rosso\", dopo essere tornati in Giappone per la settima volta consecutiva.\nAlla fine del 2019 i Claudio Simonetti's Goblin pubblicano l'album \"The very best of-Volume I\" con alcune grandi hits dei film suonate dalla nuova line up della band ed il nuovo album contenente inediti \"The Devil is Back\", con l'etichetta discografica Deep Red mentre, ad agosto del 2020, in occasione del 45\u00ba anniversario di Profondo Rosso, Simonetti pubblica, con la sua etichetta Deep Red, un album con le nuove versioni, tutte risuonate con la sua nuova line up, della colonna sonora del film di Dario Argento con uno special box per collezionisti, sia in vinile che in CD.\nNel 2021 riceve il Premio alla Carriera \"Costa Rossa Festival delle Arti\".\nDiscografia.\nDaemonia.\nClaudio Simonetti's Goblin"}
{"id": "1267825", "revid": "110157", "url": "https://it.wikipedia.org/wiki?curid=1267825", "title": "Haselsdorf-Tobelbad", "text": "Haselsdorf-Tobelbad \u00e8 un comune austriaco di 1 353 abitanti nel distretto di Graz-Umgebung, in Stiria."}
{"id": "1267826", "revid": "767487", "url": "https://it.wikipedia.org/wiki?curid=1267826", "title": "Io non sono qui", "text": "Io non sono qui (\"I'm Not There\") \u00e8 un film biografico sulla vita del musicista Bob Dylan.\nCo-sceneggiato e diretto da Todd Haynes e Oren Moverman, il film ripercorre la storia del musicista in sette distinti momenti della sua vita, venendo interpretato da sei attori diversi (l'attore Christian Bale interpreta due differenti periodi - rappresentati tramite metafore - della vita di Dylan). Una didascalia all'inizio del film dichiara di essere \"ispirato dalla musica e alle molte vite di Bob Dylan\", e questa \u00e8 l'unica menzione a Dylan nell'intero film (eccetto la presenza dei brani dello stesso Dylan). L'unica apparizione del cantante nel film \u00e8 data dall'inserimento di un video girato in un concerto del 1966.\nFinora unico film sulla sua vita ad aver ottenuto l'approvazione dell'icona della cultura rock, il film racconta Bob Dylan dagli inizi della sua carriera come cantante folk, alla conquista del successo nei primi anni '60, la controversa svolta verso il rock, l'incidente di moto e il conseguente ritiro dalle scene, fino all'ultima parte della sua carriera. Il film non \u00e8 stato girato secondo una tecnica tradizionale, bens\u00ec concepito come lo sviluppo narrativo di un visionario racconto poetico scandito \"per quadri\" sulle note delle canzoni dell'autore di Duluth. La colonna sonora del film \u00e8 stata raccolta da Sony Music in un doppio CD che riprende il titolo originale del film - \"I'm Not There\" - contenente \"cover\" di canzoni di Bob Dylan incise da artisti vari.\nTrama.\nll film racconta le vicende di sei personaggi, ognuno dei quali rappresenta un aspetto diverso della vita e della musica di Bob Dylan: il Poeta (Arthur Rimbaud), il Profeta (Jack Rollins / Padre John), il fuorilegge (Billy McCarty), il falso (Woody Guthrie), il \"martire del rock and roll \" (Jude Quinn), e la \"stella elettrica\" (Robbie Clark).\nArthur Rimbaud.\nIl diciannovenne Arthur Rimbaud \u00e8 messo a dura prova da alcune domande. Le sue risposte criptiche si alternano per tutto il film, tra cui le osservazioni sul fatalismo, la natura dei poeti, le \"sette semplici regole per la vita in clandestinit\u00e0\" e il caos.\nWoody Guthrie.\nNel 1959 un ragazzo afro-americano di 11 anni, che si fa chiamare Woody Guthrie, viaggia attraverso il Midwest degli Stati Uniti saltando a bordo dei treni in corsa. Il ragazzo porta con s\u00e9 una chitarra dentro una custodia con la scritta \"questa macchina uccide i fascisti\", suona blues e canta di argomenti poco attuali per l'epoca, come il sindacalismo, e infatti una donna afro-americana gli consiglia di affrontare temi pi\u00f9 attuali nelle sue canzoni. Woody viene attaccato da un vagabondo e quasi annega, ma viene salvato da una coppia bianca, che viene impressionata dal suo talento musicale. Woody \u00e8 per\u00f2 costretto a scappare quando i coniugi ricevono una telefonata da un centro di correzioni giovanile in Minnesota: il ragazzo era infatti un fuggitivo. Dopo aver appreso che il vero Woody Guthrie \u00e8 in fin di vita, Woody si reca in New Jersey per visitarlo in ospedale.\nJack Rollins/Padre John.\nLa carriera del musicista folk Jack Rollins viene narrata come film documentario con degli intervistati tra cui la cantante folk Alice Fabian. Jack diventa una star della scena folk del Greenwich Village nel 1960, acclamato dai fan per le sue canzoni di protesta. Firma per la Columbia Records, ma nel 1963, in concomitanza con l'aggravarsi della guerra del Vietnam, si allontana dalla musica popolare, ritenendo il proprio lavoro ininfluente per lo scenario sociale o politico. Dopo l'assassinio di John F. Kennedy, Jack si ubriaca in una cerimonia dove sta per ricevere un premio da un'organizzazione per i diritti civili, e nel discorso di premiazione afferma di vedere qualcosa di s\u00e9 in Lee Harvey Oswald (l'assassino di Kennedy), venendo fischiato e deriso dal pubblico. Dopo questo avvenimento Jack preferisce condurre una vita estremamente ritirata e nel 1974 partecipa ad un corso di studio biblico a Stockton, in California. Grazie a questo corso emerge una persona nuova, rinata sotto la luce del Cristianesimo. Jack rinnega il suo passato e diventa un ministro ordinato, ma non abbandona del tutto la musica eseguendo musica gospel sotto il nome di \"Padre John\".\nRobbie Clark.\nRobbie Clark \u00e8 un attore di 22 anni, che interpreta Jack Rollins nel film biografico \"Grain of Sand\". Durante le riprese nel Greenwich Village nel gennaio 1964 si innamora dell'artista francese Claire e presto decidono di sposarsi. \"Grain of Sand\" \u00e8 un successo e Jack diventa una stella, ma il loro rapporto diventa teso e Claire vede Robbie flirtare con altre donne. Durante una discussione nel 1968 sulla possibilit\u00e0 di cancellare i mali del mondo, Robbie afferma che le donne non possono mai essere poeti: questa posizione offende moltissimo Claire e incrina definitivamente il loro rapporto. Alla fine Robbie decide di andar via di casa. L'attore si dirige a Londra per quattro mesi per girare un thriller e ha una relazione con la co-protagonista femminile. Gli accordi di pace di Parigi ispirano Claire a chiedere il divorzio. Quest'ultima ottiene la custodia delle due figlie, ma consente a Robbie di portarle con s\u00e9 in un viaggio in barca.\nJude Quinn.\nJude Quinn \u00e8 un popolare cantante folk. Una performance con una band completa di chitarre elettriche in un Festival Jazz e Folk del New England offende i propri fan, che lo accusano di essere un venduto. Viaggiando verso Londra, Jude viene intervistato dal giornalista Keenan Jones che gli chiede se tiene ancora al sociale o se crede che la musica popolare non sia riuscita a raggiungere gli obiettivi di cambiamento socio-politico che si era prefissata. A Londra Jude viene assalito da un dipendente dell'hotel, si intrattiene con i Beatles, incontra la sua ex amante Coco Rivington e incontra il poeta Allen Ginsberg che dice al cantante di essere un \"venduto al Signore\". Intervistando Jude, Keenan osserva che le canzoni di Jude vengono utilizzate come strumenti di reclutamento da parte delle Pantere Nere e gli confessa ci\u00f2 che pensa di lui: Jude si rifiuta di sentirsi una nullit\u00e0 e allo stesso tempo \u00e8 molto presuntuoso; Jude offeso, va via. Ad un concerto, mentre esegue \"Ballad of a Thin Man\", Jude viene fischiato e chiamato \"Giuda\" da parte del pubblico. Keenan rivela in televisione che, nonostante i suoi racconti di un passato da vagabondo, Jude \u00e8 in realt\u00e0 solo Aaron Jacob Edelstein: appartenente alla classe media, Jude \u00e8 un ben educato figlio del proprietario di un grande magazzino di Brookline, Massachusetts. Costretto ad affrontare un lungo tour europeo, Jude entra in una spirale di droga che lo porta a morire in un incidente motociclistico.\nBilly McCarty.\nIl bandito Billy McCarty, che si ritiene sia stato ucciso da Pat Garrett, vive nascosto a Riddle, Missouri. Il Commissario Garrett prevede di demolire la citt\u00e0 per costruire un'autostrada, ci\u00f2 ha costretto parecchi cittadini a suicidarsi. Per questo motivo Billy si confronta con Garrett che riconosce in lui il fuorilegge Billy the Kid, e lo fa arrestare e rinchiudere in cella. Riuscito ad evadere nel giro di una notte con l'aiuto dell'amico Homer, Billy salta su un vagone di un treno in corsa, dove trova la chitarra di Woody, nella custodia invecchiata e sbiadita. Mentre scappa via, riflette sui valori della natura, della libert\u00e0 e sull'importanza di conoscere se stessi.\nIl film si conclude con le immagini di Dylan suonare un assolo armonica durante una performance dal vivo nel 1966.\nCast.\nI sei personaggi seguenti sono tutte rappresentazioni delle diverse fasi della carriera e della vita di Bob Dylan:\nProduzione.\nTodd Haynes e il suo produttore, Christine Vachon, incontrarono il manager di Dylan, Jeff Rosen, per ottenere il permesso di usare la musica ed alcuni elementi della vita del cantante.\nRosen sugger\u00ec a Haynes di inviare una pagina con il riassunto del progetto allo stesso Dylan e gli consigli\u00f2 di non usare mai la parola \u201cgenio\u201d. La pagina che Haynes invi\u00f2 iniziava con una citazione di Arthur Rimbaud \u201cIo \u00e8 qualcun altro\u201d.\nInfine Dylan diede a Haynes il permesso di procedere con il suo progetto. Il regista svilupp\u00f2 la sceneggiatura con Oren Moverman. Durante la scrittura, Haynes riconobbe che sarebbe stato incerto il successo portando sullo schermo un film come una confusa biografia caratterizzata anche da molta fantasia in un certo senso.\nUn settimo personaggio, un Charlie Chaplin incarnazione di Dylan, era presente nella sceneggiatura ma fu eliminato prima dell'inizio delle riprese.\nColonna sonora.\nNel film sono presenti numerose canzoni di Dylan, suonate da lui o da altri artisti. Le canzoni compaiono sia in \u201cprimo piano\u201d, cantate dagli artisti davanti alla telecamera (\"Goin' to Acapulco\", \"Pressing On\"), sia di sottofondo come accompagnamento alle scene.\nUna canzone degna di nota, non di Dylan, \u00e8 \"(I'm Not Your) Steppin' Stone\" dei The Monkees e compare in sottofondo nella scena del party a Londra.\nFestival di Venezia.\nNel settembre del 2007 il film \u00e8 stato presentato alla 64\u00aa Mostra internazionale d'arte cinematografica di Venezia, dove ha vinto il Premio Speciale della Giuria (presieduta dal regista cinese Zhang Yimou) e la Coppa Volpi per la miglior interpretazione femminile andata a Cate Blanchett (il quale premio fu ritirato, data l'assenza dell'attrice, da Heath Ledger, in una delle sue ultime apparizioni pubbliche prima della morte avvenuta il 22 gennaio 2008)."}
{"id": "1267827", "revid": "110157", "url": "https://it.wikipedia.org/wiki?curid=1267827", "title": "Hausmannst\u00e4tten", "text": "Hausmannst\u00e4tten \u00e8 un comune austriaco di 2 988 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1267828", "revid": "110157", "url": "https://it.wikipedia.org/wiki?curid=1267828", "title": "Hitzendorf", "text": "Hitzendorf \u00e8 un comune austriaco di 7 012 abitanti nel distretto di Graz-Umgebung, in Stiria. Il 1\u00ba gennaio 2015 ha inglobato i precedenti comuni di Attendorf e Rohrbach-Steinberg; ha lo status di comune mercato (\"Marktgemeinde\"). "}
{"id": "1267835", "revid": "599013", "url": "https://it.wikipedia.org/wiki?curid=1267835", "title": "Lorenzo Bernucci", "text": "Carriera.\nTra i Dilettanti si aggiudica, nella stagione 2000, le vittorie al Gran Premio della Liberazione e al Triptyque Ardennais in Belgio e la medaglia di bronzo in linea Under-23 ai campionati del mondo di Plouay, mettendo in evidenza doti di finisseur combinate con un discreto spunto veloce. Passa professionista all'inizio del 2002 con la Landbouwkrediet-Colnago, squadra belga diretta da Marco Saligari.\nTra i \"pro\" ha colto una sola vittoria, ma prestigiosa: la tappa, corsa in condizioni atmosferiche proibitive a causa della forte pioggia, di Nancy al Tour de France 2005. In carriera \u00e8 stato spesso fermato da vari infortuni, il pi\u00f9 grave dei quali \u00e8 senza dubbio la frattura del malleolo durante un allenamento nel dicembre 2004. Ha partecipato all'edizione 2005 del campionato del mondo su strada, chiudendo la prova in linea Elite al centonovesimo posto.\nDopo la terza tappa della Vuelta a Espa\u00f1a 2007, la sua squadra, la T-Mobile, decide di licenziarlo in tronco ed estrometterlo dalla corsa: aveva infatti assunto un integratore non dichiarato durante il Giro di Germania 2007 ed era di conseguenza risultato positivo alla sibutramina ai controlli antidoping dell'UCI. Dopo il licenziamento milita per alcuni mesi nella Cinelli-OPD. Nella stagione 2009 corre per la LPR Brakes-Ballan, mentre nel 2010 \u00e8 alla Lampre-Farnese Vini.\nNell'aprile del 2010 i carabinieri del NAS, nell'ambito di un'inchiesta della Procura della Repubblica di Padova inerente all'utilizzo di sostanze e pratiche vietate, sequestrano nella sua casa albumina umana, sostanza anoressizzante e stimolante. Successivamente viene fermata la moglie e trovata in possesso della stessa albumina e di alcune fiale di Pfc (perfluorocarburo), un prodotto chimico sintetico che aumenta il trasporto di ossigeno nel sangue. A seguito di queste indagini la procura del Coni chiede, nel dicembre 2010, sei anni di squalifica per il ciclista, poi ridotti a cinque nel febbraio del 2011.\nBernucci, gi\u00e0 trovato positivo in passato alla sibutramina, era stato per questo gi\u00e0 sospeso dall'attivit\u00e0 sportiva."}
{"id": "1267837", "revid": "110157", "url": "https://it.wikipedia.org/wiki?curid=1267837", "title": "H\u00f6f-Pr\u00e4bach", "text": "H\u00f6f-Pr\u00e4bach \u00e8 una frazione di 1 195 abitanti del comune austriaco di Eggersdorf bei Graz, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Eggersdorf bei Graz assieme agli altri ex comuni di Brodingberg e Hart-Purgstall."}
{"id": "1267838", "revid": "647919", "url": "https://it.wikipedia.org/wiki?curid=1267838", "title": "Riserva Naturale di Monte Arcosu", "text": ""}
{"id": "1267844", "revid": "810736", "url": "https://it.wikipedia.org/wiki?curid=1267844", "title": "Gruppo linguistico", "text": "Un gruppo linguistico comprende un insieme di lingue che presentano un gran numero di affinit\u00e0 sistematiche, di tipo genetico, tipologico o geografico.\nUn gruppo linguistico pu\u00f2 essere considerato sotto due aspetti: \nOltre a questo significato strettamente linguistico ve n'\u00e8 un secondo, che definisce \"gruppo linguistico\" l'insieme dei parlanti una determinata lingua. Per esempio, nella Confederazione Elvetica (Stato multietnico), i cittadini sono divisi nei \"gruppi linguistici\" tedesco, francese, italiano e romancio, ovvero, i cittadini svizzeri di etnia rispettivamente tedesca, francese, italiana e romancia. \nAvviene qualcosa di simile in Alto Adige, dove lo Statuto d'Autonomia prevede la distinzione tra gruppo linguistico tedesco, gruppo linguistico italiano e gruppo linguistico ladino. In occasione di ogni censimento ogni cittadino deve rendere una \"dichiarazione di appartenenza linguistica\" nella quale dichiara di quale gruppo linguistico fa parte. La dichiarazione \u00e8 libera e non sottost\u00e0 ad alcuna forma di esame oggettivo. La dichiarazione \u00e8 strettamente personale, e non pu\u00f2 essere modificata a piacimento. Tale dichiarazione viene richiesta per poter accedere all'impiego pubblico, e per poter usufruire di talune provvidenze pubbliche (in primis l'assegnazione di alloggi pubblici)."}
{"id": "1267846", "revid": "767487", "url": "https://it.wikipedia.org/wiki?curid=1267846", "title": "Judendorf-Stra\u00dfengel", "text": "Judendorf-Stra\u00dfengel \u00e8 una frazione di 5 843 abitanti del comune austriaco di Gratwein-Stra\u00dfengel, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con gli altri ex comuni di Eisbach, Gratwein e Gschnaidt per costituire il nuovo comune mercato (\"Marktgemeinde\"), nel quale la localit\u00e0 di Stra\u00dfengel \u00e8 capoluogo."}
{"id": "1267847", "revid": "767487", "url": "https://it.wikipedia.org/wiki?curid=1267847", "title": "Kainbach bei Graz", "text": "Kainbach bei Graz \u00e8 un comune austriaco di 2 722 abitanti nel distretto di Graz-Umgebung, in Stiria."}
{"id": "1267848", "revid": "110157", "url": "https://it.wikipedia.org/wiki?curid=1267848", "title": "Kalsdorf bei Graz", "text": "Kalsdorf bei Graz \u00e8 un comune austriaco di 6 182 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1267852", "revid": "110157", "url": "https://it.wikipedia.org/wiki?curid=1267852", "title": "Krumegg", "text": "Krumegg \u00e8 una frazione di 1 450 abitanti del comune austriaco di Sankt Marein bei Graz, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Sankt Marein bei Graz assieme all'altro ex comune di Petersdorf II."}
{"id": "1267859", "revid": "110157", "url": "https://it.wikipedia.org/wiki?curid=1267859", "title": "Kumberg", "text": "Kumberg \u00e8 un comune austriaco di 3 728 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1267860", "revid": "124992043", "url": "https://it.wikipedia.org/wiki?curid=1267860", "title": "Take Two Interactive", "text": "Take-Two Interactive Software, Inc. \u00e8 un'azienda statunitense produttrice e distributrice di videogiochi e di accessori per computer. La sede centrale della societ\u00e0 si trova a New York, mentre la sede internazionale si trova a Ginevra in Svizzera. Studi di sviluppo si trovano a San Diego, Vancouver, Toronto e Austin.\nStoria.\n1993-2000: Fondazione.\nTake-Two Interactive \u00e8 stata fondata il 30 settembre 1993 da Ryan Brant, figlio di Peter Grant, cofondatore di \"Interview\". Mentre lavorava con il padre presso la rivista, aspirava a creare una sua societ\u00e0, decidendo di aprire un'azienda publisher di videogiochi. Brant disse: \"Quando si parla di tecnologia, le persone si aspettano una figura giovane, pertanto mi sono buttato su questo mercato dove fatturare\". Per iniziare l'attivit\u00e0, il capitale iniziale di 1,5 milioni di dollari fu donato dalla sua famiglia e da azionisti privati.\nIniziando con \"Star Crusader\" nel 1994, Take-Two inizi\u00f2 ad avere i primi successi con giochi in Full motion video con attori conosciuti, seguendo il successo che Mechadeus ottenne con \"The Daedlus Encounter\" con \"Tia Carrere\". Take-Two assunse Dennis Hopper tra gli altri per recitare in \",\" che vendette oltre 300.000 copie nell'anno seguente e cre\u00f2 profitto per l'azienda. Ci\u00f2 fu seguito da \"Ripper,\" per il quale, dal budget di 2,5 milioni di dollari, 625,000$ furono usati per assumere attori come Christopher Walken, Karen Allen e Burgess Meredith. Il successo di entrambi i giochi, cos\u00ec come i titoli precedenti, port\u00f2 ad un accordo di pubblicazione tra Take-Two e Acclaim Entertainment per pubblicare i titoli di Take-Two oltre ad ottenere la distribuzione per l'estero. Take-Two inoltre ottenne una licenza con Sony Computer Entertaiment per rilasciare giochi su PlayStation.\nIntorno al 1996, la compagnia guadagnava intorno ai 10 milioni di dollari, ma Brant volle espandere la compagnia, perci\u00f2 fece la prima acquisizione di Mission Studios e pubblic\u00f2 il suo gioco JetFighter III. Brant inoltre decise di assicurarsi fondi aggiuntivi rendendo la societ\u00e0 pubblica. Complet\u00f2 la sua Offerta pubblica iniziale (IPO) il 15 aprile 1997 diventando siglata come TTWO su Nasdaq. Dall'offerta, l'azienda guadagn\u00f2 6,5 milioni di dollari assieme a 4 milioni di dollari su effetti passivi di fondi di rischio, i fondi aggiuntivi permisero a Take-Two di acquisire la sede europea di GameTek, il loro studio interno Alternative Reality Technologies (rinominato poi Rockstar Toronto) e i diritti di distribuzione per i giochi \"Dark Colony\", \"Jeopardy!\" e \"Wheel of Fortune\". Acquis\u00ec inoltre Inventory Management Systems, Creative Alliance Group e Alliance Inventory Management, tre compagnie di distribuzione di videogiochi che portarono Take-Two ad estendere il suo mercato. \nNel Marzo 1998, Take-Two acquis\u00ec BMG Interactive, la divisione videoludica di BMG Entertainment, per 1,85 milioni di azioni (pari al 16% delle azioni di Take-Two) per un valore di circa 14,2 milioni di dollari. L'anno precedente, DMA Design e BMG interactive rilasciarono \"Grand Theft Auto:\" mentre fatturava bene ovunque eccetto in Europa, iniziarono a crearsi le prime polemiche in merito all'uso della violenza dei videogiochi, con il senatore americano Joe Lieberman fortemente contrario. Vedendo l'oppurtunit\u00e0 di fare pubblicit\u00e0 al gioco, Brant aveva iniziato l'acquisizione di BMG per acquisire la \"propriet\u00e0 di Grand Theft Auto\" e allo stesso tempo contatt\u00f2 Sam Houser e Dan Houser di BMG (entrambi fondamentali per portare \"Grand Theft Auto\" sul mercato). Terry Donovan e Jamie King crearono una etichetta di Take-Two chiamata Rockstar Games, con l'obiettivo di svilupparci ulteriori giochi simili. L'Amministratore delegato di Electronic Arts (EA) nel 2008, John Riccitiello, afferm\u00f2 che Take-Two effettivamente ha inventato il sistema aziendale \"ad etichette\", seguita da EA nel 2008. Con i diritti di \"Grand Theft Auto,\" Take-Two espanse la sua distribuzione nel Nord America, e il gioco divenne il primo successo finanziario di Take-Two con oltre 1,5 milioni di copie vendute.\nTake-Two assunse anche altre aziende di distribuzione, tra cui anche nel settore cinematografico con DirectSoft per il mercato australiano. In particolare, Take-Two acquis\u00ec Jack of All Games, un publisher americano, per circa 16,8 milioni di dollari. in seguit\u00f2 raggrupp\u00f2 molti dei suoi punti vendita a marchio \"Jack of All Games\".\nNel 1999, Take-Two acquis\u00ec DMA Design (rinominata Rockstar North) e invest\u00ec in Gathering of Developers e in Bungie (trasferita poi a Microsoft Game Studios). Nel settembre 1999, acquis\u00ec Triad Distributors e Global Star Software, rispettivamente editore e distributore di videogiochi, fondati entrambi da Craig McGauley e Damian Cristiani nel 1993.\n2001-2008: Ulteriori acquisizioni e controversie legali.\nCon Rockstar, Take-Two invest\u00ec per i sequel di \"Grand Theft Auto,\" tra cui \"Grand Theft Auto II\" (1999), \"Grand Theft Auto III\" (2001), ' (2003) e ' (2004). Nel 2003, il fatturato super\u00f2 1 miliardo di dollari. Nel 2004, pag\u00f2 22,3 milioni di dollari ad Infogrames per i diritti di Civilization.\nNel 2004 Take-Two cre\u00f2 due nuove societ\u00e0 chiamate 2K Games e 2K Sports per gestire i nuovi studi di produzione acquisiti e per gestire gli studi gi\u00e0 disponibili. Take-Two acquis\u00ec il marchio ESPN 2K Sport Games (dopo che Electronic Arts ebbe annunciato la dismissione del marchio ESPN dalle serie in sviluppo), Visual Concepts (produttrice della serie su football e basket) e la Kush Games (baseball e hockey) da SEGA come creatici della serie 2K Sports.\nDopo la creazione di 2K, acquist\u00f2 Firaxis Games, studio gi\u00e0 supportato per la pubblicazione di \"Civilization IV\". \"Irrational Games\" fu acquistata nel novembre 2005 per 10 milioni di dollari, includendo sia gli studi di Boston sia quelli di Canberra. All'epoca \"Irrational\" aveva gi\u00e0 un accordo per l'uscente BioShock: con l'acquisto, Irrational divenne sussidiaria di 2K. Acquist\u00f2 anche PAM Development per la serie Top Spin.\nTuttavia, la Securities and Exchange Commission esamin\u00f2 gli acquisti di Take-Two e riscontr\u00f2 che il fatturato dichiarato non corrispondeva dalle vendite riportate da NPD Group. Nel corso delle indagini, stim\u00f2 circa 60 milioni di dollari evasi. Dopo le indagini, Take-Two pag\u00f2 7,5 milioni di dollari, di cui 6.5 milioni pagati da Brant. Successivamente, pass\u00f2 da AD a Presidente nel 2004, e successivamente divenne vice presidente della produzione in quanto la SEC gli imped\u00ec di dirigere un'azienda quotata in borsa. Si dimise nell'ottobre 2006 a seguito di una momentanea invalidit\u00e0 alla schiena. Mor\u00ec nel marzo 2019 all'et\u00e0 di 49 anni.\nTake-Two fu parecchio criticata in merito alla mod Hot Coffee, che permetteva di sbloccare una scena sessuale che era nascosta all'interno di Grand Theft Auto: San Andreas generando scandalo tra politici e consumatori in quanto violava l'indice di valutazione ESRB. In merito dovette pagare 20 milioni di dollari di multa e una class action avviata dagli azionisti.\nIl 29 marzo 2007 gli azionisti della societ\u00e0 hanno fatto dimettere cinque dei sei consiglieri del consiglio di amministrazione. Tra i licenziati figura anche Paul Eibeler, direttore generale sostituito da Ben Feder. In giugno 2007 la Ultimate Fighting Championship ha chiuso una causa legale per un gioco prodotto per la UFC.\nNel febbraio del 2008, EA cerc\u00f2 di acquistare interamente Take-Two con un'offerta di 25$ ad azione per un valore totale di 1.9 miliardi di dollari. L'offerta fu rifiutata chiedendo 26$ ad azione, all'epoca un'azione di Take-Two valeva 10 dollari. L'AD di EA, John Riccitiello, afferm\u00f2 che aveva considerato l'acquisizione di Take-Two negli anni precedenti, tuttavia, dopo l'acquisizione di Vivendi Games da parte di Activision, EA voleva diventare uno pi\u00f9 grandi publisher di videogiochi con l'acquisizione di Take-Two. Dopo numerose offerte d'acquisto declinate da parte di EA, ogni tentativo di acquisto si ferm\u00f2 nel settembre 2008. Take-Two rilasci\u00f2 il 29 aprile 2008 Grand Theft Auto IV, uno dei giochi pi\u00f9 desiderati da EA al momento del tentativo di acquisto.\n2009-Presente.\nNel Settembre 2009, vendette Jack of All Games a Synnex per 43 milioni, focalizzando il suo mercato solo nella produzione e distribuzione di videogiochi. Nel 2010, Ben Feder lasci\u00f2 il ruolo di AD per Strauss Zelnick, attualmente presente come AD. Nel gennaio 2013, durante la liquidazione, THQ vendette i diritti dei giochi WWE a Take-Two.\nDell'azienda fanno parte anche le sussidiarie Rockstar Games (creatrice della serie \"Grand Theft Auto\"), Global Star Software, 2K Games, 2K Sports e il produttore di periferiche Joytech. \"Grand Theft Auto V \"\u00e8 anche il gioco pi\u00f9 venduto della storia dell'azienda nel minor tempo possibile, con $ 800.000.000 incassati al day-one.\nIl 10 gennaio 2022 Take-Two annuncia l\u2019acquisizione di Zynga per 12,7 miliardi di dollari."}
{"id": "1267863", "revid": "287204", "url": "https://it.wikipedia.org/wiki?curid=1267863", "title": "Fotbollsf\u00f6reningen Jaro Jalkapalloseura", "text": "Il Fotbollsf\u00f6reningen Jaro Jalkapalloseura, chiamato comunemente Jaro, \u00e8 una societ\u00e0 calcistica finlandese con sede nella citt\u00e0 di Jakobstad. Gioca nella Ykk\u00f6nen, la seconda serie del campionato finlandese di calcio.\nStoria.\nLo Jaro \u00e8 stato fondato nel 1965 dopo che a Jakobstad l'IF Drott aveva cessato l'attivit\u00e0. Dopo aver giocato alternativamente tra la seconda e la terza serie, nel 1980 disput\u00f2 la prima di sette stagioni consecutive in seconda serie. Nel 1986 retrocesse in terza serie, ma nel giro di due stagioni vinse sia la seconda sia la terza serie e fu promosso per la prima volta in Mestaruussarja, la massima serie del campionato finlandese di calcio. La stagione 1989 si concluse con il dodicesimo e ultimo posto in quella che fu l'ultima stagione di Mestaruussarja (dalla stagione successiva divenne Veikkausliiga), retrocedendo in I divisioona. Rimase in seconda serie un solo anno per poi tornare prontamente in massima serie, la Veikkausliiga, dove rimase per otto stagioni consecutive. La prima stagione in Veikkausliiga si concluse con un quarto posto, ottima prestazione confermata dal quinto posto dell'anno successivo. Il 1992 fu anche l'anno in cui lo Jaro raggiunse la finale di Suomen Cup, dove fu sconfitto dal MyPa per 2-0 grazie alla doppietta di Jari Litmanen. Nel 1998 concluse al decimo e ultimo posto e fu retrocesso in Ykk\u00f6nen. Nel 1999, pur essendo in seconda serie, raggiunse nuovamente la finale di Suomen Cup, dove fu sconfitto dallo Jokerit per 2-1. Nel 2001 al terzo tentativo lo Jaro riusc\u00ec a tornare in Veikkausliiga, dove rimase fino al 2015. In queste quattordici stagioni in Veikkausliiga lo Jaro ha principalmente lottato per evitare la retrocessione, classificandosi spesso tra il decimo e il dodicesimo posto. Nel 2015 in occasione del cinquantesimo anniversario dalla fondazione della societ\u00e0, lo Jaro concluse il campionato al dodicesimo ed ultimo posto, retrocedendo in Ykk\u00f6nen.\nOrganico.\nRosa 2019.\n\"Aggiornata al 17 novembre 2019.\""}
{"id": "1267864", "revid": "110157", "url": "https://it.wikipedia.org/wiki?curid=1267864", "title": "Langegg bei Graz", "text": "Langegg bei Graz \u00e8 una frazione di 840 abitanti del comune austriaco di Nestelbach bei Graz, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Nestelbach bei Graz assieme all'altro ex comune di Edelsgrub."}
{"id": "1267870", "revid": "123227688", "url": "https://it.wikipedia.org/wiki?curid=1267870", "title": "Josep Llu\u00eds N\u00fa\u00f1ez", "text": "Biografia.\nEletto presidente il 1\u00ba luglio 1978 con l'obiettivo di dare stabilit\u00e0 economica al club, inaugur\u00f2 una delle epoche di maggiore successo nella storia del FC Barcelona. Durante i suoi ventidue anni di presidenza, le quattro squadre della polisportiva conquistarono ben 176 trofei \u2013 30 nel calcio, 36 nella pallacanestro, 65 nella pallamano e 45 nell'hockey su pista. L'apice del successo fu raggiunta nel 1999, anno del centenario del club, quando ciascuna delle quattro squadre si fregi\u00f2 del titolo di campione di Spagna. Sotto la presidenza Nu\u00f1ez il FC Barcelona fu altres\u00ec incoronato campione d'Europa nel calcio (1992).\nNu\u00f1ez fu rieletto per due volte senza opposizioni, ma nel 1988 dovette affrontare una ribellione dei calciatori nota come \"L'ammutinamento di Hesperia\" (dal nome dell'hotel dove i giocatori si riunirono), che si concluse con la cessione di gran parte dei calciatori della squadra: solo il portiere Andoni Zubizarreta rimase nella rosa del FC Barcelona. In seguito Nu\u00f1ez ingaggi\u00f2 come allenatore Johan Cruijff, che diede avvio all'era del cosiddetto \"Dream Team\" (Squadra dei Sogni), che vinse numerosi titoli nazionali e internazionali, compresa la Coppa dei Campioni 1992.\nNel 1989 vinse nuovamente le elezioni contro Sixte Cambra e quattro anni pi\u00f9 tardi fu rieletto senza opposizioni. Nel 1994 costitu\u00ec la Fondazione F.C. Barcelona per impedire la trasformazione del club in una societ\u00e0 sportiva di propriet\u00e0 privata, secondo la legge spagnola.\nNel 1996 dissapori con Johan Cruyff condussero alle dimissioni di quest'ultimo. Da allora Nu\u00f1ez dovette affrontare un'aperta opposizione guidata dall'ex allenatore. Nel 1997 fu rieletto per l'ultima volta, battendo il rivale \u00c0ngel Fern\u00e1ndez. Alcuni mesi dopo super\u00f2 un voto di sfiducia del partito di opposizione denominato \"Elefant Blau\". Uno dei leader di questo movimento, Joan Laporta, sarebbe divenuto il presidente del club nel 2003.\nNel 1996 aveva ingaggiato come allenatore Bobby Robson ed un anno dopo Louis van Gaal. L'assenza di successi nel terzo anno della gestione van Gaal e la mancanza di intesa con i tifosi causarono le dimissioni del tecnico e dello stesso Nu\u00f1ez, provato dalle pressioni. Nel 2000 lasci\u00f2 la presidenza del club dopo ventidue anni.\nMalgrado i numerosi successi, Nu\u00f1ez conobbe una certa impopolarit\u00e0 presso i tifosi. Il suo rifiuto di concedere ai calciatori ricchi ingaggi gli cost\u00f2 molte critiche e fu, secondo alcuni, la causa della partenza dal FC Barcelona di campioni come Diego Armando Maradona, Ronaldo, Bernd Schuster, Hristo Stoi\u010dkov e Lu\u00eds Figo."}
{"id": "1267873", "revid": "599013", "url": "https://it.wikipedia.org/wiki?curid=1267873", "title": "Josep Llu\u00eds Nu\u00f1ez", "text": ""}
{"id": "1267875", "revid": "1543377", "url": "https://it.wikipedia.org/wiki?curid=1267875", "title": "Convocazioni per il campionato mondiale di calcio 1986", "text": "Elenco dei giocatori convocati da ciascuna Nazionale partecipante ai Mondiali di calcio 1986.\n\"L'et\u00e0 dei giocatori \u00e8 relativa al 31 maggio 1986, data di inizio della manifestazione.\"\nGruppo A.\nCommissario tecnico: Carlos Bilardo\nCome da tradizione per la selezione argentina, i numeri furono assegnati seguendo l'ordine alfabetico, eccetto che per il \"6\", il \"10\" e l\"11\" assegnati a Passarella, Maradona e Valdano.\nCommissario tecnico: Ivan Vutsov\nCommissario tecnico: Enzo Bearzot\nCommissario tecnico: Kim Jung-Nam\nGruppo B.\nCommissario tecnico: Guy Thys\nCommissario tecnico: Evaristo de Macedo\nCommissario tecnico: Bora Milutinovi\u0107\nCommissario tecnico: Cayetano R\u00e9\nGruppo C.\nCommissario tecnico: Tony Waiters\nCommissario tecnico: Henri Michel\nI giocatori della nazionale francese furono numerati alfabeticamente secondo il ruolo, eccetto Platini e Giresse.\nCommissario tecnico: Gy\u00f6rgy Mezey\nCommissario tecnico: Valeri Lobanovsky\nGruppo D.\nCommissario tecnico: Rabah Sa\u00e2dane\nCommissario tecnico: Tel\u00ea Santana\nCommissario tecnico: Billy Bingham\nCommissario tecnico: Miguel Mu\u00f1oz\nGruppo E.\nCommissario tecnico: Sepp Piontek\nCommissario tecnico: Alex Ferguson\nCommissario tecnico: Omar Borr\u00e1s\nCommissario tecnico: Franz Beckenbauer\nGruppo F.\nCommissario tecnico: Jos\u00e9 Far\u00eda\nCommissario tecnico: Bobby Robson\nCommissario tecnico: Antoni Piechniczek\nCommissario tecnico: Jos\u00e9 Torres"}
{"id": "1267880", "revid": "254575", "url": "https://it.wikipedia.org/wiki?curid=1267880", "title": "Santa Reparata (Civitella del Tronto)", "text": "Santa Reparata \u00e8 una frazione del comune italiano di Civitella del Tronto, in provincia di Teramo, situata a circa 5 km dal capoluogo.\nNota principalmente per le sue sorgenti di acqua minerale.\nChiesa di Santa Reparata.\nNel luogo sorge la chiesa dedicata al culto della martire Reparata, venerata in Abruzzo e in altre regioni. Il tempio fu costruito nel '600.\nL'intitolazione della chiesa \u00e8 testimoniata, all'esterno, dalla presenza di una testa in pietra della Santa.\nAll'interno, una scultura della martire e un dipinto raffigurante il \"Martirio di Santa Reparata\"."}
{"id": "1267881", "revid": "1589732", "url": "https://it.wikipedia.org/wiki?curid=1267881", "title": "Milena Agus", "text": "\u00c8 un'esponente della Nuova letteratura sarda.\nBiografia.\nNata a Genova da genitori sardi, vive a Cagliari, dove ha insegnato italiano e storia all'Istituto Professionale \"Meucci\": attualmente lavora presso il Liceo Artistico di Cagliari \"Foiso Fois\".\nIl suo primo romanzo, \"Mentre dorme il pescecane\" (Nottetempo, 2005) ha avuto due ristampe in pochi mesi, ma \u00e8 stato \"Mal di pietre\" il libro che l'ha rivelata al grande pubblico (tradotto in cinque lingue, \u00e8 stato in testa alle classifiche in Francia, dove \u00e8 stata promossa a notoriet\u00e0 internazionale). \"Mal di pietre\" \u00e8 stato finalista al premio Strega, al premio Campiello e al premio Stresa di Narrativa.\nSempre di \"Mal di pietre\", nel 2016 la regista francese Nicole Garcia ne ha curato l' adattamento cinematografica, scegliendo l'attrice Marion Cotillard come protagonista."}
{"id": "1267882", "revid": "461603", "url": "https://it.wikipedia.org/wiki?curid=1267882", "title": "AEK Atenes", "text": ""}
{"id": "1267883", "revid": "339392", "url": "https://it.wikipedia.org/wiki?curid=1267883", "title": "Videoton FC", "text": ""}
{"id": "1267884", "revid": "131358", "url": "https://it.wikipedia.org/wiki?curid=1267884", "title": "Budapest-Honv\u00e9d FC", "text": ""}
{"id": "1267886", "revid": "287204", "url": "https://it.wikipedia.org/wiki?curid=1267886", "title": "Idrottsf\u00f6reningen Kamraterna Mariehamn", "text": "L'Idrottsf\u00f6reningen Kamraterna Mariehamn, noto come IFK Mariehamn o come Mariehamn, \u00e8 una societ\u00e0 calcistica finlandese con sede a Mariehamn, cittadina di circa abitanti di lingua svedese cos\u00ec come il resto delle isole \u00c5land. Gioca nella Veikkausliiga, la massima serie del campionato finlandese di calcio, che vinse nel 2016. Oltre a disputare le gare della Veikkausliiga, l'IFK Mariehamn partecipa sia al campionato (\"\u00c5l\u00e4ndska M\u00e4sterskapen\") che alla coppa delle isole \u00c5land (\"\u00c5landscupen\"), competizioni vinte in buona parte dei casi proprio dall'IFK Mariehamn.\nStoria.\nLa societ\u00e0 sportiva IFK Mariehamn fu fondata nel 1919, tuttavia non ebbe una sezione calcistica fino a met\u00e0 degli anni trenta. Inizialmente la squadra partecipava al locale campionato delle Isole \u00c5land e solo dopo il 1945 partecip\u00f2 al campionato finlandese di calcio.\nFino al 1970 gioc\u00f2 principalmente nei campionati di terza, Kolmonen, e quarta divisione. Raggiunse i migliori risultati tra il 1975 ed il 1976, quando ottenne la promozione nella Seconda Divisione, Kakkonen, e successivamente nella Ykk\u00f6nen, la Prima Divisione, secondo livello del calcio finlandese. Dopo solo due stagioni nella Ykk\u00f6nen, retrocesse in Seconda Divisione/Kakkonen dove rimase fino al 2003, eccetto qualche stagione giocata in Terza Divisione nei primi anni novanta.\nNel 2003 \u00e8 tornato in Ykk\u00f6nen e, dopo solo una stagione, per la prima volta nella sua storia, ha conquistato la promozione nella Veikkausliiga, per la stagione 2005. Nella sua prima stagione nella massima divisione ha terminato al 12\u00ba posto, nel 2006 \u00e8 stato 5\u00b0 e la stagione successiva 6\u00b0. Nel 2008 ha terminato il campionato al 12\u00ba posto. Ha disputato i turni preliminari della UEFA Europa League nella stagione 2013-2014. Nel 2015 l'IFK Mariehamn ha vinto per la prima volta nella sua storia la Suomen Cup, sconfiggendo in finale l'Inter Turku.\nIl 23 ottobre 2016, al termine dell'ultima giornata della Veikkausliiga 2016 vinta 2-1 contro l'Ilves, la squadra ha conquistato il primo titolo nazionale della sua storia, rimanendo davanti a formazioni sulla carta pi\u00f9 quotate e blasonate. Grazie a questo successo ha partecipato all'edizione 2017-2018 della UEFA Champions League, venendo subito eliminato nel secondo turno preliminare dai polacchi del Legia Varsavia, perdendo sia la gara di andata sia la gara di ritorno senza segnare alcuna rete.\nL\u2019anno seguente il club termina il campionato al 5\u00ba posto, mentre nel 2018 riesce a raggiungere una turbolenta salvezza chiudendo al 10\u00ba posto con 31 punti (2 in pi\u00f9 del TPS Turku, in seguito retrocesso per essere stato battuto nello spareggio).\nOrganico.\nRosa 2019.\nRosa e numeri come da sito ufficiale, aggiornata al 20 aprile 2019."}
{"id": "1267890", "revid": "767487", "url": "https://it.wikipedia.org/wiki?curid=1267890", "title": "Barclay James Harvest", "text": "I Barclay James Harvest sono uno storico gruppo rock inglese, conosciuti per la loro musica psichedelica e il primo progressive rock.\nStoria.\nLa band formata da ottimi musicisti, \u00e8 stata fondata a Saddleworth (Oldham), nel 1967 da John Lees (13-01-1947, voce, chitarra) proveniente dalla band Keepers, Les Holroyd (12-marzo-1948, basso, chitarra, tastiera, voce) proveniente dalla band Wicked, Stuart \"Woolly\" Wolstenholme (15-aprile-1947, voce, mellotron, tastiera) anch'egli dei Keepers e Mel Pritchard (20-gennaio-1948-2004, batteria, percussioni) sempre proveniente dai Wicked.\nLa grande preparazione musicale e le spiccate capacit\u00e0 vocali dei singoli musicisti della band e le atmosfere corali in cui si intrecciano le voci a servizio dei brani, saranno il marchio di fabbrica del gruppo.\nNel 1970 pubblicano il loro primo album dal suono progressive, ove veniva ampiamente usato il mellotron. Ma \u00e8 con la pubblicazione dei tre successivi album che la band comincia a godere di una certa popolarit\u00e0 in Gran Bretagna. John Lees, il chitarrista, nel 1973 stampa il suo album solista con ospiti di fama internazionale quali Rod Argent ed Eric Stewart dei Ten CC.\nL'anno successivo 1974 passano alla Polydor e il derivante album \"Everyone is everybody else\" pieno di melodia conferma l'ottimale stato compositivo della band. Stesso discorso nel 1975 con \"Time honoured ghost\" che conferma l'ottima vitalit\u00e0 creativa del gruppo.\nNel 1976 con l'album \"Octoberon\" i B.J.H ricevono forti consensi nell'Europa continentale in special modo in Germania.\nNel 1977 pubblicano l'album \"Gone to earth\" considerato tra i migliori album progressive di quell'anno contenente il brano \"Hymn\" composto dal chitarrista John Lees e che risulter\u00e0 il brano pi\u00f9 famoso della band, tutt'oggi un classico nei live del gruppo.\nNel 1978 pubblicano il loro 12\u00ba album, un altro capolavoro intitolato appunto \"XII\" che riscuote un grande successo di vendite.\nNel 1978 Woolly Wolstenholme ha lasciato la band per dedicarsi alla carriera solista pubblicando importanti album progressive e riscuotendo parecchi consensi e critiche positive. Rimasti in trio i BJH nel novembre del 1979 pubblicano l'album \"Eyes Of The Universe\"; nel 1981 sar\u00e0 la volta di \"Turn Of The Tide\", album che in Germania e Francia trova consensi di pubblico e critica. L'esibizione di Berlino del 31 agosto, a cui partecipano circa 175 000 spettatori, verr\u00e0 poi immessa sul mercato con il nome \"A Concert For The People\".\nNel 1988 si esibiranno in un altro memorabile concerto a Berlino davanti a oltre 240 000 spettatori come ringraziamento ai loro fan tedeschi per il successo decretato negli anni alla band. Di questo memorabile concerto ne fu pubblicato un DVD e un cd dal titolo \"Glasnost\".\nI successivi due album sembrano evidenziare una certa crisi di creativit\u00e0 e i Barclay James Harvest si prendono un anno di riflessione. Usciranno altri album che tuttavia non riescono a riportare il gruppo in auge. L'ultimo disco ufficiale \u00e8 \"River of Dreams\" del 1997. Successivamente John Lees e Woolly Wolstenholme hanno prodotto due dischi sotto il nome \"Barclay James Harvest through the Eyes of John Lees\". Gli altri due membri Les Holroyd e Mel Pritchard hanno invece pubblicato un album come \"Barclay James Harvest featuring Les Holroyd\". Nel 2004 il batterista Mel Pritchard \u00e8 deceduto.\nIl 13 dicembre 2010 Woolly Wolstenholme si \u00e8 tolto la vita all'eta di 63 anni."}
{"id": "1267895", "revid": "1534511", "url": "https://it.wikipedia.org/wiki?curid=1267895", "title": "Inflatone", "text": "Con inflatone ci si riferisce a un ipotetico campo scalare e alla particella ad esso associata che fornirebbero una spiegazione per il modello cosmologico inflazionario, secondo cui sarebbe avvenuta una drastica accelerazione dell'espansione dell'universo circa 10\u221235\u00a0secondi dopo il Big Bang.\nOscillando da un punto ad alta energia ad uno stato di minima energia, con un comportamento analogo al campo di Higgs e al relativo bosone di Higgs, l'inflatone avrebbe fatto espandere l'universo da dimensioni miliardi di volte pi\u00f9 piccole di un protone fino a quelle paragonabili a un pallone da calcio, liberando una quantit\u00e0 quasi uniforme di radiazione. Minime irregolarit\u00e0 della radiazione, originate da fluttuazioni quantistiche, avrebbero portato alla disomogeneit\u00e0 della distribuzione della materia presente nell'universo attuale.\n\u00c8 stato ipotizzato che l'inflatone possa identificarsi con il bosone di Higgs."}
{"id": "1267896", "revid": "131358", "url": "https://it.wikipedia.org/wiki?curid=1267896", "title": "Montpellier Herault SC", "text": ""}
{"id": "1267898", "revid": "110157", "url": "https://it.wikipedia.org/wiki?curid=1267898", "title": "Trammps", "text": "Trammps \u00e8 il primo album dei The Trammps, inciso nel 1975."}
{"id": "1267900", "revid": "842", "url": "https://it.wikipedia.org/wiki?curid=1267900", "title": "Take-Two", "text": ""}
{"id": "1267901", "revid": "1305772", "url": "https://it.wikipedia.org/wiki?curid=1267901", "title": "Take Two", "text": ""}
{"id": "1267902", "revid": "484362", "url": "https://it.wikipedia.org/wiki?curid=1267902", "title": "Ansa del Danubio", "text": "Con la locuzione ansa del Danubio (ungherese: \"Dunakanyar\", tedesco: \"Donauknie\", letteralmente \"ginocchio del Danubio\"), si intende la curva di circa 90\u00b0 che il fiume Danubio compie in territorio ungherese, passando dalla direzione ovest-est, alla direzione nord-sud.\nGeografia.\nProveniente dal bacino viennese, il Danubio, poco a sud di Bratislava entra nel territorio ungherese in corrispondenza della citt\u00e0 di Rajca. Da qui per circa 150\u00a0km segna il confine con la Slovacchia procedendo, sostanzialmente in direzione ovest-est, fino alla citt\u00e0 di Esztergom. Pochi chilometri dopo Esztergom il fiume riceve il suo affluente di sinistra Ipoly (presso Szob), lascia la linea di confine e si addentra in territorio ungherese sempre proseguendo verso est. In questo tratto il Danubio attraversa le montagne della cosiddetta \"Dorsale ungherese\", lasciando a sud i monti Gerecse prima ed i monti Pilis poi ed a nord i monti B\u00f6rzs\u00f6ny. Giunto alla citt\u00e0 di Zebeg\u00e9ny, il Danubio volta una prima volta verso sud, poi gira subito verso nord, disegnando una \"U\", fino a Visegr\u00e1d, e poco dopo inizia la vera e propria curva verso sud, che si sviluppa per circa 20\u00a0km, concludendosi dopo V\u00e1c. Da qui il Danubio proseguir\u00e0 il suo percorso attraversando tutta la Grande pianura ungherese fino al Mar Nero attraverso Serbia, Bulgaria e Romania.\nAll'inizio dell'ansa, pochi chilometri dopo Visegr\u00e1d, il fiume si dirama formando l'isola di Szentendre (in ungherese \"Szentendrei-sziget\"). I due rami si riuniscono dopo circa 30\u00a0km, alle porte di Budapest.\nL'isola di Szentendre e l'ansa del Danubio fanno parte del Parco nazionale del Danubio-Ipoly.\nArte, storia e natura.\nL'Ansa del Danubio \u00e8 una zona di grande interesse naturalistico, storico ed artistico. Qui fra il I secolo e la met\u00e0 del V secolo l'Impero romano aveva stabilito la propria frontiera erigendovi una serie di fortificazioni. Nel Medioevo la zona era di propriet\u00e0 della famiglia reale degli Arpadi. Infine nei secoli XI-XV alcuni sovrani vi si stabilirono costruendovi citt\u00e0 e castelli che sono arrivati sino ai nostri tempi. La sua relativa vicinanza a Budapest (circa 40\u00a0km) ne fanno una meta quasi obbligata per i turisti che visitano la capitale ungherese. Qui si trovano numerose citt\u00e0 e borghi che conservano i ricordi dell'epoca medioevale. Le localit\u00e0 pi\u00f9 famose sono, da nord verso sud, sulla riva destra: Esztergom, D\u00f6m\u00f6s, Visegr\u00e1d, Szentendre; sulla riva sinistra: Zebeg\u00e9ny, Nagymaros e V\u00e1c.\nUna comoda e paesaggisticamente bella pista ciclabile segue la sponda sinistra del fiume, da Budapest al confine slovacco attraverso V\u00e1c, questa \u00e8 parte del percorso ciclabile da Budapest a Vienna.\nTrasporti.\nLa zona \u00e8 raggiungibile da Budapest, oltre che con l'auto, anche attraverso comodi collegamenti pubblici:"}
{"id": "1267910", "revid": "253269", "url": "https://it.wikipedia.org/wiki?curid=1267910", "title": "Lili Taylor", "text": "Biografia e carriera.\nQuinta di sei figli, si diploma alla \"New Trier High School\" e in seguito studia recitazione alla DePaul University, muove i primi passi in teatro recitando nella compagnia teatrale \"Piven Theater\", al fianco di attori come Jeremy Piven, John Cusack e Aidan Quinn. Ad inizio carriera si fa notare in film come \"Mystic Pizza\", \"Non per soldi... ma per amore\" e \"Nato il quattro luglio\", mentre negli anni seguenti partecipa ad \"America oggi\", \"Il valzer del pesce freccia\", \"Mrs. Parker e il circolo vizioso\" e \"Four Rooms\". Nel 1996 interpreta Valerie Solanas in \"Ho sparato a Andy Warhol\", poi ha preso parte a \"Ransom - Il riscatto\", \"Haunting - Presenze\" e \"Alta fedelt\u00e0\". Negli ultimi anni lavora in campo televisivo, partecipando a serie tv come \"Deadline\" e \"Six Feet Under\", per quest'ultima serie si \u00e8 aggiudicata un Emmy per la sua interpretazione di Lisa Kimmel Fisher.\nVita privata.\nAlta 1,57 m, Lili Taylor ha avuto relazioni con gli attori John Cusack, Eric Stoltz, Matthew Broderick, Michael Imperioli e Michael Rapaport.\n\u00c8 sposata dal 25 novembre 2009 con lo scrittore Nick Flynn, da cui ha avuto una figlia.\nDoppiatrici italiane.\nNelle versioni in italiano dei suoi film, Lili Taylor \u00e8 stata doppiata da:"}
{"id": "1267911", "revid": "626258", "url": "https://it.wikipedia.org/wiki?curid=1267911", "title": "Shootout", "text": "Gli shootout sono una variante dei rigori in alcuni sport di squadra.\nDefinizione.\nCome i tradizionali rigori, il loro utilizzo \u00e8 riservato alle competizioni con eliminazione diretta qualora le squadre concludano in parit\u00e0 l'incontro.\nHockey su ghiaccio.\nNell'hockey su ghiaccio, lo shootout \u00e8 assegnato quando l'ultimo difensore commette un fallo sull'avversario in possesso del disco. \u00c8 eseguito partendo dal centro della pista: l'attaccante, fronteggiato dal portiere dell'altra squadra, dispone di un solo tiro per segnare. Conclusa l'esecuzione (il cronometro viene fermato per il tempo necessario), la partita riprende dall'ingaggio.\nGli shootout sono previsti anche dopo i supplementari, con eventuale proseguimento ad oltranza, per gare terminate in parit\u00e0. Inoltre, sono presenti anche per la variante su slittino.\nCalcio.\nA livello calcistico, furono usati negli anni '70 e '80 dalla NASL come variante dei tiri di rigore per la loro componente \"spettacolare\": l'esperimento fu ripreso anche dalla MLS per quattro stagioni, dal 1996 al 1999.\nDiversamente dal normale rigore, il calciatore partiva a 30 metri dalla porta e disponeva di 5\" per la conclusione; il portiere avversario era libero di avanzare verso il tiratore per chiudergli lo specchio della porta, per cui la realizzazione di un gol prevedeva solitamente un tiro particolarmente angolato, un dribbling al portiere o un pallonetto. \nL'idea \u00e8 stata utilizzata anche in Italia in competizioni non ufficiali, come ad esempio triangolari amichevoli estivi con gare da 45 minuti per decretare un vincitore in caso di pareggio, come nel triangolare \u201cBirra Moretti\u201d, un torneo estivo tenuto sino al 2008, relativo all\u2019edizione disputata al San Nicola di Bari il 3 agosto del 2004 tra Palermo, Juventus ed Inter.\nAltro.\nNel poker sportivo, il torneo shootout \u00e8 ripartito su pi\u00f9 tavoli: la struttura \u00e8 similare al tabellone dei tornei di tennis."}
{"id": "1267912", "revid": "290948", "url": "https://it.wikipedia.org/wiki?curid=1267912", "title": "Millimetro cubo", "text": ""}
{"id": "1267914", "revid": "639858", "url": "https://it.wikipedia.org/wiki?curid=1267914", "title": "Microlitro", "text": ""}
{"id": "1267917", "revid": "3732", "url": "https://it.wikipedia.org/wiki?curid=1267917", "title": "Pierleoni", "text": "La famiglia Pierleoni \u00e8 una famiglia nobile italiana di origine ebraica, appartenente al gruppo delle famiglie baronali romane.\nStoria.\nLa famiglia, di origine ebraica, si convert\u00ec al cattolicesimo nell'XI secolo tramite un potente esponente di essa che, nell'occasione, assunse il nome di Leone di Benedetto in onore di papa Leone IX, dal quale era stato battezzato. Un'altra fonte invece descrive come primo esponente cattolico della famiglia il padre di Leone, il banchiere Baruch, che assunse al battesimo il nome di Benedetto Cristiano, per cui il nome poi di Leone di Benedetto avrebbe il senso di figlio di Benedetto, come del resto era consuetudine dell'epoca.\nGi\u00e0 in quel tempo era una delle famiglie pi\u00f9 ricche di Roma, grazie ai guadagni dovuti all'attivit\u00e0 bancaria. La notevole disponibilit\u00e0 economica aveva portato al notevole prestigio tra le famiglie patrizie romane tanto da farle acquisire ben presto un ruolo di primissimo piano nelle lotte tra Papato e Impero, ottenendo il controllo di Castel Sant'Angelo da papa Urbano II nel 1098 e conservandolo per tutta la prima met\u00e0 del XII secolo. I Pierleoni ebbero una storica rivalit\u00e0 con la famiglia Frangipane.\nIl figlio di Leone fu chiamato Pietro di Leone, console di Roma, da cui la famiglia acquis\u00ec il nome di \"Pierleoni\". Costui ebbe dieci figli, tra cui il cardinale Pietro Pierleoni che, divenuto antipapa Anacleto II, \u00e8 considerato il personaggio pi\u00f9 noto della famiglia. Dei fratelli di quest'ultimo, uno fu per breve tempo prefetto di Roma, e un altro, Giordano, capo del Comune nel 1143-1144, cio\u00e8 patrizio di Roma.\nEsponenti della famiglia Pierleoni abitarono il ghetto ai tempi di papa Paolo IV.\nDimore della famiglia erano una casa-torre sita nel rione di Trastevere e il complesso di case fortificate poste alle pendici occidentali del Campidoglio, costruite sulle rovine del Teatro di Marcello, divenuto nei secoli successivi di propriet\u00e0 dei Savelli e poi degli Orsini, e riadattato quindi a palazzo residenziale.\nI Pierleoni possedevano anche vari castelli fuori Roma e in uno di questi mor\u00ec nel 1099, loro ospite, papa Urbano II. Furono anche di loro propriet\u00e0 le abitazioni, i magazzini e le botteghe poste nell'Isola Tiberina.\nNei secoli successivi diminu\u00ec l'importanza politica dei Pierleoni, ma perdur\u00f2 quella economica, con funzionari insediati nell'amministrazione della citt\u00e0, tra cui Giovanni, conservatore di Roma nel 1436. Dal Cinquecento ebbe inizio la loro decadenza e non furono pi\u00f9 ai vertici del potere cittadino, anche se nel 1746 vennero compresi nella bolla benedettina \"Urbem Romam\" tra i nobili romani.\nSi ricollegherebbero ai Pierleoni romani sia il ramo umbro di Citt\u00e0 di Castello che quello marchigiano di Matelica, entrambi tuttora fiorenti. Il ramo umbro fu illustre con un Florido Pierleoni, vescovo di Acquapendente sotto papa Pio VII."}
{"id": "1267918", "revid": "1305772", "url": "https://it.wikipedia.org/wiki?curid=1267918", "title": "Honda NSR", "text": "La sigla NSR ha contraddistinto una serie di motociclette della casa giapponese Honda prodotte nelle cilindrate 50, 75, 125, 150 e 250 cm\u00b3. Si trattava di modelli prettamente sportivi e la produzione di serie ricalcava molto i prototipi del motomondiale come la Honda NSR 500 e la Honda RS 250 R, sia per la carenatura che per il tipo di motore 2 tempi.\nHonda NSR 50.\nQuesto modello \u00e8 stato prodotto soltanto dal 1991 al 1995 ed esteticamente era molto simile alla versione da 125 di cilindrata. Si confrontava sul mercato con modelli come la Cagiva Mito 50 e l'Aprilia RS 50.\nHonda NSR 75.\nQuesto modello \u00e8 stato prodotto per pochi anni dal 1988 al 1990 riprendendo le carenature del modello superiore ed \u00e8 stato venduto in due versioni \"F\" e \"F-II\".\nLa differenza dei due modelli \u00e8 dato dal fatto che l'\"F-II\" \u00e8 completamente carenata, mentre la \"F\" \u00e8 sprovvista della carenatura inferiore.\nHonda NSR 125.\nLa versione da 125\u00a0cm\u00b3 \u00e8 stata quella con il maggior successo commerciale ed \u00e8 rimasta in vendita dal 1988 al 2003, prodotta in tre serie distinte.\nHonda NSR 150 SP.\nQuesto modello \u00e8 stato introdotto nel 1997 per il mercato asiatico, e mirato in particolare per i consumatori thailandesi, nel 2001 \u00e8 stato rivisto e prodotto anche per il mercato australiano.\nTecnologicamente presenta il sistema a valvole RC, e il riporto al Nika-Sil per i cilindri, il motore ha un'erogazione fluida e regolare fin dai bassi regimi e il cambio \u00e8 a sei marce.\nLa prima serie di questo modello \u00e8 stato prodotto fino al 2000 ed esteticamente \u00e8 molto simile all'NSR 125 terza serie, con la sella del pilota divisa da quella del passeggero, i cerchi sono a tre raggi e l'avviamento \u00e8 del tipo a pedale; per quanto riguarda il telaio non presenta differenze con la 125\nLa seconda serie, che \u00e8 stata prodotta dal 2001 al 2002, \u00e8 esteticamente una replica dei modelli da competizione, con colorazione Repsol in omaggio a Michael Doohan, inoltre presenta un forcellone Honda pro-Braccio, con annesso cerchione da otto raggi, mentre l'anteriore \u00e8 da sei raggi. Il motore viene aggiornato con l'adozione dell'ECU (Engine Control Unit) e dell'HECS (Honda Evolutional Catalysing System) per ridurre le emissioni di gas di scarico.\nHonda NSR 250 R.\nL'Honda NSR 250 R sostituisce nel 1987 il modello precedente (\"NS 250\") che risultava datato ed \u00e8 stato il primo modello introdotto della serie \"NSR\".\nPresentava le carenature replica fedeli di quelle dei campioni del motomondiale, le ruote erano a tre razze, mentre il motore era quello della NSR 500 tagliato della met\u00e0.\nGi\u00e0 nel secondo anno di produzione si pass\u00f2 alla seconda serie che fu molto rivista nel sistema elettrico e nelle sospensioni, le ruote divennero a sei raggi e carburatori elettronici, mentre meccanicamente si adott\u00f2 un'espansione con spilli pi\u00f9 lunghi e silenziatori alti, le carenature adoperano lo stesso stile, ma diventano pi\u00f9 taglienti, mentre si ridusse di dimensioni il faro anteriore e adottati pneumatici maggiorati.\nL'anno successivo 1989 venne ulteriormente aggiornata questa serie, con il freno posteriore oscillante tramite un'asta che lo collega al telaio il quale \u00e8 stato per l'appunto leggermente rivisto con un foro extra, inoltre i silenziatori ora molto pi\u00f9 alti, con spilli dell'espansione molto pi\u00f9 lunghi.\nNel quarto anno di produzione (1990) il modello venne nuovamente aggiornando, passando alla terza serie, con silenziatori pi\u00f9 in linea con l'espansione che adesso aveva un andamento pi\u00f9 rettilineo, grazie ad un forcellone a banana (tipico dei due tempi) e al nuovo telaio, sistema di aspirazione aggiornato, carenatura aggiornata, con qualche piccola feritoia nella parte bassa e un nuovo faro.\nDal 1991 fu aggiunta una versione completamente accessoriata rispetto al modello \"R\" (\"NSR 250 R\"), il modello NSR 250 SE.\nNel 1994 la moto venne quasi stravolta con la nuova serie, dato che venne modificata in quasi tutti i punti, carrozzeria pi\u00f9 coprente e sinuosa, anche se molto simile a quella precedente, nuovo sistema d'aspirazione, nuova sospensione posteriore a monobraccio, ruote da 17 sia all'anteriore che al posteriore e pneumatici migliori.\nNegli ultimi anni 1995 fino al 1996, la moto fu venduta solo nella versione pi\u00f9 accessoriata (versione \"SE\"), ma venne arrestata la produzione perch\u00e9 incominci\u00f2 a esserci un calo d'interesse verso queste cilindrate sportive stradali e le restrizioni normative divennero troppo opprimenti.\nQuesta moto si confront\u00f2 sul mercato con altri modelli di varie case motociclistiche come la Yamaha con la TZR, la Suzuki con l'RGV Gamma e RGV R e l'Aprilia con l'RS."}
{"id": "1267923", "revid": "767487", "url": "https://it.wikipedia.org/wiki?curid=1267923", "title": "Dave Padden", "text": "Biografia.\nNel giugno 2003 \u00e8 entrato nella band canadese Annihilator come cantante dopo l'abbandono del cantante Joe Comeau. Anche se quando Waters incontr\u00f2 Padden non era ancora cantante, bens\u00ec chitarrista, Waters dopo averlo sentito cantare decise che sarebbe diventato il nuovo cantante del gruppo.\nFino ad oggi con la band ha registrato cinque album in studio: \"All for You\", \"Schizo Deluxe\", \"Metal, Annihilator\" e l'ultimo album \"Feast\" uscito nel 2013.\nDal 2006, nei concerti del gruppo, ricopre anche il ruolo di chitarrista ritmico.\nIl suo modello di chitarra \u00e8 una Gibson Explorer.\nLo stesso anno ha fondato i Silent Strain, gruppo thrash/industrial metal in cui ricopre il ruolo di cantante. Nel 2015 lascia gli Annihilator."}
{"id": "1267925", "revid": "33751", "url": "https://it.wikipedia.org/wiki?curid=1267925", "title": "Turun Palloseura (calcio)", "text": "Il Turun Palloseura, abbreviato in TPS, \u00e8 una societ\u00e0 di calcio finlandese con sede a Turku. Milita in Ykk\u00f6nen, la seconda divisione del campionato finlandese.\nPer numero di titoli conquistati il TPS \u00e8 una delle squadre finlandesi pi\u00f9 titolate: ha vinto il campionato finlandese 8 volte dal 1928 (l'ultima vittoria risale al 1975), tre volte la Coppa di Finlandia (1991, 1994 e 2010) e una volta la Coppa di Lega (2012). \u00c8 conosciuto anche per il suo lavoro con i giovani: diversi giocatori cresciuti nella societ\u00e0 hanno debuttato in campionati europei, come Peter Enckelman nel Cardiff City e Jonatan Johansson nel Malm\u00f6 FF.\nStoria.\nIl Turun Palloseura fu fondato nel 1922. Gi\u00e0 nel 1923 raggiunse la finale per l'assegnazione del titolo di campione di Finlandia, perdendo per 3-1 dall'HJK. Nel 1928 il TPS vinse il suo primo titolo battendo per 3-2 l'HIFK nella finale. Tra il 1936 e il 1949 vinse il campionato per tre volte e termin\u00f2 al secondo posto cinque volte. Torn\u00f2 a vincere il campionato, il quinto, nel 1968, vittoria che gli permise di accedere per la prima volta alla Coppa dei Campioni per l'edizione 1969-1970: disput\u00f2 il preliminare contro i danesi del KB, subendo una doppia sconfitta e venendo eliminato. Il TPS vinse il campionato per due anni consecutivi nel 1971 e nel 1972, per poi conquistare l'ottavo titolo nel 1975. Nella Coppa dei Campioni 1976-1977 raggiunse gli ottavi di finale, venendo poi eliminato dagli svizzeri dello Zurigo. Grazie a buone prestazioni in campionato nella seconda met\u00e0 degli anni ottanta, il TPS partecip\u00f2 alla Coppa UEFA per pi\u00f9 edizioni. Nella Coppa UEFA 1987-1988, dopo aver superato in rimonta gli austriaci dell'Admira Wacker, nel secondo turno il TPS affront\u00f2 l'Inter. Nella gara di andata allo Stadio Giuseppe Meazza di Milano vinse a sorpresa per 1-0 grazie alla rete segnata da Mika Aaltonen, che fu in seguito acquistato dalla stessa Inter. Nella gara di ritorno a Turku, davanti a spettatori, l'Inter si impose per 2-0, passando il turno ed eliminando il TPS.\nNel 1991 il TPS vinse la sua prima Suomen Cup, battendo ai tiri di rigore il Kuusysi. Tre anni dopo si ripet\u00e9 grazie alla vittoria per 2-1 sull'HJK. Dopo aver disputato tutti i campionati di Veikkausliiga sin dalla sua istituzione nel 1990, nel 2000 il TPS fu retrocesso in Ykk\u00f6nen, la seconda serie del campionato finlandese di calcio, dove rimase per due stagioni prima di tornare nuovamente in massima serie. Dal 2003 al 2014 ha disputato la Veikkausliiga, prima di retrocedere nuovamente in Ykk\u00f6nen. Nel 2010 il TPS vinse la sua terza Suomen Cup, battendo nuovamente l'HJK. E nel 2012 vinse la sua prima coppa di lega, battendo l'HJK ai tiri di rigore (4-2) nella finale giocata nella capitale finlandese. Nel 2018 ha concluso il campionato al penultimo posto con soli 29 punti, accedendo allo spareggio salvezza contro la seconda classificata in Ykk\u00f6nen, il KPV Kokkola: entrambe le partite si sono concluse in parit\u00e0 con il KPV promosso per la regola dei gol fuori casa e il TPS retrocesso in Ykk\u00f6nen. Nel 2019 ha concluso al secondo posto il campionato di Ykk\u00f6nen, accedendo allo spareggio per la promozione, dove si \u00e8 preso la rivincita dell'anno prima contro il KPV, sconfiggendolo nel doppio confronto: dopo uno 0-0 all'andata, ha vinto 0-3 in trasferta.\nOrganico.\nRosa 2020.\n\"Aggiornata al 3 marzo 2020.\""}
{"id": "1267927", "revid": "316629", "url": "https://it.wikipedia.org/wiki?curid=1267927", "title": "Le donne vendicate (Piccinni)", "text": "Le donne vendicate \u00e8 un intermezzo per musica in due atti del compositore Niccol\u00f2 Piccinni basato sull'omonimo dramma giocoso di Carlo Goldoni. Il libretto fu originalmente scritto da Goldoni per essere musicato da Gioacchino Cocchi, che lo mise in scena durante il carnevale del 1751 al Teatro San Cassiano di Venezia. Piccinni nella sua versione non utilizz\u00f2 il testo originale, bens\u00ec una versione mutata e riadattata a quattro personaggi, anzich\u00e9 agli otto originali.\nFu rappresentato per la prima volta durante il carnevale del 1763 al Teatro Valle di Roma, dove ebbe un esito felicissimo. Non fu solamente un successo passeggero e locale: ben presto il lavoro si diffuse in tutta Europa, soprattutto in Austria, Germania, Francia e Polonia, dove ancor oggi sopravvivono parecchie copie della partitura dell'opera. \nAll'Acad\u00e9mie Royale de Musique di Parigi ebbe la prima il 16 maggio 1779 come \"Il vago disprezzato\" per il libretto di Giuseppe Petrosellini.\nIl motivo di questo trionfo fu dovuto principalmente alla significativit\u00e0 ed efficacia delle arie, all'armonia raffinata e alla gestione magistrale della struttura orchestrale.\nRappresentazione in tempi moderni.\nIl 25 settembre 1999 a Lugano fu messa in scena la prima rappresentazione in tempi moderni ed effettuata la prima registrazione assoluta de \"Le donne vendicate\" di Piccinni. Questa interpretazione, che differisce un po' dalla versione originale, fu eseguita da \"I Barocchisti\" con la direzione di Diego Fasolis.\nUna seconda rappresentazione in tempi moderni \u00e8 stata messa in scena il 16 Luglio 2017 nell'ambito del 43\u00ba Festival della Valle d'Itria di Martina Franca, con la regia di Giorgio Sangati e la direzione di Ferdinando Sulla.\nAltro.\nOltre da Gioacchino Cocchi e Niccol\u00f2 Piccinni, il libretto goldoniano \"Le donne vendicate\" fu messo in musica anche da Gaetano Monti a Napoli nel 1781."}
{"id": "1267928", "revid": "1793900", "url": "https://it.wikipedia.org/wiki?curid=1267928", "title": "Arzl im Pitztal", "text": "Arzl im Pitztal \u00e8 un comune austriaco di 3 042 abitanti nella valle Pitztal in Tirolo, amministrativamente appartiene al distretto di Imst."}
{"id": "1267930", "revid": "1305772", "url": "https://it.wikipedia.org/wiki?curid=1267930", "title": "Haiming", "text": ""}
{"id": "1267932", "revid": "110157", "url": "https://it.wikipedia.org/wiki?curid=1267932", "title": "Haiming (Austria)", "text": "Haiming \u00e8 un comune austriaco di 4 535 abitanti nel distretto di Imst, in Tirolo."}
{"id": "1267935", "revid": "110157", "url": "https://it.wikipedia.org/wiki?curid=1267935", "title": "Imsterberg", "text": "Imsterberg \u00e8 un comune austriaco di 763 abitanti nel distretto di Imst, in Tirolo."}
{"id": "1267936", "revid": "110157", "url": "https://it.wikipedia.org/wiki?curid=1267936", "title": "2K Games", "text": "2K Games \u00e8 un'azienda statunitense produttrice di videogiochi sussidiaria della Take Two Interactive. L'azienda venne creata il 25 gennaio 2005 dopo che la Take-Two ebbe acquisito la Visual Concepts e la Kush Games sussidiaria della SEGA per 24 milioni di dollari statunitensi.\nIl nome \"2K Games\" deriva dalla linea di videogiochi della Visual Concepts. L'etichetta pubblica una variet\u00e0 di videogiochi per computer e console sviluppati internamente ed esternamente.\nGli studi Visual Concepts, Kush Games, Indie Built e PAM Development sono sotto gestione della 2K Sports un'altra sussidiaria della Take Two Interactive."}
{"id": "1267939", "revid": "104458", "url": "https://it.wikipedia.org/wiki?curid=1267939", "title": "Jerzens", "text": "Jerzens \u00e8 un comune austriaco di 997 abitanti nel distretto di Imst, in Tirolo. Stazione sciistica, ha ospitato tra l'altro i Campionati austriaci di sci alpino nel 1993 e nel 2013."}
{"id": "1267940", "revid": "842", "url": "https://it.wikipedia.org/wiki?curid=1267940", "title": "2K games", "text": ""}
{"id": "1267943", "revid": "842", "url": "https://it.wikipedia.org/wiki?curid=1267943", "title": "2k games", "text": ""}
{"id": "1267946", "revid": "110157", "url": "https://it.wikipedia.org/wiki?curid=1267946", "title": "Karres", "text": "Karres \u00e8 un comune austriaco di 598 abitanti nel distretto di Imst, in Tirolo."}
{"id": "1267947", "revid": "1372005", "url": "https://it.wikipedia.org/wiki?curid=1267947", "title": "Bernoldo di Costanza", "text": "Biografia.\nCronista, autore di numerosi scritti, difensore della riforma della Chiesa promossa da papa Gregorio VII. Ricevette la sua educazione a Costanza sotto la guida del famoso Bernardo da Costanza. Partecip\u00f2 al sinodo quaresimale del 1079, indetto dal papa Gregorio VII, in cui furono condannate le tesi sull'eucaristia di Berengario di Tours. Rimasto in Italia fino al 1084, probabilmente partecip\u00f2 al Concilio di Piacenza, del cui svolgimento rimane il testimone pi\u00f9 autorevole. Tornato nuovamente a Costanza, partecip\u00f2 all'ordinazione del vescovo Gebeardo e fu egli stesso ordinato sacerdote dal legato papale. \nNel 1086 fu presente con il vescovo Gebeardo alla battaglia di Pleichfeld, quale consigliere di Ermanno di Lussemburgo, pretendente alla corona imperiale. All'incirca nello stesso periodo entr\u00f2 nell'abbazia benedettina di San Biagio, e successivamente (1091) nel Convento di Allerheiligen a Sciaffusa, dove mor\u00ec. \nScrisse diciassette trattati per lo pi\u00f9 di stampo apologetico, in difesa della politica papale e a sostegno della supremazia papale sull'autorit\u00e0 imperiale. Tra questi sono da ricordare \"De prohibenda sacerdotum incontinentia\" (contro i matrimoni dei religiosi), \"De damnatione schismaticorum\" e \"Apologeticus super excommunicationem Gregorii VII\" (a sostegno della scomunica degli scismatici e dell'imperatore Enrico IV e dei suoi seguaci). \nDi maggior interesse \u00e8 la sua cronaca, il \"Chronicon\", la cui ultima parte \u00e8 un personale ma lucido racconto degli eventi a lui contemporanei visti da un informato ed intelligente osservatore, bench\u00e9 chiaramente schierato dalla parte del Papa. \nBernoldo fu anche autore del \"Micrologus de ecclesiasticis observationibus\" (circa 1085), un commentario sulla liturgia papale che divenne un importante trattato medievale. Grazie a lui, la chiesa tedesca ebbe un messale comune utilizzato poi per lungo tempo. La liturgia della messa proposta nel \"Micrologus\" fu adottata anche dalla chiesa ungherese intorno al 1100, per ordine dei vescovi locali."}
{"id": "1267949", "revid": "968817", "url": "https://it.wikipedia.org/wiki?curid=1267949", "title": "Karr\u00f6sten", "text": "Karr\u00f6sten \u00e8 un comune austriaco di 678 abitanti nel distretto di Imst, in Tirolo."}
{"id": "1267952", "revid": "79968", "url": "https://it.wikipedia.org/wiki?curid=1267952", "title": "L\u00e4ngenfeld", "text": "L\u00e4ngenfeld \u00e8 un comune austriaco di 4 480 abitanti nel distretto di Imst, in Tirolo; \u00e8 situato nella \u00d6tztal."}
{"id": "1267954", "revid": "110157", "url": "https://it.wikipedia.org/wiki?curid=1267954", "title": "Mieming", "text": "Mieming \u00e8 un comune austriaco di 3 533 abitanti nel distretto di Imst, in Tirolo."}
{"id": "1267955", "revid": "110157", "url": "https://it.wikipedia.org/wiki?curid=1267955", "title": "Mils bei Imst", "text": "Mils bei Imst \u00e8 un comune austriaco di 560 abitanti nel distretto di Imst, in Tirolo."}
{"id": "1267959", "revid": "110157", "url": "https://it.wikipedia.org/wiki?curid=1267959", "title": "M\u00f6tz", "text": "M\u00f6tz \u00e8 un comune austriaco di 1 261 abitanti nel distretto di Imst, in Tirolo."}
{"id": "1267961", "revid": "71433", "url": "https://it.wikipedia.org/wiki?curid=1267961", "title": "Nicolas Philibert", "text": "Inizia la propria carriera cinematografica come assistente di Ren\u00e9 Allio, che nel 1975 gira \"Io, Pierre Rivi\u00e8re, avendo sgozzato mia madre, mia sorella e mio fratello...\"."}
{"id": "1267963", "revid": "1868812", "url": "https://it.wikipedia.org/wiki?curid=1267963", "title": "Nassereith", "text": "Nassereith \u00e8 un comune austriaco di 2 119 abitanti nel distretto di Imst, in Tirolo."}
{"id": "1267964", "revid": "287204", "url": "https://it.wikipedia.org/wiki?curid=1267964", "title": "FC Viikingit", "text": "Il FC Viikingit, chiamato comunemente Viikingit, \u00e8 una societ\u00e0 di calcio finlandese con sede a Vuosaari, Helsinki. Ha militato in Veikkausliiga solamente nella stagione 2007, venendo immediatamente retrocesso. Nella stagione 2017 gioca nella Kakkonen, la terza serie del campionato di calcio finlandese.\nStoria.\nIl club fu fondato nel 1965 come Vuosaaren Viikingit nel quartiere di Vuosaari della capitale Helsinki. Nei primi vent'anni gioc\u00f2 tra il quarto e il sesto livello del campionato finlandese di calcio, per poi raggiungere il campionato di Kakkonen, terzo livello nazionale, nel 1996. La presenza in Kakkonen dur\u00f2 un solo anno, a seguito del quale avvenne una riorganizzazione societaria, che port\u00f2 alla denominazione attuale di FC Viikingit.\nIn pochi anni il Viikingit seppe raccogliere attorno a s\u00e9 un numero crescente di pubblico e nel biennio 2000-2001 fece il doppio salto passando dal campionato di Kolmonen al campionato di Kakkonen prima e alla Ykk\u00f6nen dopo. Nel 2006, al quinto anno in Ykk\u00f6nen, il Viikingit vinse il campionato e fu promosso in Veikkausliiga, la massima serie del campionato finlandese, per la prima volta nella sua storia. Nel 2007, alla prima partecipazione alla Veikkausliiga, il Viikingit concluse al tredicesimo e penultimo posto, accedendo allo spareggio salvezza contro il RoPS, secondo classificato della Ykk\u00f6nen: dopo aver perso la gara di andata per 1-0 a Rovaniemi, il Viikingit si ferm\u00f2 sull'1-1 nella gara di ritorno in casa, retrocedendo cos\u00ec in Ykk\u00f6nen. Nelle stagioni successive prov\u00f2 a ritornare in Veikkausliiga, concludendo due volte il campionato di Ykk\u00f6nen al secondo posto, accedendo allo spareggio promozione, ma perdendo in entrambe le occasioni: nel 2008 sconfitto dal KuPS e nel 2010 sconfitto dal JJK. Nel 2014, invece, il Viikingit chiuse il campionato all'ultimo posto con soli 6 punti conquistati in 27 giornate, frutto di una vittoria e tre pareggi, retrocedendo in Kakkonen."}
{"id": "1267965", "revid": "1573940", "url": "https://it.wikipedia.org/wiki?curid=1267965", "title": "Papilio alexanor", "text": "Papilio alexanor , \u00e8 un lepidottero diurno appartenente alla famiglia Papilionidae.\nDescrizione.\nAdulto.\nL'apertura alare dell'adulto va da 62 a 70\u00a0mm. Pu\u00f2 essere confusa con specie molto pi\u00f9 comuni, come \"Papilio machaon\" e \"Iphiclides podalirius\". Si distingue per le bande nere pressoch\u00e9 parallele che attraversano verticalmente le ali. Rispetto al macaone \u00e8 pi\u00f9 piccolo e presenta una tonalit\u00e0 giallo brillante pi\u00f9 intensa; inoltre in entrambi i sessi lo spazio basale dell'ala anteriore \u00e8 giallo, anzich\u00e9 cosparso di squame nere. La femmina \u00e8 spesso pi\u00f9 grande del maschio.\nLarva.\nIl bruco \u00e8 lungo fino a 65\u00a0mm. Presenta delle bande trasversali nere, interrotte da macchie arancioni; il capo \u00e8 nero.\nBiologia.\nComportamento.\nDurante la riproduzione i maschi si esibiscono in voli di pattugliamento. Se disturbato, il bruco estroflette a scopo difensivo una ghiandola da dietro la testa in modo simile al macaone.\nPeriodo di volo.\nHa una sola generazione annuale con sfarfallamenti in maggio-luglio (talvolta gi\u00e0 in aprile). I bruchi si rinvengono in luglio. La specie sverna come crisalide.\nAlimentazione.\nIl bruco vive su varie specie di ombrellifere: in Italia \u00e8 stato trovato su \"Trinia glauca, Ferula communis, Opopanax chironium, Seseli montanum\", un'altra pianta alimentare conosciuta \u00e8 \"Ptychotis saxifraga\".\nDistribuzione e habitat.\n\u00c8 diffusa dal sud-est della Francia (Provenza), attraverso l'Italia, l'Istria e alcune localit\u00e0 dei Balcani, fino ad Anatolia, Iran, Afghanistan e Pakistan. In Italia \u00e8 conosciuta di poche localit\u00e0 di Alpi Marittime (Valle Gesso), Liguria occidentale (al confine con la Francia), Sicilia (coste nordorientali) ed Aspromonte.\nPredilige zone montagnose, fino a 1700 m di altitudine. Frequenta pendii assolati ed aridi caratterizzati dalla presenza di rocce calcaree. Il volo dell'adulto \u00e8 rapido, si posa di preferenza su fiori di cardo, lavanda, \"Valeriana rubra\" e altri.\nConservazione.\nLa specie, a causa della sua bellezza e della rarit\u00e0, \u00e8 molto ricercata dai collezionisti e dai commercianti di farfalle. Da questo punto di vista appaiono minacciati soprattutto i siti piemontesi della Val Gesso, pi\u00f9 accessibili. \u00c8 protetta da norme nazionali e internazionali che ne vietano la raccolta e il commercio.\nAltro possibile fattore di rischio che ne potrebbe mettere in pericolo la sopravvivenza \u00e8 la naturale evoluzione della vegetazione da prateria arida a macchia o a bosco.\nIn Europa la densit\u00e0 di molte popolazioni \u00e8 diminuita anche perch\u00e9 gli ambienti idonei vengono ridotti dalle attivit\u00e0 umane ed in particolare dall'uso di pesticidi per le attivit\u00e0 agricole."}
{"id": "1267966", "revid": "174925", "url": "https://it.wikipedia.org/wiki?curid=1267966", "title": "Teorema di Lebesgue", "text": "In analisi matematica, il teorema di Lebesgue o teorema di differenziazione di Lebesgue \u00e8 un teorema che stabilisce l'equivalenza tra una funzione e la derivata del suo integrale. Si pu\u00f2 considerare una estensione del teorema fondamentale del calcolo integrale al caso di funzioni integrabili secondo Lebesgue.\nNella sua forma pi\u00f9 forte, il teorema afferma che quasi ogni punto \u00e8 un punto di Lebesgue di una funzione localmente integrabile.\nIl teorema di Lebesgue applicato alla funzione caratteristica di un insieme misurabile fornisce il teorema di densit\u00e0 di Lebesgue, il quale afferma che la frontiera di un insieme misurabile ha misura trascurabile. Di norma, tuttavia, si preferisce dimostrare quest'ultimo teorema attraverso metodi pi\u00f9 semplici.\nIl teorema.\nData una funzione formula_1 integrabile secondo Lebesgue, l'integrale indefinito di formula_1 su un insieme misurabile formula_3 viene indicato con formula_4 ed \u00e8 definito come la funzione che associa all'insieme formula_3 l'integrale di Lebesgue della funzione formula_6, dove formula_7 \u00e8 la funzione caratteristica di formula_3.\nLa derivata dell'integrale indefinito \u00e8 definita come:\ndove formula_10 e formula_11 \u00e8 una sfera con centro in formula_12. L'espressione formula_13 significa che il raggio di formula_11 tende a zero.\nEnunciato.\nIl teorema di Lebesgue enuncia che la derivata dell'integrale di formula_1 \u00e8 uguale a formula_1 quasi ovunque, ovvero esiste un insieme formula_17 di misura uguale a quella di formula_3 per cui:\nEstensioni e generalizzazioni del teorema.\n\u00c8 possibile estendere il teorema sostituendo le sfere formula_11 con degli insiemi formula_21 contenuti nelle medesime sfere, per i quali esiste formula_22 tale che:\nEsiste anche un teorema che stabilisce l'equivalenza tra una funzione differenziabile e l'integrale della sua derivata, che richiede per\u00f2 la nozione di integrale di Henstock-Kurzweil per poter eseguire l'integrale di una derivata arbitraria.\nDimostrazione.\nDato che l'enunciato ha una forma locale, si suppone che la funzione formula_1 sia nulla al di fuori di una palla di raggio finito. Diventa quindi sufficiente provare che l'insieme:\nIl secondo termine scompare nel limite dato che formula_26 \u00e8 continua, mentre il terzo \u00e8 limitato da formula_27. Se il valore assoluto della differenza originale deve essere maggiore di formula_28 nel limite, almeno il primo oppure il terzo devono essere maggiori di formula_29. Del resto, dalla stima della funzione massimale di Hardy-Littlewood:\nper qualche costante formula_31 dipendente solo dalla dimensione \"n\". La disuguaglianza di Markov afferma che:\ndonde:\nDall'arbitrariet\u00e0 di formula_34, che pu\u00f2 assumere un valore piccolo a piacere, segue la tesi."}
{"id": "1267967", "revid": "110157", "url": "https://it.wikipedia.org/wiki?curid=1267967", "title": "Obsteig", "text": "Obsteig \u00e8 un comune austriaco di 1 320 abitanti nel distretto di Imst, in Tirolo."}
{"id": "1267973", "revid": "117537011", "url": "https://it.wikipedia.org/wiki?curid=1267973", "title": "Campionato italiano a squadre di calcio da tavolo 1987-1988", "text": "Risultati.\nSemifinali.\nA.S.M. Almas Nola - S.C. Don Bosco Bari 5-0\nS.C. Granducato Toscana - S.C. Bossico Milano 3-1\nFinale.\nA.S.M. Almas Nola - S.C. Granducato Toscana 4-0"}
{"id": "1267974", "revid": "767487", "url": "https://it.wikipedia.org/wiki?curid=1267974", "title": "Oetz", "text": "Oetz \u00e8 un comune austriaco di 2 361 abitanti nel distretto di Imst, in Tirolo. Si trova nella \u00d6tztal, valle laterale dell'Inn che prende il nome da questa localit\u00e0.\nNel 1836 dal suo territorio fu scorporata la localit\u00e0 di Sautens, divenuta comune autonomo."}
{"id": "1267975", "revid": "125148116", "url": "https://it.wikipedia.org/wiki?curid=1267975", "title": "Roberta Giarrusso", "text": "Biografia.\nGli esordi.\nInizia la carriera di modella nel 1997. Nel 2001, dopo essersi diplomata all'istituto tecnico industriale, partecipa al concorso di \"Miss Italia 2001\" con il titolo di \"Miss Deborah Sicilia e Miss Cinema di Sicilia\", aggiudicandosi il titolo nazionale a Salsomaggiore come Miss Televolto 2001. Nel 2002 \u00e8 co-conduttrice di \"Viva Miss Italia\", anteprima del famoso concorso. L'anno successivo \u00e8 co-protagonista dello spot pubblicitario \"Felce Azzurra\". Nel 2005 segue un corso di recitazione con Vittoria Febbi.\nCarriera.\nDebutta come attrice nella serie tv di Canale 5, \"Carabinieri\", dove dal 2003 al 2008 \u00e8 co-protagonista nel ruolo di \"Sonia Martini\". Nel 2008 appare su Rai 1 nella serie tv \"Un caso di coscienza 3\", regia di Luigi Perelli, e in un episodio della sesta stagione di \"Don Matteo\". Nello stesso anno affianca, insieme a Sofia Bruscoli, Carlo Conti nella conduzione nella seconda edizione del programma di Rai Uno, \"I migliori anni\". Nel 2009 la Giarrusso ritorna su Rai Uno con la miniserie \"Il commissario Manara\", regia di Davide Marengo, dove \u00e8 protagonista con il ruolo di \"Lara Rubino\" successivamente anche nella seconda serie del commissario Manara 2, e su Rai 2 con la sit-com \"7 vite 2\".\nNel 2010 debutta in teatro con lo spettacolo \"Nel blu dipinto di blu\", regia Claudio Insegno. Nel 2011 \u00e8 nel cast di \"Squadra antimafia - Palermo oggi\" 3 e 4 nel ruolo di Giulia Platania, vedova del boss Tot\u00f2 Platania. \u00c8 tra i protagonisti del film \"Fallo per pap\u00e0\" di Ciro Ceruti e Ciro Villano. Nel 2012 appare nella puntata milanese della quinta stagione de \"I Cesaroni\" nel ruolo di Ilaria, amante di Flavio (Enrico Brignano), cugino dei protagonisti della serie. Nel 2013 \u00e8 una delle protagoniste della commedia teatrale con la regia di Daniele Falleri intitolata \"Il marito di mio figlio\" nel ruolo di Lory. Nello stesso anno partecipa al film di Federico Moccia dal titolo \"Universitari - Molto pi\u00f9 che amici\" nel ruolo di Lidia. Nel 2014 la Giarrusso \u00e8 una delle concorrenti del programma televisivo \"Tale e quale show\". Il 4 maggio 2015 partecipa come concorrente al quiz preserale di Canale 5 \"Caduta libera!\". Il 17 luglio 2015 partecipa come concorrente in coppia con Serena Rossi a \"Gli italiani hanno sempre ragione\", in onda su Rai 1. Nell'autunno dello stesso anno ha preso parte a 3 puntate del variet\u00e0 \"Stasera tutto \u00e8 possibile\" di Rai 2 (vi parteciper\u00e0 altre 2 volte nel 2016). Dal 30 ottobre al 20 novembre 2015 torna in gara a \"Tale e quale show\" nella quarta edizione di \"Tale e quale show - Il torneo\".\nVita privata.\nHa una relazione con Riccardo Di Pasquale, imprenditore nel mondo del cinema e della musica. La coppia ha una figlia, Giulia, nata il 20 luglio 2017, e ha partecipato alla settima edizione di Pechino Express sotto il nome de \"I promessi sposi\". La coppia \u00e8 convolata a nozze il 16 giugno 2019 a Roma.\nRiconoscimenti.\nPremio Margutta sezione fiction\nGiffoni film festival"}
{"id": "1267976", "revid": "110157", "url": "https://it.wikipedia.org/wiki?curid=1267976", "title": "Rietz", "text": "Rietz \u00e8 un comune austriaco di 2 208 abitanti nel distretto di Imst, in Tirolo; \u00e8 situato a circa 30 chilometri a est della citt\u00e0 di Imst. A sud di Rietz sorgono alte montagne; la maggiore \u00e8 il Rietzer Grie\u00dfkogel (2 884 m s.l.m.)."}
{"id": "1267979", "revid": "110157", "url": "https://it.wikipedia.org/wiki?curid=1267979", "title": "Roppen", "text": "Roppen \u00e8 un comune austriaco di 1 776 abitanti nel distretto di Imst, in Tirolo."}
{"id": "1267981", "revid": "729019", "url": "https://it.wikipedia.org/wiki?curid=1267981", "title": "Messerschmitt Me 328", "text": "Il Messerschmitt Me 328 fu un velivolo militare sperimentale multiruolo a propulsione a getto progettato dall'azienda tedesca Messerschmitt nei primi anni quaranta e successivamente affidato per l'iniziale sviluppo alla Deutsche Forschungsanstalt f\u00fcr Segelflug (DFS).\nEquipaggiato con una coppia di pulsogetti, venne originariamente progettato nel ruolo di caccia parassita al fine di proteggere le formazioni di bombardieri della Luftwaffe durante la seconda guerra mondiale, ma durante il suo lungo sviluppo vennero suggeriti una grande variet\u00e0 di altri ruoli senza tuttavia essere mai avviato alla produzione in serie.\nStoria del progetto.\nCon l'inizio della seconda guerra mondiale e lo spostamento delle ostilit\u00e0 verso il fronte occidentale, le conseguenze, avverse alla Wehrmacht, dello svolgersi della battaglia d'Inghilterra suggerirono al Reichsluftfahrtministerium (RLM), il ministero responsabile dell'aviazione tedesca del periodo, di trovare una soluzione all'eccessiva vulnerabilit\u00e0 dei propri velivoli constatate durante le missioni di bombardamento ad opera della caccia della britannica Royal Air Force.\nA tale scopo venne emessa una specifica per la fornitura di un nuovo velivolo che potesse essere trasportato e, tra le caratteristiche, essere equipaggiato con un nuovo tipo di motore che era in fase di sviluppo in quel periodo, il pulsogetto, ad opera della Argus Motoren.\nAlla richiesta rispose la Messerschmitt nel 1941, iniziando il progetto del P.1073 che, nelle fasi iniziali, affid\u00f2 al Deutsche Forschungsanstalt f\u00fcr Segelflug (DFS\u00a0\u2013 Istituto di ricerca tedesco del volo librato) il primo sviluppo basato su velivoli non motorizzati. I prototipi vennero realizzati con la struttura in legno basandosi sull'esperienza acquisita dall'ente tedesco nella costruzione di alianti.\nI velivoli, ancora privi di motore, cominciarono le prove di planata nel tardo 1943, portati in volo in configurazione Mistel installati sul dorso di un Dornier Do 217 E o lanciati da una catapulta a terra. I successivi esemplari, equipaggiati con i motori Argus As 014, gli stessi gi\u00e0 utilizzati dalle bombe volanti V1, vennero designati Me 328 A quelli destinati al ruolo di caccia e Me 328 B quelli in configurazione da attacco al suolo.\nUno dei vantaggi del progetto era quello di utilizzare prevalentemente materiali non strategici, unendo il beneficio di destinare i metalli verso modelli convenzionali senza gravare ulteriormente sulle risorse, con vantaggio in termini economici, stimando che il costo per la realizzazione di un Me 328 fosse solo un quarto di quello necessario per la costruzione di un caccia Focke-Wulf Fw 190 o un Messerschmitt Bf 109. Durante lo sviluppo venne anche ipotizzato che venissero trainati dai bombardieri pesanti Messerschmitt Me 264.\nLe difficolt\u00e0 nell'integrazione di questi motori con la cellula ne resero tuttavia difficoltoso lo sviluppo fin dall'inizio. Le estreme vibrazioni causate dai pulsoreattori risultavano particolarmente dannose per l'integrit\u00e0 strutturale del Me 328, che era realizzato in legno, ed ebbero come risultato la perdita di due prototipi.\nTuttavia venne suggerita per il modello una grande variet\u00e0 di ruoli diversi, spaziando da intercettore per difesa di punto, a sistema di difesa aerea imbarcato su sommergibili U-Boot, ad aereo da attacco al suolo. Una variet\u00e0 di modifiche furono effettuate sui prototipi allo scopo di verificarne l'impiego per queste missioni, provando, inoltre, differenti configurazioni dei motori. Verso la fine del conflitto, il progetto fu riconsiderato come aereo \"selbstopfer\" (arma suicida o kamikaze). Basato sulla versione Me 328 B venne valutato assieme alla proposta della Fieseler, basata sulla rielaborazione della V1, il Fieseler Fi 103R, ma venne giudicato inadatto anche per questo ruolo. Bench\u00e9 ne fosse stato avviato uno sviluppo con nuova motorizzazione, il Me 328 C equipaggiato con i turbogetto Junkers Jumo 004, anche questa possibilit\u00e0 di sviluppo venne scartata in favore della proposta della Fieseler.\nMalgrado tutto questo, i problemi di vibrazione non furono mai risolti ed il programma fu abbandonato nel 1944, nonostante la fabbrica di alianti di Jacob Schweyer fosse stata riadattata per produrre l'aereo."}
{"id": "1267982", "revid": "123747651", "url": "https://it.wikipedia.org/wiki?curid=1267982", "title": "2K Sports", "text": "2K Sports \u00e8 un'azienda statunitense produttrice di videogiochi sussidiaria della Take Two Interactive. L'azienda gestisce gli studi Visual Concepts, Kush Games e PAM Development. La societ\u00e0 sviluppa videogiochi sportivi per il marchio 2K Sports concentrandosi su titoli in licenza. Tra i suoi titoli si segnalano \"All-Pro Football 2K\", \"NBA 2K\", \"Major League Baseball 2K\", \"NHL 2K\", \"WWE 2K\", e la serie \"Top Spin\".\n\u00c8 una sussidiaria di 2K Games, anch'essa del gruppo Take Two.\nStoria.\nIl 25 gennaio Take-Two Intercative acquis\u00ec la Visual Concepts e la vede diventare una sua sussidiaria. La societ\u00e0 acquis\u00ec anche la Kush Games, sviluppatore di titoli sportivi per SEGA pagandola 24 milioni di dollari.\nNel 2004 Take Two aveva acquisito la compagnia indiana Indie Built posseduta dalla Microsoft Games Studios, la societ\u00e0 venne chiusa nell'aprile del 2006. La Indie Build durante la sua attivit\u00e0 aveva sviluppato titoli come Amped, Links e la serie Top Spin. 2K Sports possiede le propriet\u00e0 intellettuali della societ\u00e0 indiana. 2K Sport ha la licenza esclusiva per realizzare videogiochi per la Major League Baseball e il World Poker Tour. Nel 2006 la PAM Development venne acquisita e posta sotto la direzione della 2K Sports."}
{"id": "1267984", "revid": "267672", "url": "https://it.wikipedia.org/wiki?curid=1267984", "title": "Isacco (nome)", "text": "Origine e diffusione.\nSi tratta di un nome di tradizione biblica, in quanto portato dal patriarca Isacco, figlio di Abramo e Sara. Esso ci \u00e8 giunto, tramite il latino \"Isaac\" e il greco \u038a\u03c3\u03b1\u03ac\u03ba (\"Isa\u00e1k\"), dal nome ebraico \u05d9\u05b4\u05e6\u05b0\u05d7\u05b8\u05e7 (\"Yitzchaq\" o \"Yitzhaq\"), certamente connesso con il verbo ebraico \u05e6\u05b8\u05d7\u05b7\u05e7 (\"tzachaq\", \"ridere\"); nell'Antico Testamento, questa etimologia \u00e8 spiegata col fatto che Abramo rise quando Dio gli disse che la sua anziana moglie avrebbe concepito un figlio, e anche Sara rise quando la profezia le venne riferita (Gn e ), e di conseguenza il nome viene interpretato come \"egli ride\", \"egli possa ridere\", \"egli rider\u00e0\", \"egli gioir\u00e0\", o \"risata\". Alternativamente, il soggetto sottinteso, in questo nome cos\u00ec come in vari altri nomi ebraici, potrebbe essere piuttosto Dio, e quindi il nome avrebbe il significato di \"possa Dio ridere\", \"possa Dio sorridere\", e in senso lato \"possa Dio essere benevolente [verso il bambino cos\u00ec battezzato]\". In ogni caso, il nome \u00e8 affine per semantica ad altri quali Gelasio, Ilario e Gaudenzio.\nNonostante la presenza di diversi santi cos\u00ec chiamati, il nome gode di scarsissima diffusione tra i cattolici, mentre \u00e8 pi\u00f9 diffuso tra i protestanti, fra i quali \u00e8 pi\u00f9 radicata l'usanza di adottare nomi biblici. \u00c8 invece molto ben attestato nelle comunit\u00e0 ebraiche, sia in Italia (dove \u00e8 diffuso maggiormente al Nord e al Centro), sia in Inghilterra.\nOnomastico.\nL'onomastico pu\u00f2 essere festeggiato in memoria di numerosi santi, alle date seguenti:"}
{"id": "1267985", "revid": "1793900", "url": "https://it.wikipedia.org/wiki?curid=1267985", "title": "Sankt Leonhard im Pitztal", "text": "Sankt Leonhard im Pitztal (fino al 1935 Pitzthal) \u00e8 un comune austriaco di abitanti nel distretto di Imst, in Tirolo. Stazione sciistica, ha ospitato tra l'altro i Campionati austriaci di sci alpino nel 1994, nel 1997, nel 2005, nel 2013 e nel 2016.\nPitztal si trova a sud della valle dell'Alta Inntal, a est della valle \u00d6tztal e a ovest della valle Kaunertal. \u00c8 attraversata dal fiume Pitel che, all'altezza di metri, sfocia nel lago Rifflsee. Con una portata media di 2,7 metri cubi d'acqua al secondo, nel suo punto pi\u00f9 alto origina le cascate di Gries. \nL'economia della valle \u00e8 basata sull'agricoltura e sul turismo. Una delle sue principali attrazioni \u00e8 la funicolare sotterranea, che collega Mittelberg (a metri s.l.m.) al monte Mittelbergferner (a ). I centri abitati pi\u00f9 importanti sono: Wenns (a ), Sankt Leonhard im Pitztal (a ) e Arzl im Pitztal (a )."}
{"id": "1267986", "revid": "10216826", "url": "https://it.wikipedia.org/wiki?curid=1267986", "title": "St. Leonhard im Pitztal", "text": ""}
{"id": "1267987", "revid": "110157", "url": "https://it.wikipedia.org/wiki?curid=1267987", "title": "Sautens", "text": "Sautens \u00e8 un comune austriaco di 1 595 abitanti nel distretto di Imst, in Tirolo. \u00c8 stato istituito nel 1836 per scorporo dal comune di Oetz; si trova nella \u00d6tztal, valle laterale dell'Inn."}
{"id": "1267988", "revid": "767487", "url": "https://it.wikipedia.org/wiki?curid=1267988", "title": "Essere e avere", "text": "Essere e avere \u00e8 un film del 2002 diretto da Nicolas Philibert, presentato fuori concorso al 55\u00ba Festival di Cannes.\nTrama.\nIl film, dai pi\u00f9 definito di genere documentario, riprende le vicende di una scuola e dell'ambiente rurale ad essa circostante nel Massiccio centrale francese, (Saint-\u00c9tienne-sur-Usson) nel periodo che va dal dicembre 2000 a giugno 2001. Protagonisti 13 bambini di et\u00e0 differente, dai 4 ai 13 anni, riuniti intorno alla figura di un insegnante in procinto di andare in pensione. L'ambiente contadino e i suoi ritmi, la normale vita scolastica, i compiti a casa, i colloqui del maestro con genitori e alunni, le controversie tra piccoli e grandi ne costituiscono il tessuto narrativo, facendo di quest'opera di Nicolas Philibert, un affascinante esperimento filmico, di intenso interesse didattico e morale, premiato, in Francia, da notevole successo di pubblico e critica."}
{"id": "1267990", "revid": "13648", "url": "https://it.wikipedia.org/wiki?curid=1267990", "title": "Gaetano Koch", "text": "Biografia.\nAttivo durante la fine del XIX secolo, \u00e8 stato uno dei pi\u00f9 celebri architetti di Roma capitale del nuovo Regno d'Italia.\nLa sua famiglia era di origine tirolese; suo nonno era il pittore Joseph Anton Koch. Sua moglie fu Irina del Proposto.\nKoch si laure\u00f2 nel 1872 in architettura e ingegneria civile, proprio mentre l'Urbe, appena divenuta capitale del Regno, assisteva alla pi\u00f9 intensa espansione edilizia dai tempi dell'impero romano. In questa effervescenza costruttiva, a Koch, nonostante la giovane et\u00e0, furono affidati i primi incarichi professionali nell'ufficio tecnico della \"Societ\u00e0 dell'Esquilino\", che costruiva i grandi immobili destinati alla borghesia impiegatizia attorno alla nuova Piazza Vittorio e al quartiere allora detto De Merode.\nDopo questi progetti, che rappresentarono il suo trampolino di lancio, per i successivi trent'anni l'ingegnere continu\u00f2 a progettare in particolare grandi immobili o edifici commissionati da famiglie dell'aristocrazia e dell'alta borghesia.\nIl suo nome \u00e8 legato soprattutto ad alcune delle opere principali realizzate nella Roma umbertina: Palazzo Koch, sede della Banca d'Italia, i due palazzi a portici che formano Piazza della Repubblica edificati sull'esedra delle Terme di Diocleziano tra il 1887 ed il 1898, il palazzo De Parente a Piazza Cavour del 1890.\nSempre a Roma, portano la sua firma inoltre il Palazzo Mengarini, residenza romana dei Carandini, e Palazzo Piombino, l'attuale sede dell'Ambasciata degli Stati Uniti in Via Veneto.\nHa anche lavorato per la famiglia Hueffer, con il villino in Via Nazionale 191, oltre ad aver costruito un palazzo sulla piazza Cavour, piazza sede del \"nuovo\" tribunale e dell'erigendo \"Politeama\" (attuale cinema Adriano).\nNel 1905, dopo la morte di Giuseppe Sacconi, che ne fu il progettista, collabor\u00f2 anche alla realizzazione del Vittoriano come direttore dei lavori, insieme a Manfredo Manfredi e Pio Piacentini.\nFu anche autore delle decorazioni dell'aula magna del Palazzo Comunale di Recanati.\nUna Via di Villa Koch nella zona di Piazza Bologna ricorda il luogo dove sorgeva la sua residenza suburbana."}
{"id": "1267993", "revid": "110157", "url": "https://it.wikipedia.org/wiki?curid=1267993", "title": "Silz (Austria)", "text": "Silz \u00e8 un comune austriaco di 2 520 abitanti nel distretto di Imst, in Tirolo. La sua localit\u00e0 K\u00fchtai \u00e8 una rilevante stazione sciistica."}
{"id": "1267994", "revid": "287204", "url": "https://it.wikipedia.org/wiki?curid=1267994", "title": "Silz", "text": ""}
{"id": "1268000", "revid": "1793900", "url": "https://it.wikipedia.org/wiki?curid=1268000", "title": "Stams", "text": "Stams \u00e8 un comune austriaco di 1 403 abitanti nel distretto di Imst, in Tirolo.\nSport.\nStazione sciistica specializzata nello sci nordico, \u00e8 attrezzata con i trampolini Brunnentalschanze."}
{"id": "1268002", "revid": "842", "url": "https://it.wikipedia.org/wiki?curid=1268002", "title": "2K sports", "text": ""}
{"id": "1268003", "revid": "842", "url": "https://it.wikipedia.org/wiki?curid=1268003", "title": "2k sports", "text": ""}
{"id": "1268005", "revid": "79968", "url": "https://it.wikipedia.org/wiki?curid=1268005", "title": "Tarrenz", "text": "Tarrenz \u00e8 un comune austriaco di 2 712 abitanti nel distretto di Imst, in Tirolo. \u00c8 stato istituito nel 1811 per scorporo dalla citt\u00e0 di Imst."}
{"id": "1268006", "revid": "332944", "url": "https://it.wikipedia.org/wiki?curid=1268006", "title": "Umhausen", "text": "Umhausen \u00e8 un comune austriaco di 3 174 abitanti nel distretto di Imst, in Tirolo. Si trova nella \u00d6tztal, valle laterale dell'Inn. Stazione sciistica specializzata nello slittino su pista naturale, ha ospitato i Mondiali della disciplina nel 2011, nel 2021 e gli Europei nel 2006 e nel 2014."}
{"id": "1268007", "revid": "306856", "url": "https://it.wikipedia.org/wiki?curid=1268007", "title": "0321", "text": " 0321 \u00e8 il prefisso telefonico del distretto di Novara, appartenente al compartimento di Milano.\nIl distretto comprende la parte meridionale della provincia di Novara. Confina con i distretti di Arona (0322) a nord, di Busto Arsizio (0331) e di Milano (02) a est, di Vigevano (0381) e di Mortara (0384) a sud, di Vercelli (0161) a ovest e di Borgosesia (0163) a nord-ovest.\nAree locali e comuni.\nIl distretto di Novara comprende 42 comuni compresi nelle 3 aree locali di Novara (ex settori di Biandrate e Novara), Oleggio e Trecate (ex settori di Galliate, Trecate e Vespolate). I comuni compresi nel distretto sono: Barengo, Bellinzago Novarese, Biandrate, Borgo Ticino, Borgolavezzaro, Briona, Caltignaga, Cameri, Carpignano Sesia, Casalbeltrame, Casaleggio Novara, Casalino, Castellazzo Novarese, Cerano, Divignano, Fara Novarese, Galliate, Garbagna Novarese, Granozzo con Monticello, Landiona, Mandello Vitta, Marano Ticino, Mezzomerico, Momo, Nibbiola, Novara, Oleggio, Pombia, Recetto, Romentino, San Nazzaro Sesia, San Pietro Mosezzo, Sillavengo, Sizzano, Sozzago, Terdobbiate, Tornaco, Trecate, Vaprio d'Agogna, Varallo Pombia, Vespolate e Vicolungo."}
{"id": "1268009", "revid": "1851848", "url": "https://it.wikipedia.org/wiki?curid=1268009", "title": "Francesco Bellotti", "text": "Carriera.\nPassato professionista nel 2003 con la Mercatone Uno-Scanavino, squadra in cui correva per l'ultimo anno Marco Pantani, ha in seguito militato nella Barloworld e nella Cr\u00e9dit Agricole prima del trasferimento alla Liquigas di Roberto Amadio. Al termine del 2011 ha concluso l'attivit\u00e0 professionistica.\nNelle nove stagioni da \"pro\" non \u00e8 riuscito a cogliere alcuna vittoria nonostante i numerosi piazzamenti: tra essi il secondo posto al Gran Premio Industria e Commercio di Prato 2004, il quinto al Giro del Trentino 2008 e il secondo alla Coppa Pap\u00e0 Carlo 2010. Ha inoltre partecipato a cinque edizioni del Giro d'Italia e a una del Tour de France."}
{"id": "1268011", "revid": "79968", "url": "https://it.wikipedia.org/wiki?curid=1268011", "title": "Wenns", "text": "Wenns \u00e8 un comune austriaco di 1.983 abitanti nella valle Pitztal in Tirolo, amministrativamente appartiene al distretto di Imst."}
{"id": "1268013", "revid": "842", "url": "https://it.wikipedia.org/wiki?curid=1268013", "title": "Take-Two Interactive", "text": ""}
{"id": "1268018", "revid": "287204", "url": "https://it.wikipedia.org/wiki?curid=1268018", "title": "Lul\u00f9 Marinelli", "text": "In giovent\u00f9 aveva interpretato ruoli brillanti accanto a personaggi come Angelo Musco, Macario, Enrico Viarisio e Nicola Maldacea in film come \"L'eredit\u00e0 dello zio buonanima\" e \"Le amazzoni bianche\". \nEra particolarmente apprezzata per la sua recitazione briosa, resa sicura da un'impegnata frequentazione dell'Accademia di arte drammatica."}
{"id": "1268022", "revid": "125618317", "url": "https://it.wikipedia.org/wiki?curid=1268022", "title": "Guillermo Amor", "text": "Ricopre il ruolo di responsabile delle relazioni istituzionali e sportive del , club in cui ha militato per 10 anni, totalizzando 421 presenze (decimo calciatore pi\u00f9 presente nella storia del club catalano).\nBiografia.\nIl 16 dicembre 2007, dopo aver appena finito di commentare la diretta di Valencia-Barcellona su Telecinco, \u00e8 stato coinvolto in un incidente stradale avvenuto alle 2.30 alle porte di Barcellona. Dopo una settimana di ricovero in gravi condizioni all'ospedale di Tarragona \u00e8 stato dimesso.\nCarriera.\nClub.\nNato a Benidorm, in provincia di Alicante, nella Comunit\u00e0 Valenciana, \u00e8 un prodotto del vivaio del Barcellona. Esordisce in prima squadra nella stagione 1988-1989 sotto la guida di Johan Cruijff. Milita nel club catalano dal 1988 al 1998, facendo parte del \"Dream Team\" allenato dal tecnico olandese, di cui \u00e8 una figura chiave. In Catalogna vince 5 campionati spagnoli, una Coppa dei Campioni nel 1991-1992, 2 Coppe delle Coppe, una Supercoppa europea, una Coppa del Re, 4 Supercoppe di Spagna. Non gioca la finale di Coppa dei Campioni del 1992 vinta contro la dopo i tempi supplementari a causa della squalifica rimediata all'ultima giornata della fase a gironi, contro il . Nel 1993-1994, nella stagione chiusa con la vittoria del quarto campionato spagnolo e la sconfitta per 4-0 nella finale di UEFA Champions League contro il , \u00e8 presente in tutti i match della Liga tranne uno, segnando 8 gol, record personale. Il 5 aprile 1990 apre le marcature nella finale della Coppa del Re vinta per 2-0 contro il al Mestalla di Valencia. Non rientrando nei piani del tecnico Louis van Gaal, alla fine della stagione 1997-1998, dopo un altro campionato vinto, lascia il Barcellona dopo essere sceso in campo in totale per 421 volte con il club, risultando tra i pi\u00f9 presenti in maglia blaugrana. Con la maglia blaugrana ha vinto 17 trofei ufficiali, record che \u00e8 stato battuto nel 2011 da Xavi.\nSi trasferisce in Italia, alla Fiorentina, in cui milita dal 1998 al 2000. Debutta in maglia viola il 9 agosto 1998 in Coppa Italia nella partita vinta per 0-1 in casa del . Esordisce in Serie A il 12 settembre 1998 in Fiorentina- 2-0. Rimane a Firenze due anni, ma gioca pochissimo: 24 presenze in campionato, 3 in Coppa UEFA, 8 in Coppa Italia e 2 in UEFA Champions League.\nAccasatosi nel 2000 al Villarreal, vi milita per un altro biennio, per poi concludere la carriera in Scozia con il Livingston, di cui veste la maglia solo 3 volte dal gennaio al maggio 2003. Con il club scozzese esordisce alla 28\u00aa giornata di Scottish Premier League, nella partita vinta per 1-3 in casa del . Con i compagni ottiene una sofferta salvezza.\nNazionale.\nCon la nazionale spagnola esordisce il 14 novembre 1990, in una partita persa per 3-2 in casa della e valida per le qualificazioni al . Partecipa a un'edizione della Coppa del mondo () e a un'edizione del campionato d'Europa (1996). A Euro '96 segna nella partita vinta per 2-1 il 18 giugno contro la , andando in rete all'84\u00ba minuto e aiutando i suoi a qualificarsi ai quarti di finale. Esce dal giro della nazionale nel 1998, dopo la clamorosa sconfitta per 3-2 a Limassol contro Cipro, maturata il 5 settembre 1998 nell'ambito delle qualificazioni al . Conta 37 presenze e 4 reti con le \"Furie rosse\"."}
{"id": "1268023", "revid": "10217552", "url": "https://it.wikipedia.org/wiki?curid=1268023", "title": "Pillola antifecondativa", "text": ""}
{"id": "1268026", "revid": "1494169", "url": "https://it.wikipedia.org/wiki?curid=1268026", "title": "Gaunt", "text": ""}
{"id": "1268028", "revid": "105093226", "url": "https://it.wikipedia.org/wiki?curid=1268028", "title": "Spazio (periodico)", "text": "Spazio, Rassegna delle Arti e dell'Architettura \u00e8 una rivista d'arte edita dal 1950 al 1953 a Roma con l'intento di proporre collegamenti fra le diverse forme d'arte (dall'architettura alla scultura, dalla pittura al cinema e al teatro).\nFu fondata dall'architetto romano Luigi Walter Moretti, che non a caso apriva il primo numero con l'articolo \"Eclettismo e unit\u00e0 di linguaggio\".\nAttraverso di essa pubblic\u00f2 i suoi saggi pi\u00f9 importanti: oltre al gi\u00e0 citato \"Eclettismo e unit\u00e0 di linguaggio\" del 1950, \"Genesi di forme della figura umana\" (1950), \"Forme astratte nella scultura barocca\" (1950), \"Colore di Venezia\" (1950), \"Trasfigurazioni di strutture murarie\" (1951), \"Discontinuit\u00e0 dello Spazio in Caravaggio\" (1951), \"Valori della modanatura\", (1951), \"Strutture e sequenze di spazi\" (1953).\nLa rivista, stampata a Milano prima dalla tipografia E. Barigazzi e quindi dalla tipografia Lucini, aveva la sede amministrativa a Roma e uffici a Milano e Parigi. Luigi Moretti ne fu direttore e principale redattore, direttore responsabile era Felicia Abruzzese, collaboratrice dello studio Moretti.\nLa rivista ebbe una certa continuit\u00e0 dal 1950 al 1953, periodo in cui uscirono i sette numeri che resero celebre la testata tra gli addetti ai lavori. Nei decenni successivi Moretti fece uscire la rivista in maniera sporadica, in un numero del 1957 pubblic\u00f2 il suo saggio \"Forma come struttura\"; nel gennaio febbraio 1959 usc\u00ec un numero contenente articoli di Fernand L\u00e9ger, Alberto Gatti, Giampiero Giani e un\"'Antologia di Spazio\" dedicata allo scultore Pietro De Laurentiis, articolo che venne poi estratto e pubblicato - sempre a cura delle edizioni \"Spazio\" - come catalogo di una mostra tenutasi quello stesso anno; nell'aprile del 1963 pubblic\u00f2 il saggio \"Strutture di insiemi\" e, nel 1964, il saggio \"Significato attuale della dizione architettura\". \u00c8 del luglio del 1968 un numero in cui compare il saggio \"Capogrossi\" dedicato al celebre pittore romano."}
{"id": "1268029", "revid": "1310927", "url": "https://it.wikipedia.org/wiki?curid=1268029", "title": "Fudbalski klub \u010cukari\u010dki", "text": "L'FK \u010cukari\u010dki (nome completo \"Fudbalski klub \u010cukari\u010dki\", in serbo \u0424\u041a \u0427\u0443\u043a\u0430\u0440\u0438\u0447\u043a\u0438), noto dal 2000 al 2012 come \u010cukari\u010dki Stankom per motivi di sponsorizzazione, \u00e8 una societ\u00e0 calcistica serba con sede a Belgrado, nel municipio di \u010cukarica, il secondo pi\u00f9 grande della citt\u00e0. Nella stagione 2021-2022 milita nella Superliga serba, la prima divisione del calcio serbo.\nStoria.\nIl \u010cSK\u2013\u010cukari\u010dki sport klub venne fondato il 4 luglio 1926 come squadra dilettante e aggregata alla seconda lega belgradese, dove rest\u00f2 per un decennio, fino al 1936, quando fu promosso in quella che allora era la seconda serie del campionato nazionale, Beogradski lopta\u010dki podsavez / \u0411\u0435\u043e\u0433\u0440\u0430\u0434\u0441\u043a\u0438 \u043b\u043e\u043f\u0442\u0430\u0447\u043a\u0438 \u043f\u043e\u0434\u0441\u0430\u0432\u0435\u0437 - \u0411\u041b\u041f, crescita che sar\u00e0 drasticamente interrotta dalla Seconda Guerra Mondiale.\nLa riorganizzazione dei campionati di calcio nella neonata SFRJ, piazz\u00f2 nel 1948 il FK\u010c in sesta serie, ma gi\u00e0 nel 1954/55 il club gioca nella terza.\nIl massimo traguardo venne per\u00f2 raggiunto nella Jugoslavia unita con la promozione in Druga Liga, il secondo livello nazionale, al termine della stagione 1971/72, posizione che mantenne per diversi anni.\nCon la dissoluzione dello stato, negli anni '90, approfittando degli spazi lasciati dalle squadre croate, slovene, macedoni e bosniache, il club inizia una scalata delle classifiche fino alla prima, storica promozione in Superliga, avvenuta nel 1994/95, categoria tenuta fino al 1998. Di questi anni si ricordano le prime partecipazioni a competizioni europee, con la Coppa Intertoto 1996 e 1997.\nNella stagione 1999/00 raggiunge la pi\u00f9 alta posizione in classifica, con il 6 posto finale, prima di retrocedere nel 2003.\nLa promozione dell'anno seguente \u00e8 seguita dall'immediata retrocessione, ma dal 2007/08 l'FK\u010c ad oggi \u00e8 sempre stato presente nella massima serie del campionato serbo di calcio, la Superliga serba, con le sole eccezioni delle stagioni 2010/11 e 2011/12.\nNella stagione 2014-2015 vince il suo primo titolo a livello nazionale, battendo in finale il Partizan con una rete di Srni\u0107 e conquistando cos\u00ec la coppa di Serbia. Gli anni seguenti sono di alto livello e portano a tre qualificazioni consecutive ai preliminari di UEFA Europa League.\nStrutture.\nStadio.\nLo stadio del FK \u010cukari\u010dki, anche noto come \"Stadion na Banovom brdu\", dal nome del quartiere dove sorge, \u00e8 stato edificato nel 1969 con la sola tribuna Est, scoperta e rinnovato nel 2013, quando \u00e8 stata aggiunta la nuova tribuna Ovest, oltre al sistema d'illuminazione. \u00c8 stato inaugurato il 18 agosto 2013 con la partita contro il FK Sloboda Uzice.\nL'inizio della stagione 2018-2019 ha portato la capacit\u00e0 totale a 7.000 posti, tutti a sedere, con il completamento della tribuna Ovest e l'aggiunta del settore ospiti, separato.\nOrganico.\nRosa 2021-2022.\n\"Aggiornata al 12 agosto 2021.\"\n \nCalciatori.\nMolti giocatori passati tra le file del FK\u010c sono stati convocati nelle nazionali maggiori, tra questi i pi\u00f9 famosi sono:\nStatistiche e record.\nStatistiche nelle competizioni UEFA.\nTabella aggiornata alla fine della stagione 2021-2022"}
{"id": "1268030", "revid": "306856", "url": "https://it.wikipedia.org/wiki?curid=1268030", "title": "0322", "text": " 0322 \u00e8 il prefisso telefonico del distretto di Arona, appartenente al compartimento di Milano.\nIl distretto comprende la parte settentrionale della provincia di Novara e due comuni della provincia del Verbano-Cusio-Ossola. Confina con i distretti di Baveno (0323) a nord, di Varese (0332) e di Busto Arsizio (0331) a est, di Novara (0321) a sud e di Borgosesia (0163) a ovest.\nAree locali e comuni.\nIl distretto di Arona comprende 39 comuni compresi nelle 2 aree locali di Arona e Borgomanero (ex settori di Borgomanero e Gozzano). I comuni compresi nel distretto sono: Agrate Conturbia, Ameno, Armeno, Arona, Belgirate (VB), Boca, Bogogno, Bolzano Novarese, Borgomanero, Briga Novarese, Cavaglietto, Cavaglio d'Agogna, Colazza, Comignago, Cressa, Cureggio, Dormelletto, Fontaneto d'Agogna, Gargallo, Gattico, Gozzano, Invorio, Lesa, Madonna del Sasso (VB), Maggiora, Massino Visconti, Meina, Miasino, Nebbiuno, Oleggio Castello, Orta San Giulio, Paruzzaro, Pella, Pisano, Pogno, San Maurizio d'Opaglio, Soriso, Suno e Veruno."}
{"id": "1268037", "revid": "6923", "url": "https://it.wikipedia.org/wiki?curid=1268037", "title": "Fudbalski Klub Mladost Lu\u010dani", "text": "L'FK Mladost Lu\u010dani (nome completo \"Fudbalski Klub Mladost Lu\u010dani\", in serbo \u0424\u041a \u041c\u043b\u0430\u0434\u043e\u0441\u0442 \u041b\u0443\u0447\u0430\u043d\u0438), chiamato comunemente Mladost Lu\u010dani, \u00e8 una societ\u00e0 calcistica serba con sede nella citt\u00e0 di Lu\u010dani. \nMilita nella Superliga serba, la prima divisione del calcio serbo.\nStoria.\nIl club venne fondato nel 1952 come divisione calcio della societ\u00e0 sportiva omonima. Compete a livello regionale per i primi anni della sua storia ed il primo successo arriva nel 1960, con la vittoria del campionato della sotto-associazione di \u010ca\u010dak e lo spareggio per la promozione nella Srpska Liga. Nel 1967 il Mladost vince il suo primo trofeo, conquistando la Coppa della sotto-associazione di \u010ca\u010dak, e nello stesso anno viene promossa nel girone della Moravo-\u0160umadijska zona. Segue, nel 1972, la promozione nella Srpska Liga - Girone Sud e nel 1977 viene promosso nella Srpska Liga che nel frattempo diventa a girone unico.\nFino al 1988 il Mladost compete nei campionati della RS Serbia e in quell'anno viene promosso nella neonata Me\u0111urepubli\u010dka Liga, campionato nel quale presero parte squadre provenienti da Serbia, Kosovo e Macedonia del Nord. Nella stagione 1988-89 guadagna la promozione nella Druga Liga SFRJ, dal quale per\u00f2 viene subito retrocesso. Nella stagione 1992-1993 il Mladost torna nella seconda divisione e nel 1995 riesce a raggiungere per la prima volta la massima divisione jugoslava, la Prva Liga, venendo promosso nel girone B. Si piazza terzo dietro a \u010cukari\u010dki e Rad e in primavera venne promosso nel girone A, dove conquista il quinto posto. Nella stagione 1997-98 i bianco-blu vengono retrocessi dopo essersi piazzati al 12 posto nel girone A, in quanto il campionato seguente fu riformato.\nNella stagione 2001-2002 torna nella Prva Liga, ma venne retrocesso dopo essersi classificato al 15\u00ba posto, nonostante la grande stagione di Zoran \u0110ura\u0161kovi\u0107 che vinse il titolo di capocannoniere con 27 reti. Il club torna nella massima divisione per la stagione 2007-2008 e termina il campionato al 7\u00ba posto, ma venne retrocesso a causa di problemi finanziari. Dopo 6 anni nella Prva Liga la squadra torna in Superliga per la stagione 2013-2014. Finisce al 7\u00ba posto e l'attaccante nigeriano Patrick Friday Eze vince il titolo di capocannoniere, segnando 15 gol in 26 partite giocate.\nIl maggior successo del club arriva nella stagione 2016-2017, che con il piazzamento al 4\u00ba posto si qualifica per il primo turno dei preliminari di UEFA Europa League. Viene sconfitto dall'Inter Baku con il risultato aggregato di 0-5 (0-3 all'andata a Lu\u010dani e 0-2 al ritorno a Baku). Nella stagione 2017-2018 raggiunge la finale della Coppa di Serbia, dove viene sconfitto dal Partizan 2-1."}
{"id": "1268040", "revid": "131358", "url": "https://it.wikipedia.org/wiki?curid=1268040", "title": "NK Publikum Celje", "text": ""}
{"id": "1268041", "revid": "767487", "url": "https://it.wikipedia.org/wiki?curid=1268041", "title": "Orcaella heinsohni", "text": "L'orcella australiana (Orcaella heinsohni) \u00e8 una specie di delfino scoperta di recente e classificata scientificamente solo nel 2005.\n\u00c8 strettamente imparentata all'orcella asiatica, ed \u00e8 spesso confusa con questa specie a causa dell'aspetto molto simile, ma, mentre l'orcella australiana ha la pelle di tre colori, l'orcella asiatica ne presenta solo due, e vi sono inoltre differenze minori nella forma del cranio e delle pinne.\nScoperta.\nL'orcella australiana \u00e8 la prima nuova specie di delfino descritta in 56 anni, ed \u00e8 un caso insolito fra i mammiferi scoperti di recente che una popolazione sia accessibile a studi scientifici.\nL'esistenza di questi delfini nelle acque dell'Australia nord occidentale \u00e8 divenuta nota solo nel 1948, quando il teschio di un esemplare, apparentemente catturato e mangiato dagli aborigeni, \u00e8 stato ritrovato nella baia di Melville (Penisola di Gove, territorio del Nord). La scoperta rimase ignorata finch\u00e9 non fu trattata da Johnson, e subito dopo un capitano olandese non pubblic\u00f2 le sue osservazioni della specie allora sconosciuta.\nLe analisi condotte su campioni di DNA prelevati dalla popolazione di delfini al largo della costa di Townsville, Queensland, attestarono la validit\u00e0 dell'ipotesi avanzata che quella popolazione costituisse una nuova specie.\nL'olotipo di riferimento \u00e8 rappresentato dal teschio e da alcune ossa di un maschio adulto trovato soffocato in una rete per squali nella Horseshoe bay, Queensland, il 21 aprile del 1972. Aveva circa 11 anni al momento della morte.\nLa classificazione tassonomica, \"Orcaella heinsohni\", \u00e8 stata scelta in onore di George Heinsohn, un biologo australiano che ha lavorato alla James Cook University \"per i suoi lavori pionieristici sugli odontoceti dell'Australia nord orientale, inclusa la raccolta e l'analisi iniziale degli esemplari campione di Orcaella heinsohni che rappresentano la base della maggior parte delle conoscenze su questa nuova specie.\"\nDescrizione.\n\"O.heinsohni\" ha una colorazione distinta in tre tonalit\u00e0, con un capo pi\u00f9 scuro, il ventre bianco ed una tinta intermedia dal grigio chiaro al marroncino sul dorso e sui fianchi. La fronte \u00e8 arrotondata, al contrario delle altre specie di delfino in Australia, e la pinna dorsale, smussata e molto piccola (meno di 30\u00a0cm), situata nella met\u00e0 posteriore del corpo, distingue questa specie dagli altri delfini della stessa zona. La mancanza di solchi su ciascun lato del dorso, la presenza di una piega che separa la testa dal collo e l'assenza del becco la distinguono ulteriormente dalle altre specie affini. Le dimensioni dei maschi possono raggiungere una lunghezza di 2,7 metri, mentre le femmine, leggermente pi\u00f9 piccole, arrivano a 2,3 metri.\nDistribuzione e conservazione.\nLe informazioni sulla diffusione e lo stato di conservazione dell'orcella australiana sono ancora preliminari. Nell'oceano Pacifico al largo di Townsville, \u00e8 stata individuata una popolazione di circa 200 esemplari. Ci si aspetta che la diffusione della specie si estenda alla Papua Nuova Guinea, ma che la maggioranza degli individui viva nelle acque australiane. Si suppone che la specie non sia comune, e per questo gli \u00e8 stata assegnata un'alta priorit\u00e0 di conservazione. La IUCN classifica la specie come vulnerabile. Le minacce alla sopravvivenza delle orcelle australiane includono il soffocamento in reti da pesca o antisqualo, mentre la probabile caccia da parte delle popolazioni indigene (supposta in base al ritrovamento dell'esemplare del 1948) sembra non essere una minaccia rilevante."}
{"id": "1268042", "revid": "110157", "url": "https://it.wikipedia.org/wiki?curid=1268042", "title": "La\u00dfnitzh\u00f6he", "text": "La\u00dfnitzh\u00f6he \u00e8 un comune austriaco di 2 691 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1268043", "revid": "767487", "url": "https://it.wikipedia.org/wiki?curid=1268043", "title": "Mariana Pineda", "text": "Mariana Pineda \u00e8 una ballata popolare in tre stampe scritta dal drammaturgo e poeta spagnolo Federico Garc\u00eda Lorca.\nL'autore ha spesso sostenuto che \"Mariana Pineda\" fosse il suo primo lavoro teatrale, sebbene in passato avesse gi\u00e0 rappresentato \"Il maleficio della farfalla\", il cui clamoroso insuccesso avrebbe forse giustificato la menzogna da parte di Garc\u00eda Lorca.\nLa ballata, in versi, \u00e8 stata terminata a Granada l'8 gennaio 1925 e data in lettura a casa di Salvador Dal\u00ed a Cadaqu\u00e9s.\nIl nome \u00e8 un riferimento all'eroina spagnola Mariana de Pineda Mu\u00f1oz: l'opera \u00e8, infatti, un inno alla libert\u00e0 individuale.\nCollegamenti esterni.\nFabio Borrelli, \"Mariana Pineda\", Radiocorriere TV, 1960, n. 7, p. 6"}
{"id": "1268044", "revid": "1354930", "url": "https://it.wikipedia.org/wiki?curid=1268044", "title": "0323", "text": " 0323 \u00e8 il prefisso telefonico del distretto di Baveno, appartenente al compartimento di Milano.\nIl distretto comprende la parte meridionale della provincia del Verbano-Cusio-Ossola e il comune di Pettenasco (NO). Confina con la Svizzera a nord-est e con i distretti di Varese (0332) a est, di Arona (0322) a sud, di Borgosesia (0163) a ovest e di Domodossola (0324) a nord.\nAree locali e comuni.\nIl distretto di Baveno comprende 39 comuni compresi nelle 2 aree locali di Baveno (ex settori di Baveno e Omegna) e Verbania (ex settori di Cannobio e Verbania). I comuni compresi nel distretto sono: Anzola d'Ossola, Arizzano, Arola, Aurano, Baveno, Bee, Brovello-Carpugnino, Cambiasca, Cannero Riviera, Cannobio, Caprezzo, Casale Corte Cerro, Cesara, Cossogno, Germagno, Ghiffa, Gignese, Gravellona Toce, Gurro, Intragna, Loreglia, Massiola, Mergozzo, Miazzina, Nonio, Oggebbio, Omegna, Ornavasso, Pettenasco (NO), Premeno, Quarna Sopra, Quarna Sotto, San Bernardino Verbano, Stresa, Trarego Viggiona, Valle Cannobina, Valstrona, Verbania e Vignone."}
{"id": "1268045", "revid": "110157", "url": "https://it.wikipedia.org/wiki?curid=1268045", "title": "Lieboch", "text": "Lieboch \u00e8 un comune austriaco di 4 866 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1268049", "revid": "1354930", "url": "https://it.wikipedia.org/wiki?curid=1268049", "title": "Mirco Lorenzetto", "text": "Professionista dal 2004 al 2011, velocista, ha ottenuto sette vittorie in carriera. Dal 2013 al 2015 \u00e8 stato direttore sportivo alla Roth-\u0160koda, gi\u00e0 Marchiol.\nCarriera.\nLorenzetto gi\u00e0 tra gli \"\u00e9lite 2\" corse tra le principali squadre del panorama italiano, Trevigiani e Marchiol. Proprio con quest'ultima colse i primi successi in Europa, con le vittorie di tappa al Tour de Berlin, corsa riservata agli under-23 che concluse al secondo posto, e i successi, in Italia, in Trofeo Piva, Piccola Sanremo e Trofeo Edil C.\nPassato professionista nel 2004, a 24 anni, con la De Nardi di Gianluigi Stanga, gareggi\u00f2 sotto la direzione del manager bergamasco fino al termine della stagione 2007, vestendo anche le divise di Domina Vacanze e Team Milram. Con la Domina Vacanze nel 2005 prese parte ai suoi primi Grandi Giri, partecipando al Giro d'Italia e alla Vuelta a Espa\u00f1a. Nell'ultima stagione corsa agli ordini di Stanga, il 2007, colse la sua prima vittoria da professionista, aggiudicandosi la sesta tappa al Tour M\u00e9diterran\u00e9en sul traguardo di Sanremo.\nNel 2008 si trasfer\u00ec alla Lampre, rimanendovi fino all'inizio del 2011 e aggiudicandosi altre sei vittorie, la maggior parte delle quali in gare del circuito continentale europeo. Al primo anno in \"blu-fucsia\" vinse una tappa alla Volta a la Comunitat Valenciana e al Presidential Cycling Tour of Turkey, cui si aggiunse il quinto posto alla Milano-Sanremo. La stagione successiva colse due successi di tappa al Giro di Sardegna e vinse il Giro del Friuli. Nel 2010 arriv\u00f2 la prima vittoria nel circuito mondiale, con il successo di tappa al Tour de Pologne, e la prima partecipazione al Tour de France, in cui tuttavia si ritir\u00f2 durante la quinta tappa.\nPer l'ultima stagione da professionista, nel 2011, vest\u00ec la divisa dell'Astana. Terminata l'attivit\u00e0 agonistica, nel 2013 diventa direttore sportivo al team Marchiol (dal 2015 nota come Roth-\u0160koda), squadra in cui aveva gi\u00e0 corso le ultime stagioni prima di passare professionista."}
{"id": "1268054", "revid": "585241", "url": "https://it.wikipedia.org/wiki?curid=1268054", "title": "Ortografia dei dialetti dell'Abruzzo", "text": "I dialetti d'Abruzzo, in special modo quelli del sottogruppo abruzzese adriatico del gruppo dei dialetti italiani meridionali non posseggono un'ortografia codificata, n\u00e9 esiste alcuna istituzione deputata alla standardizzazione della scrittura e della morfologia di tali dialetti. Gli scritti in dialetto sono per lo pi\u00f9 classificabili in due categorie: testi letterari, in particolare poesie e commedie teatrali, e repertori di vocaboli, espressioni, toponimi, ad uso scientifico o culturale. In nessuno dei due contesti si \u00e8 sviluppata un'ortografia condivisa.\nIn questo contesto frammentato, infatti, sono almeno tre gli approcci ortografici che vengono utilizzati:\nScrittura fonetica.\nUsata per riprodurre nella maniera la pi\u00f9 fedele possibile le sfumature fonetiche dei diversi dialetti, questo tipo di ortografia si serve dei simboli IPA o comunque di simboli speciali, usati in trascrizione per lo pi\u00f9 fonologica. \nScrittura intuitiva.\nDi gran lunga la pi\u00f9 utilizzata in testi poetici e narrativi l'ortografia intuitiva prevede, tra l'altro:\nAlcune alternanze nell'ortografia sono dovute alla particolare pronuncia di alcuni nessi consonantici, come:\nAutori notevoli che hanno impiegato questa ortografia sono Modesto Della Porta fra i poeti e Gennaro Finamore fra i dialettologi. A titolo d'esempio, si riporta una versione della nota canzone ortonese \"Vola vola vola\" (Albanese-Dommarco, 1908), la quale mostra alcune delle soluzioni ortografiche sopra elencate:\nUn'altra versione, che mostra un diverso uso di apostrofi ed accenti, non sempre coerente:\nScrittura etimologica.\nMentre a Napoli, capitale del Regno delle Due Sicilie, il principio di scrittura etimologica costitu\u00ec l'ortografia tradizionale almeno dal XVI secolo fino ai primi anni del Novecento (fino, cio\u00e8, alla riforma ortografica \"fonetica\" proposta da Salvatore Di Giacomo), i dialetti abruzzesi non hanno mai avuto una simile tradizione. Una proposta in tal senso, piuttosto isolata, \u00e8 stata in tempi recenti avanzata dallo studioso celanese Eligio Villa. L'applicazione del principio etimologico alle parlate abruzzesi prevederebbe:\nLa trascrizione della canzone \"Vola vola vola\" secondo l'ortografia etimologica sarebbe:"}
{"id": "1268058", "revid": "466539", "url": "https://it.wikipedia.org/wiki?curid=1268058", "title": "Duello al sole", "text": "Duello al sole (\"Duel in the Sun\") \u00e8 un film del 1946, diretto da King Vidor e, non accreditati, Otto Brower, William Dieterle, Sidney Franklin, William Cameron Menzies, David O. Selznick e Josef von Sternberg.\nTrama.\nTexas, fine XIX secolo: un condannato a morte, colpevole di uxoricidio, riceve in cella la visita della figlia Perla per un ultimo saluto. La esorta a trasferirsi presso la tenuta di una lontana parente, Arabella, moglie di un ricco senatore, dove potr\u00e0 trovare affetto e serenit\u00e0. Giunta l\u00e0, Perla attira per\u00f2 i desideri dei due figli della coppia, a causa della sua prorompente bellezza. Il senatore stravede per un figlio, Lewis, audace, coraggioso e arrogante, mentre mostra insofferenza verso quello maggiormente sensibile e responsabile, Jackie. Sar\u00e0 allora proprio il favorito dei due, Lewis, a tentare approcci pesanti con la ragazza, la quale se ne innamorer\u00e0. Col passare del tempo i dissapori tra i fratelli aumentano, nutriti anche dal differente modo di rapportarsi alla giovane: Lewis si spinger\u00e0 fino al punto di sparare a Jackie.\nProduzione.\nIl ruolo di Perla venne inizialmente offerto a Teresa Wright, che dovette rifiutare a causa della gravidanza.\nNella scena in cui Jennifer Jones striscia sulle rocce, l'attrice si graffi\u00f2 e tagli\u00f2 in modo serio.\nA causa dei contenuti sessuali presenti, il film non venne proiettato nella citt\u00e0 di Memphis, nel Tennessee, fino al 1959."}
{"id": "1268059", "revid": "183581", "url": "https://it.wikipedia.org/wiki?curid=1268059", "title": "Indipendenza di Gambassi", "text": ""}
{"id": "1268060", "revid": "306856", "url": "https://it.wikipedia.org/wiki?curid=1268060", "title": "0324", "text": "0324 \u00e8 il prefisso telefonico del distretto di Domodossola, appartenente al compartimento di Milano.\n Il distretto comprende la parte settentrionale della provincia del Verbano-Cusio-Ossola. Confina con la Svizzera a ovest e a nord e con i distretti di Baveno (0323) a sud-est e di Borgosesia (0163) a sud-ovest.\nAree locali e comuni.\nIl distretto di Domodossola comprende 34 comuni compresi in 1 area locale, nata dall'aggregazione dei 7 preesistenti settori di Crodo, Domodossola, Formazza, Macugnaga, Piedimulera, Santa Maria Maggiore e Varzo: Antrona Schieranco, Baceno, Bannio Anzino, Beura-Cardezza, Bognanco, Borgomezzavalle, Calasca-Castiglione, Ceppo Morelli, Craveggia, Crevoladossola, Crodo, Domodossola, Druogno, Formazza, Macugnaga, Malesco, Masera, Montecrestese, Montescheno, Pallanzeno, Piedimulera, Pieve Vergonte, Premia, Premosello-Chiovenda, Re, Santa Maria Maggiore, Toceno, Trasquera, Trontano, Vanzone con San Carlo, Varzo, Villadossola, Villette e Vogogna."}
{"id": "1268061", "revid": "125114475", "url": "https://it.wikipedia.org/wiki?curid=1268061", "title": "Yaya Tour\u00e9", "text": "Nel corso della sua carriera ha vinto numerosi trofei con le maglie di , e . A livello individuale \u00e8 stato eletto Calciatore africano dell'anno dalla CAF per quattro volte consecutive (dal 2011 al 2014).\nBiografia.\n\u00c8 fratello di Kolo Tour\u00e9, suo compagno di squadra ai tempi del , e di Ibrahim Tour\u00e9, ex-calciatore morto a 28 anni. \nCon 10,8 milioni di euro l'anno, insieme a Sergio Ag\u00fcero, \u00e8 stato nel 2012 il 4\u00ba giocatore pi\u00f9 pagato in Europa dopo Eto'o, Messi e Ibrahimovi\u0107.\nCaratteristiche tecniche.\nCentrocampista centrale, all'occorrenza anche trequartista, nel suo ruolo \u00e8 stato considerato uno dei migliori giocatori al mondo.\nEra dotato di qualit\u00e0 fisiche importanti: una stazza notevole, forza, esplosivit\u00e0 e una discreta velocit\u00e0. Tour\u00e9 \u00e8 stato un buon costruttore di gioco e dimostrava abilit\u00e0 sia nel passaggio filtrante che nel cross lungo, nonostante il suo fisico lo portasse anche al recupero di palloni. Col tempo \u00e8 migliorato sia tecnicamente che tatticamente imparando a ricoprire pi\u00f9 ruoli, trasformandosi da \"pivot\" di centrocampo, come faceva a Barcellona, a interno dinamico e tecnico. Nell'ultima parte della sua carriera ha migliorato la sua finalizzazione ed \u00e8 inoltre migliorato molto nell'esecuzione di calci piazzati, sia rigori che punizioni.\nCarriera.\nClub.\nEsordi.\nEntr\u00f2 nel settore giovanile dell'ASEC Mimosas nel 1996 e vi rimase sino al 2001. Trascorse poi due stagioni nel , in Belgio. Nell'estate 2003 sostenne un provino con l', giocando anche un'amichevole contro il ma il suo passaggio agli inglesi non venne formalizzato. Nel gennaio 2004 fu acquistato dal Metalurh Donec'k, dove rimase fino al 2005.\nOlympiakos e Monaco.\nNell'estate del 2005 si trasfer\u00ec all', con cui vinse da protagonista il campionato greco e la Coppa di Grecia.\nNell'agosto 2006 fu ceduto al Monaco per 5 milioni di euro. Ebbe problemi con l'allenatore rumeno L\u00e1szl\u00f3 B\u00f6l\u00f6ni, che fu ben presto esonerato, con la squadra al penultimo posto della Ligue 1. Il sostituto, Laurent Banide, diede fiducia a Tour\u00e9, che risult\u00f2 uno dei migliori giocatori della squadra monegasca, protagonista di una risalita nella seconda parte della stagione 2006-2007, realizzando 5 gol e contribuendo alla salvezza.\nBarcellona.\nNell'agosto 2007 fu acquistato dal Barcellona per 10 milioni di euro.\nAlla prima stagione nelle file della squadra catalana gioc\u00f2 con una certa continuit\u00e0 e segn\u00f2 il gol che permise al Barcellona di eliminare lo dalla Champions League. Nella stagione 2008-2009 si afferm\u00f2, soprattutto da gennaio, come titolare della formazione di Josep Guardiola e vinse Liga, Coppa del Re e Champions League. Nel 2009-2010 vinse la Supercoppa di Spagna, la Supercoppa UEFA, il Mondiale per club e la Liga. Insieme ai suoi compagni di squadra \u00c9ric Abidal e Rafael M\u00e1rquez, nell'autunno 2009 contrasse il virus dell'influenza A sottotipo H1N1.\nA fine stagione decise di lasciare il Barcellona, dopo aver collezionato complessivamente 118 presenze e 6 reti.\nManchester City.\nIl 2 luglio 2010 firm\u00f2 un contratto quinquennale da 10,8 milioni di euro annui (4\u00ba giocatore pi\u00f9 pagato al mondo) con il , il quale lo acquist\u00f2 dal Barcellona per 30 milioni di euro. Nel club inglese ritrov\u00f2 suo fratello Kolo. Con la maglia del realizz\u00f2 il suo primo gol al 75\u00ba minuto di gioco in trasferta contro il , nella partita vinta per 0-2. Il suo secondo gol arriv\u00f2 al 90\u00ba minuto ancora in trasferta sul campo del Fulham, il terzo l'11 dicembre, sempre in trasferta, ma questa volta sul campo del West Ham.\nIl 14 maggio 2011 segn\u00f2 il gol decisivo nella finale di FA Cup contro lo Stoke City (risultato finale 1-0): i \"citizens\" tornarono cos\u00ec a vincere un trofeo dopo ben 35 anni. Il 2 novembre realizz\u00f2 una doppietta nella partita di Champions League vinta per 3-0 in trasferta sul campo del Villarreal. Il 4 aprile 2013 rinnov\u00f2 il suo contratto con i \"citizens\" fino al giugno 2017.\nNella stagione 2013-2014 segn\u00f2 20 gol in campionato e forn\u00ec un grande contributo alla sua squadra per la vittoria della Premier League, la seconda per il calciatore ivoriano. Il 14 dicembre 2016, nella vittoria interna per 2-0 contro il Watford, tagli\u00f2 il traguardo delle 200 presenze in Premier League. Il 1\u00ba giugno 2017, a distanza di poche settimane dalla scadenza del contratto, rinnov\u00f2 accordandosi per un'altra stagione.\nIl 4 maggio 2018 la societ\u00e0 inglese annunci\u00f2 la partenza del giocatore al termine della stagione. Complessivamente, Tour\u00e9 ha collezionato con la maglia del Manchester City 316 presenze e 82 reti, vincendo 8 trofei.\nLe ultime esperienze.\nIl 3 settembre 2018 fece ritorno ai greci dell', a dodici anni di distanza dalla sua precedente esperienza. L'11 dicembre 2018 il club greco ha comunicato l'avvenuta rescissione consensuale del contratto del calciatore, visto il poco impiego. In tre mesi il calciatore ha collezionato solo cinque presenze, per un totale di 222 minuti giocati. Nel maggio 2019 si vociferava tramite il suo agente russo Dimitri Seluk, che Tour\u00e9 si era ritirato dal calcio professionistico e che fosse intenzionato ad intraprendere la carriera da allenatore, ma lo stesso calciatore ivoriano ha smentito chiarendo sulla vicenda e ribadendo la volont\u00e0 di continuare a giocare ancora per qualche anno. Tuttavia il 3 luglio dello stesso anno, si trasferisce nella seconda divisione del campionato cinese, firmando per il Qingdao Huanghai, con cui viene promosso a fine campionato nella massima serie cinese, ovvero la Chinese Super League.\nDopo aver lasciato la Cina fa ritorno in Inghilterra allenandosi in estate con il . Tuttavia non firmer\u00e0 alcun contratto, di fatto ritirandosi.\nNazionale.\nDebutt\u00f2 con la Costa d'Avorio il 20 giugno 2004, in una partita valida per la qualificazione al Mondiale 2006 vinta (2-1) contro l'Egitto. Ha disputato tre rassegne iridate: il Mondiale 2006, 2010 e 2014. L'8 febbraio 2015 vinse la Coppa d'Africa 2015, superando in finale il Ghana.\nIl 20 settembre 2016, Tour\u00e9, tramite un comunicato della FIF, ha annunciato l'addio alla nazionale ivoriana, salvo tornare sui suoi passi nel dicembre 2017.\nAllenatore.\nGli inizi.\nIl 10 febbraio 2021 entra nello staff dell' in Ucraina, lasciando il club 4 mesi dopo.\nIl 14 giugno dello stesso anno diventa il vice di Andrej Talalaev al , in Russia.\nStatistiche.\nPresenze e reti nei club.\nTra club, nazionale maggiore e nazionali giovanili, Yaya Tour\u00e9 ha totalizzato globalmente 726 partite segnando 126 reti, alla media di 0,17 gol a partita.\n\"Statistiche aggiornate al 2 novembre 2019.\"\nCronologia presenze e reti in nazionale.\n "}
{"id": "1268066", "revid": "287204", "url": "https://it.wikipedia.org/wiki?curid=1268066", "title": "Armik", "text": "All'et\u00e0 di sette anni ha cominciato a coltivare la passione per la chitarra nascondendo in cantina lo strumento per non farsi notare dalla famiglia. Quando fu scoperto da sua madre, dato il suo innato talento, la famiglia stessa cominci\u00f2 a pagare per fargli prendere lezioni di chitarra.\nAll'et\u00e0 di dodici anni \u00e8 divenuto musicista professionista muovendosi nell'ambito del Jazz recandosi frequentemente in Spagna ed alternando la musica agli studi per poi dedicarsi al Flamenco, forma musicale da lui ritenuta personalmente pi\u00f9 \"comunicativa\".\nNel 1981 si trasfer\u00ec a Los Angeles, dove risiede attualmente, e dove cominci\u00f2 a suonare con altri musicisti sia dal vivo che in studio. Nel 1994 realizz\u00f2 il suo primo album solista \"Rain Dancer\" che ottenne un buon successo cos\u00ec come il successivo \"Gipsy Flame\", da molti considerato il suo miglior lavoro.\nDal 2004 al 2008 \u00e8 stato considerato nella \"top ten\" degli artisti New Age del \"Billboard Magazine\", e sempre nel 2008 nella top ten delle vendite degli album New Age."}
{"id": "1268068", "revid": "38120", "url": "https://it.wikipedia.org/wiki?curid=1268068", "title": "FC TPS Turku", "text": ""}
{"id": "1268070", "revid": "367445", "url": "https://it.wikipedia.org/wiki?curid=1268070", "title": "Ugo Fleres", "text": "Biografia.\nNacque a Messina da Mariano, procuratore legale originario di Savoca, e dalla baronessa palermitana Felicia Costagiorgiano. Sin da adolescente venne indirizzato verso gli studi economico-giuridici, come tradizione di famiglia. \nNel 1874, seguendo le sue inclinazioni artistiche, lasci\u00f2 Messina e si trasfer\u00ec a Napoli; il padre non solo lo assecond\u00f2 ma gli invi\u00f2 periodicamente un assegno di mantenimento. A Napoli frequent\u00f2 lo studio del pittore Domenico Morelli. Pi\u00f9 tardi si stabil\u00ec a Roma, studiandovi latino, greco, inglese, francese, spagnolo, storia, letteratura e arte; nella capitale strinse amicizia con Luigi Capuana, Luigi Pirandello e Giovanni Verga. \nNel 1880 entr\u00f2 nella redazione del giornale \"Capitan Fracassa\".\nTra il 1881 e il 1883, con una serie di tavole, illustr\u00f2 le puntate de \"Le avventure di Pinocchio\" di Carlo Collodi sul \"Giornale per i bambini\".\nDal 1882 inizi\u00f2 la sua attivit\u00e0 di scrittore.\nNel 1892 divenne funzionario presso la direzione delle Belle Arti al Ministero della Pubblica Istruzione. \nAbilissimo nell'arte del disegno, Ugo Fleres pubblic\u00f2 anche una raccolta di riproduzioni di lavori artistici intitolandola \"La galleria nazionale in Roma\" (1896). Collabor\u00f2 a \"Il Travaso delle Idee\", \u00abgiornale umoristico sulla falsariga del \"Don Chisciotte\" e del \"Fracassa\"\u00bb. Proprio sul \"Don Chisciotte\", che era diretto da Gandolin, Ugo Fleres illustr\u00f2 un articolo - intervista di Emilio Faelli a Luigi Pirandello intorno alle traduzioni del poeta delle Elegie romane. L'editore Loescher, che era disposto a stampare le elegie tradotte da Pirandello, mor\u00ec prima che il progetto fosse stato realizzato e il libro venne comunque stampato dall'editore Giusti di Livorno con una ventina di disegni di donne romane realizzate dello stesso Fleres .\nNel 1908 fu chiamato a dirigere la Galleria d'arte moderna di Roma; il 28 dicembre dello stesso anno, un violento terremoto devast\u00f2 Messina causando la morte di molti suoi familiari.\nAllo scoppio della Grande Guerra venne chiamato a dirigere il Museo di Castel Sant'Angelo, nel quale trovarono riparo numerosissimi oggetti d'arte da diverse parti d'Italia. Torn\u00f2 alla direzione della Galleria d'arte moderna alla fine del conflitto, carica che mantenne fino al 1933, quando gli subentr\u00f2 Roberto Papini.\nPresso la Casa Sommaruga pubblic\u00f2 un volume di versi e inizi\u00f2 la carriera giornalistica.\nMor\u00ec a Roma nella notte tra il 28 e il 29 dicembre 1939."}
{"id": "1268071", "revid": "729019", "url": "https://it.wikipedia.org/wiki?curid=1268071", "title": "Brian Moore", "text": "Biografia.\nNato a Birmingham da padre di origine malese mai conosciuto, e da una ragazza madre che lo diede in adozione a 7 mesi d'et\u00e0, Brian Moore, il cui cognome di nascita era Kirk, fu adottato da una coppia di predicatori laici metodisti, Ralph Moore e sua moglie Dorothy; crebbe ad Halifax, nel West Yorkshire, con i due figli della coppia e altri due fratelli, adottati dopo di lui.\nA 9 anni Moore sub\u00ec abusi sessuali da parte di un insegnante metodista durante un campo-scuola nello Yorkshire; a tale circostanza, resa pubblica solo nel dicembre 2009, Moore ha attribuito sia la sua feroce determinazione mostrata da giocatore, sia la difficolt\u00e0 di rapporti personali, che lo hanno portato a due divorzi.\nLa carriera rugbistica di Brian Moore si svolse quasi interamente negli ultimi anni del dilettantismo nel rugby a 15; di professione avvocato, crebbe nel Roundhay, club di Leeds che poi conflu\u00ec insieme all'Headingley nel Leeds Tykes.\nNel 1982 fu a Nottingham per gli studi in giurisprudenza ed entr\u00f2 nel locale club su indicazione del suo vecchio allenatore al Roundhay.\nNel 1987 esord\u00ec in Nazionale inglese, nell'incontro del Cinque Nazioni valido per la Calcutta Cup contro la .\nDopo l'edizione iniziale, in cui disput\u00f2 un solo incontro, fu sempre presente in tutte le edizioni successive fino al 1995, vincendo quest'ultima e quelle del 1991 e del 1992, tutte e tre con il Grande Slam.\nSempre con l' prese parte alla I, II e III Coppa del Mondo, raggiungendo nelle ultime due edizioni la semifinale e classificandosi secondo nel 1991 e quarto nel 1995.\nPrese anche parte ai \"tour\" dei British Lions per un totale di 5 \"test match\".\nNel primo di essi, del 1989, la selezione britannica prevalse sull' per due incontri a uno.\nA livello di club, dopo il Nottingham, milit\u00f2 nei londinesi Harlequins fino al 1996, per poi in tale anno trasferirsi al Richmond con cui chiuse la carriera nel 1997 al Richmond con la promozione in English Premiership, nella quale non gioc\u00f2 per incompatibilit\u00e0 con gli impegni professionali.\nDopo il ritiro si dedic\u00f2 a varie attivit\u00e0 in parallelo alla sua professione originale di avvocato: commentatore sportivo, articolista specializzato in enologia per il \"Sun\" (dichiara di prediligere il vino rosso: noto sostenitore laburista, raccont\u00f2 di avere celebrato con un Bordeaux dei vigneti Margaux la vittoria elettorale di Tony Blair nel 1997), fu persino \"manicure\": accadde subito dopo la fine della carriera sportiva, allorquando la moglie di Moore apr\u00ec un salone di bellezza; l'ex giocatore decise di imparare tale professione per aiutare saltuariamente la moglie nell'attivit\u00e0.\nCommentatore televisivo per la BBC, collabora durante le telecronache dei principali avvenimenti rugbistici nazionali e internazionali, inclusi la Coppa del Mondo e il Sei Nazioni.\nDopo aver visitato un centro di assistenza per bambini vittime di abusi, Moore rivel\u00f2 nel 2009 e nella sua successiva autobiografia \"Beware of the Dog\" (\"Attenti al cane\", 2010, in riferimento al suo soprannome di \"Pitbull\" all'epoca della militanza agonistica), di esserne stato egli stesso vittima in giovent\u00f9 (all'et\u00e0 di 9 anni, in un campo scuola nello Yorkshire, un educatore, correligionario dei suoi genitori, abus\u00f2 sessualmente di lui e di altri due ragazzi), ma di non averlo mai rivelato in famiglia, temendo di non essere creduto (e, in effetti, la sua madre adottiva dichiar\u00f2 che probabilmente non avrebbe dato credito al figlio se l'avesse saputo all'epoca dei fatti); tuttavia, ha aggiunto, l'esperienza influ\u00ec negativamente sul prosieguo della sua vita, tanto da aver causato il fallimento di due matrimoni; Moore \u00e8 attualmente sposato con la sua terza moglie, dalla quale ha avuto due figlie.\nInfine, nel febbraio 2010, Moore consegu\u00ec il patentino di arbitro federale; la cosa apparve subito singolare, in ragione del fatto che, da giocatore, Moore era tra i pi\u00f9 polemici in campo verso il direttore di gara: in realt\u00e0, Moore raccont\u00f2 di avere frequentato il corso da arbitro per raccogliere una sfida lanciatagli durante un pubblico dibattito: avendo egli sostenuto, in carriera, di avere partecipato da tallonatore ad almeno \u00ab75\u00a0000 mischie\u00bb e quindi in grado di sapere di cosa parlasse, gli fu chiesto altres\u00ec quante mischie avesse diretto, e invitato a frequentare un corso per arbitri, per capire la differenza di punti di vista.\nUna volta conseguita l'abilitazione, Moore dichiar\u00f2 di voler anche mettere in pratica quanto appreso e di voler quindi dedicarsi anche all'arbitraggio.\nBrian Moore vive a Londra ed \u00e8 tifoso della squadra di calcio del Chelsea; la relazione con il club nacque durante il primo anno di conduzione tecnica dell'italiano Gianluca Vialli."}
{"id": "1268073", "revid": "767487", "url": "https://it.wikipedia.org/wiki?curid=1268073", "title": "Proposta indecente", "text": "Proposta indecente (\"Indecent Proposal\") \u00e8 un film drammatico del 1993 diretto da Adrian Lyne. Basato sull'omonimo romanzo di Jack Engelhard, \u00e8 interpretato da Robert Redford, Demi Moore e Woody Harrelson.\nTrama.\nDavid e Diana Murphy sono una bellissima coppia innamorata in viaggio per Las Vegas, dove sperano di poter vincere una grossa somma in modo da poter realizzare il progetto immobiliare di David, un architetto. Dopo aver scommesso e perso tutti i loro risparmi, incontrano un famoso miliardario, John Gage, notando sin dal primo istante che questi prova un interesse nei confronti di Diana. John, a sua volta, scommette una grossa somma, facendo per\u00f2 lanciare i fatidici dadi alla ragazza, e vince. Sentendo il desiderio crescere per lei, il ricco e affascinante uomo offre alla coppia un milione di dollari, chiedendo in cambio di passare una notte d'amore proprio con la giovane; dopo qualche ripensamento, i due decidono di accettare e il giorno dopo firmano addirittura un contratto appositamente preparato per l'occasione. Cos\u00ec John porta con s\u00e9 Diana nel suo panfilo.\nIn seguito, bench\u00e9 avesse sperato di dimenticare l'accordo, David diventa sempre pi\u00f9 insicuro nella sua relazione con Diana, temendo che lei possa essere attratta da Gage: proprio per questo, in seguito a varie scenate di gelosia, i due sposi si separano. Provando molto interesse per Diana, John ricompare e continua a farle offerte: la ragazza, nonostante qualche resistenza iniziale, alla fine si accinge a consolidare il suo rapporto con il miliardario, provando a sua volta interesse per lui. Intanto, David si rende conto di non potere stare senza l'amore della sua vita e, quando Diana chiede il divorzio, fa un ultimo tentativo per farla tornare da lui.\nJohn vede come Diana guarda David e si accorge che il suo rapporto con Diana non raggiungerebbe mai l'intensit\u00e0 di quello tra lei e David; quindi, inaspettatamente, John le d\u00e0 l'impressione di essere l'ultima delle \u00abragazze da un milione di dollari\u00bb, una delle tante, facendo cos\u00ec in modo che lei lo lasci: Diana per\u00f2 capisce che \u00e8 tutta una finzione e bacia John rigraziandolo; a questo punto torna da David e, proprio sul ponte dove lui le aveva chiesto di sposarlo, si tengono per mano, riconsolidando il loro amore.\nProduzione.\nIl ruolo di Robert Redford fu offerto a Val Kilmer, mentre quello di Demi Moore a Julia Roberts. Fra i candidati alla parte di David Murphy c'erano anche John Cusack e Charlie Sheen. Il film fu originariamente pensato come veicolo per la vera coppia formata da Tom Cruise e Nicole Kidman, con Warren Beatty nella parte del milionario. Johnny Depp e Tim Robbins si candidarono per il ruolo di Woody Harrelson. Halle Berry fece un provino per la parte di Demi Moore, mentre come controfigura di Redford fu ingaggiato il pornodivo Randy West.\nIncassi.\nLe riprese del film iniziarono il 15 giugno 1992 e si conclusero nell'ottobre successivo. Le risorse finanziarie complessive sono state di circa 38 milioni di dollari. Al botteghino la pellicola si rivel\u00f2 un successo, con oltre 100 milioni negli Usa e complessivamente 266.600.000 dollari nel mondo.\nCitazioni.\nIn una scena Diana legge il romanzo \"Il socio\", che poi sarebbe diventato l'omonimo film di Sydney Pollack prodotto dalla Paramount. Nell'episodio della serie animata \"I Simpson\" dal titolo \"Proposta semidecente\" viene ripreso il tema della pellicola.\nIl racconto di John Gage a proposito dell'incontro di una donna molto attraente nella metropolitana di New York \u00e8 una citazione da \"Quarto potere\" (1941) di Orson Welles.\nIn una scena del film \"Il ciclone,\" di Leonardo Pieraccioni, la vecchia compagna delle elementari del protagonista, Levante, cita la pellicola riguardo al vestito indossato da Diana nella scena del panfilo.\nAccoglienza.\nIl film usc\u00ec il 7 aprile 1993 in America, dove fu accolto da un buon successo di pubblico ma con numerose stroncature da parte della critica. Vinse tre Razzie Awards per peggior film (Sherry Lansing), peggiore sceneggiatura (Amy Holden Jones) e peggior attore non protagonista (Woody Harrelson), con candidature anche per Redford, la Moore, Lyne e la canzone; in Italia le reazioni non sono state di gran lunga migliori, tanto che oggi \"Proposta indecente\" \u00e8 ricordato come una delle peggiori pellicole di Lyne.\nPer Morando Morandini il film, \u00ab[r]uffiano e furbetto, inautentico ed estetizzante come uno spot, \u00e8 un coacervo di banalit\u00e0 che sfiora il sublime\u00bb; secondo Lietta Tornabuoni, del quotidiano \u00abLa Stampa\u00bb, invece: \u00abLe cose notevoli sono due. Prima, la gran bellezza e bravura di Demi Moore. Seconda, gli artifici usati per ringiovanire Redford, sulla cui faccia le escrescenze sono ormai pi\u00f9 numerose che sul viso di Martinazzoli: truccato come una bamboletta, il divo \u00e8 immerso in una nuvola \"flou\" di luci sempre frontali e sfumate\u00bb."}
{"id": "1268077", "revid": "6923", "url": "https://it.wikipedia.org/wiki?curid=1268077", "title": "Global Star Software", "text": "Global Star Software \u00e8 un'azienda statunitense produttrice di videogiochi sussidiaria della Take Two Interactive. Global Star \u00e8 orientata sulla produzione di videogiochi per famiglie e titoli economici per computer e console.\nStoria.\nIl 10 settembre 2007, Take-Two Interactive ha annunciato di aver stretto una partnership con Nickelodeon per la pubblicazione di giochi basati sulle loro licenze. Oltre a questo annuncio, Take-Two Interactive ha introdotto una terza etichetta 2K, 2K Play, per concentrarsi sui giochi casual. Attraverso questa apertura, 2K ha assorbito tutte le risorse dell'editore Global Star Software di Take-Two Interactive, incluso il gioco Carnival Games, lo studio Cat Daddy Games e i giochi basati su \"Deal or No Deal\"."}
{"id": "1268078", "revid": "188359", "url": "https://it.wikipedia.org/wiki?curid=1268078", "title": "Reginald Endicott Barclay", "text": ""}
{"id": "1268079", "revid": "1926649", "url": "https://it.wikipedia.org/wiki?curid=1268079", "title": "Gianpaolo Spagnulo", "text": "Carriera.\nGiocatore.\nDopo gli esordi nel , nell'ottobre 1987 passa al dove rimane per il successivo quadriennio.\nSegue una stagione al , ma \u00e8 grazie al che raggiunge la Serie A, campionato al quale prende parte coi rossobl\u00f9 nell'edizione 1992-1993; dopo un ritorno a Pisa e un'esperienza a , \u00e8 nuovamente a Genova dal gennaio al giugno del 1995, disputando anche lo spareggio per la salvezza del 10 giugno, perso ai tiri di rigore contro il .\nRimasto in Liguria per il campionato cadetto 1995-1996, l'ultima esperienza in massima serie arriva grazie al , in cui \u00e8 \"dodicesimo\" nel campionato 1996-1997. L'estate seguente diviene il secondo calciatore italiano (dopo Marco Osio) a militare in una squadra del Brasile, il .\nChiude la carriera rientrando in Italia, nelle serie minori, dapprima al e infine tornando a Taranto, passando poi tra le file dirigenziali di quest'ultima.\nAllenatore.\nLasciata la carriera da calciatore, intraprende quella di preparatore dei portieri. Dal 2005 al 2008 \u00e8 al , nella stagione 2008-2009 passa al , e per le tre stagioni siccessive \u00e8 in forza al .\nDal 2012 al 2013 segue gli estremi difensori della , fino al marzo 2014 \u00e8 alla , mentre tra il 2015 e il 2016 torna a Taranto dove, oltrech\u00e9 preparatore, riveste anche il ruolo di allenatore in seconda. Nella prima parte della stagione 2017-2018 allena i portieri del ."}
{"id": "1268080", "revid": "767487", "url": "https://it.wikipedia.org/wiki?curid=1268080", "title": "Uno su due", "text": "Uno su due \u00e8 un film del 2006 con Fabio Volo, diretto da Eugenio Cappuccio.\nPresentato nella sezione Premi\u00e8re della Festa del Cinema di Roma 2006, \u00e8 uscito nelle sale italiane il 2 marzo 2007.\nIl film \u00e8 tratto dal soggetto di Michele Pellegrini \"Ci vediamo lass\u00f9\", vincitore del Premio Solinas 2001.\nTrama.\nLorenzo \u00e8 un trentenne avvocato genovese che deve il proprio successo alla spregiudicatezza e all'arroganza con cui si approccia alla professione; \u00e8 un teorico della razionalit\u00e0 e dell'efficienza. Ha un amico e socio fidato, Paolo, con cui condivide l'attivit\u00e0 forense, e una ragazza che convive con lui.\nI tre organizzano una festa di lavoro per celebrare la conclusione di un affare con imprenditori russi. Lorenzo e Paolo vanno a fare una passeggiata per le vie del centro storico discutendo del risultato professionale appena conseguito, ma dopo pochi passi Lorenzo cade a terra svenuto. Arrivano i soccorsi e viene portato in ospedale, dove gli viene effettuata una biopsia cerebrale. I medici temono che si tratti di un tumore cerebrale, e ricoverano Lorenzo nel reparto di neurochirurgia in attesa del risultato degli esami. Passa qualche giorno in ospedale e nel frattempo matura un rapporto di profonda amicizia con il vicino di letto, un uomo sulla cinquantina che si chiama Giovanni: il suo \u00e8 un caso accertato di cancro cerebrale, e gli interventi chirurgici cui si \u00e8 sottoposto sono gi\u00e0 numerosi. \u00c8 un uomo visibilmente solo che non riceve alcuna visita da parte di parenti o amici; racconta di essere divorziato da molti anni e di non aver informato la propria famiglia per non far soffrire moglie e figlia.\nIl ritorno alla vita normale non \u00e8 dei pi\u00f9 semplici. Una volta dimesso dal nosocomio e in attesa dei risultati degli esami medici, Lorenzo incontra non poche difficolt\u00e0 di reinserimento. Il rapporto con Silvia si interrompe bruscamente, tanto che la ragazza abbandona l'appartamento. Lorenzo soffre il dover esser oggetto di commiserazione da parte di amici e colleghi. Anche sul fronte professionale non mancano note dolenti: l\"'affare russo\" \u00e8 definitivamente tramontato. Paolo ha infatti scoperto che gli intermediari sono in realt\u00e0 truffatori, ha accantonato il tutto proprio nei giorni della degenza di Lorenzo e ha preferito non informarlo date le sue precarie condizioni di salute. Il litigio tra i due \u00e8 furibondo e rischia di porre fine alla loro amicizia.\nLorenzo attende con trepidazione l'esito della biopsia, al punto che un giorno decide di presentarsi direttamente agli sportelli informativi in ospedale e coglie l'occasione per salutare l'ex compagno di stanza, ma trova il suo letto vuoto: in seguito a una complicazione Giovanni \u00e8 stato operato d'urgenza ed \u00e8 ora tenuto sotto osservazione nel reparto di rianimazione. Sfogliando uno dei cruciverba dell'amico, vi trova una busta contenente un inizio di lettera alla figlia. Senza proferire parola, Lorenzo raggiunge l'autogrill dove l'ex moglie e la figlia di Giovanni gestiscono una piccola pensione per viaggiatori. Qui si presenta come semplice cliente, riuscendo ad ottenere maggiori informazioni su Tresy dalla sua sorellastra. La raggiunge su una collina dove ella si reca solitamente per praticare il parapendio. I due si conoscono, e Tresy convince Lorenzo a provare l'ebbrezza del volo. Cala la notte, e Lorenzo si offre di accompagnare Tresy a casa in macchina, ma la pioggia incessante non permette di proseguire oltre. Mentre sono in auto Lorenzo le racconta di Giovanni e delle sue condizioni di salute. La convince a seguirlo nonostante il parere negativo della madre. Una volta tornati in ospedale trovano Giovanni assopito e, al risveglio, la felicit\u00e0 dell'uomo \u00e8 notevole, cos\u00ec come la commozione di Tresy e di Lorenzo.\nUscendo nel corridoio del reparto, Lorenzo incontra casualmente sua sorella e Paolo, che nel frattempo erano stati convocati dal primario di neurochirurgia in merito ai risultati degli esami. Lorenzo entra nello studio del medico, dove gli viene comunicato che le analisi hanno dato esito negativo: pu\u00f2 tirare un grosso sospiro di sollievo, \u00e8 statisticamente in quell'\u00abuno su due\u00bb di persone in cui si presenta un tumore e possono sopravvivere in quanto benigno.\nAccoglienza della critica.\nLa critica ha espresso giudizi generalmente positivi. Alcuni esempi:\nAccoglienza del pubblico.\nIl film non ha avuto un grande successo nelle sale, ha incassato 1,247 milioni di euro, 94\u00ba incasso della stagione cinematografica italiana 2006/07. Fabio Volo non ha saputo ripetere i buoni risultati delle sue precedenti esperienze cinematografiche, \"Casomai\" (2002) e \"La febbre\" (2005) di Alessandro D'Alatri, ma in quei casi si trattava di commedie, questo \u00e8 il suo primo ruolo drammatico.\nCuriosit\u00e0.\nDurante le riprese della scena del parapendio, interpretata da Volo senza alcuna controfigura, l'attore \u00e8 svenuto a causa dell'imbracatura troppo stretta. La notizia si \u00e8 rapidamente diffusa sui giornali e sul web e la sequenza dell'accaduto \u00e8 stata inserita sul sito di \"video sharing\" YouTube."}
{"id": "1268081", "revid": "1784492", "url": "https://it.wikipedia.org/wiki?curid=1268081", "title": "Nogometni Klub Interblock Ljubljana", "text": "L'NK Interblock Ljubljana (nome completo ufficiale \"Nogometni Klub Interblock Ljubljana\"), chiamato comunemente Interblock Lubiana, \u00e8 una societ\u00e0 calcistica slovena con sede nella citt\u00e0 di Lubiana. Nella stagione 2010/11 milita nella \"Druga slovenska nogometna liga\", la seconda divisione nazionale.\nNata nel 1971 come \"NK Factor\", al termine della stagione 2006-2007 \u00e8 stato adottato il nome attuale e i colori sociali sono stati modificati passando dall'azzurro al rossonero. Il club \u00e8 oggi soprannominato \"Il Diavolo\" e anche il logo \u00e8 stato modificato a seguito del cambiamento della compagine societaria.\nNel 2008 ha vinto il primo trofeo della propria storia, la Coppa di Slovenia, battendo il finale il Maribor e acquisendo, in tal modo, il diritto a partecipare per la prima volta a una coppa europea (Coppa UEFA 2008-2009).\nSempre nel 2008 si \u00e8 aggiudicata la sua prima Supercoppa di Slovenia contro il vincitore del campionato. Nel 2009 si \u00e8 aggiudicata per la seconda volta consecutiva la coppa nazionale.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1268083", "revid": "712828", "url": "https://it.wikipedia.org/wiki?curid=1268083", "title": "Armenelos", "text": ""}
{"id": "1268086", "revid": "1833487", "url": "https://it.wikipedia.org/wiki?curid=1268086", "title": "Ria De Simone", "text": "Biografia.\nFiglia d'arte\u00a0\u2013 sua madre, Olga Romanelli, \u00e8 anch'ella attrice e ha recitato insieme a lei nel film \"La bolognese\" \u2013 si diploma all'Accademia nazionale d'arte drammatica e, ad appena quattordici anni, fa il suo esordio cinematografico al fianco della sorella, Lily Romanelli, nel film \"Tot\u00f2truffa 62\" dove \u00e8 una delle collegiali compagne della figlia di Tot\u00f2, interpretata da Estella Blain. Bruna, dall'aspetto mediterraneo e dal fisico prosperoso, tra il 1972 e il 1988 \u00e8 stata uno dei volti pi\u00f9 noti della commedia sexy all'italiana, dove interpretava spesso il ruolo della donna matura e sexy senza inibizioni, pur con varie incursioni in tutti i filoni del cinema di genere dal poliziottesco all'horror. \nDa notare che nel suo ultimo film, \"Un gatto nel cervello\" diretto da Lucio Fulci, l'attrice non compare sul set, ma il regista in realt\u00e0 utilizza alcune sequenze del lavoro precedente, \"Quando Alice ruppe lo specchio\", nella scena delle prove generali dell'opera lirica \"La Traviata\" di Giuseppe Verdi. L'ultima sua apparizione effettiva avvenne nel 1989, nella serie di telefilm \"Aquile\" diretta da Antonio Bido e Nin\u00ec Salerno. All'attivit\u00e0 cinematografica ha associato quella di cantante, incidendo l'album \"Ricominciare\" e accompagnando il cantante Rocky Roberts in una tourn\u00e9e del 1987. \nMorte.\n\u00c8 morta nel 1995 all'et\u00e0 di 48 anni per un tumore cerebrale."}
{"id": "1268087", "revid": "6923", "url": "https://it.wikipedia.org/wiki?curid=1268087", "title": "Bruno Prosdocimi", "text": "Biografia.\nNato a Mestre nel 1936, quarto ed ultimo figlio dell'ingegnere Andrea Prosdocimi, detto Cavarzan, e di Giuseppina Marino, proveniente da una famiglia orafa di origine aristocratica, si trasferisce con la famiglia in provincia di Verona.\nDopo una collaborazione da fumettista con la Mondadori, per la quale disegn\u00f2 personaggi Disney, si afferma in RAI collaborando a numerose trasmissioni di successo, tra le quali Chiss\u00e0 chi lo sa?.\nDiviene famoso come caricaturista nel periodo in cui disegna vignette e caricature di calciatori, sportivi e personaggi famosi pubblicate nelle raccolte di figurine dell'editrice modenese \"Panini\".\n\u00c8 autore del monumento a Emilio Salgari posto all'interno di Gardaland. Sempre per Gardaland ha disegnato le mappe del parco dal 1975 al 1983.\nCollabora con il Carnevale di Verona del 2009 e 2010 disegnando i carri allegorici con le sagome rispettivamente di Flavio Tosi e di Barack Obama.\nNel 2018, Iacobelli Editore ha pubblicato la sua biografia, scritta con Paola Biribanti (\"Prosdocimi. La vita \u00e8 un gioco: Topolino, umorismo, figurine, TV\")."}
{"id": "1268088", "revid": "188359", "url": "https://it.wikipedia.org/wiki?curid=1268088", "title": "Natasha Yar", "text": ""}
{"id": "1268092", "revid": "2048388", "url": "https://it.wikipedia.org/wiki?curid=1268092", "title": "Convocazioni per il campionato mondiale di calcio 1982", "text": "Elenco dei giocatori convocati da ciascuna Nazionale partecipante ai Mondiali di calcio 1982.\n\"L'et\u00e0 dei giocatori \u00e8 relativa al 13 giugno 1982, data di inizio della manifestazione.\"\nGruppo 1.\nCommissario tecnico: Jean Vincent\nCommissario tecnico: Enzo Bearzot\nCommissario tecnico: Tim\nCommissario tecnico: Antoni Piechniczek\nGruppo 2.\nCommissario tecnico: Mahieddine Khalef, Rachid Mekhloufi\nCommissario tecnico: Georg Schmidt\nCommissario tecnico: Luis Santib\u00e1\u00f1ez\nCommissario tecnico: Jupp Derwall\nGruppo 3.\nCommissario tecnico: C\u00e9sar Luis Menotti\nAi componenti della selezione argentina furono assegnati i numeri procedendo per ordine alfabetico, fatta eccezione per Maradona ed Hern\u00e1ndez che si scambiarono i dorsali per permettere al primo di vestire la casacca numero 10.\nCommissario tecnico: Guy Thys\nCommissario tecnico: Mauricio Alonso Rodr\u00edguez\nQuesta nazionale ha partecipato ai Mondiali con solo 20 giocatori anzich\u00e9 22.\nCommissario tecnico: K\u00e1lm\u00e1n M\u00e9sz\u00f6ly\nGruppo 4.\nCommissario tecnico: Jozef Venglo\u0161\nCommissario tecnico: Ron Greenwood\nLa numerazione fu stabilita in ordine alfabetico, fatta eccezione per i portieri, che si presero i numeri 1, 13 e 22 (a loro volta in ordine alfabetico) e Kevin Keegan che scelse il suo tradizionale numero 7.\nCommissario tecnico: Michel Hidalgo\nCommissario tecnico: Carlos Alberto Parreira\nGruppo 5.\nCommissario tecnico: Jos\u00e9 de la Paz Herrera\nCommissario tecnico: Billy Bingham\nCommissario tecnico: Jos\u00e9 Santamar\u00eda\nCommissario tecnico: Miljan Miljani\u0107\nGruppo 6.\nCommissario tecnico: Tel\u00ea Santana\nCommissario tecnico: John Adshead\nCommissario tecnico: Jock Stein\nCommissario tecnico: Konstantin Beskov"}
{"id": "1268098", "revid": "1573940", "url": "https://it.wikipedia.org/wiki?curid=1268098", "title": "Chiesa di Dio Padre Misericordioso", "text": "La chiesa di Dio Padre Misericordioso, meglio nota come chiesa del Giubileo o Dives in misericordia, \u00e8 un luogo di culto cattolico sito a Roma nel quartiere Alessandrino. Su di essa insiste la diaconia di Dio Padre Misericordioso, istituita nel 2001 da papa Giovanni Paolo II.\nStoria.\nIn vista del Giubileo del 2000, il Vicariato di Roma band\u00ec nel 1995 un concorso internazionale di architettura: tra i progetti presentati vinse quello di Richard Meier, autore a Roma anche del nuovo edificio/bacheca che contiene l'Ara Pacis. Egli stesso present\u00f2 la sua opera davanti al papa Giovanni Paolo II in Vaticano affermando: \u00abLe vele bianche ci condurranno verso un mondo nuovo\u00bb. Per realizzare il progetto venne scelta un'area periferica in un quartiere ancora in via di sviluppo, nel cui piano regolatore era gi\u00e0 prevista la costruzione di una chiesa parrocchiale, che inizialmente doveva essere dedicata a san Silvestro Papa.\nNel marzo del 1998 venne posata la prima pietra, ma la complessit\u00e0 dell'opera la port\u00f2 all'inaugurazione solo nell'ottobre del 2003.\nDescrizione.\nArchitettura.\nCome molte altre opere dell'architetto statunitense Richard Meier \u00e8 cromaticamente bianca ed \u00e8 composta da tre vele, la pi\u00f9 alta delle quali raggiunge un'altezza di 26 metri. Le vele sono autoportanti, per realizzarle sono state suddivise in grandi pannelli prefabbricati a doppia curvatura, ciascuno del peso di 12 tonnellate. Successivamente, per montare e assemblare tali pannelli, \u00e8 stata realizzata appositamente una sorta di gru specializzata alta 38 metri che sollevava il pannello e lo portava in posizione, all'altezza voluta.\nLa chiesa \u00e8 stata costruita con uno speciale cemento, realizzato e brevettato da Italcementi, con la straordinaria capacit\u00e0 di autopulirsi grazie a un effetto di fotocatalisi, il cosiddetto \"cemento mangiasmog\".\nSimbologia.\nLa chiesa con le sue vele, con la navata che riprende l'idea di una barca, si rif\u00e0 alla tradizione cristiana in cui la barca rappresenta la Chiesa come guida nell'impervio mare. Sin nelle prime idee dell'architetto questa chiesa doveva rappresentare la \"barca della Chiesa\" che solca i mari portando il suo popolo nel terzo millennio; allo stesso modo, questa parrocchia assume il ruolo di guida della zona di Tor Tre Teste in cui \u00e8 costruita. Tale effetto viene accentuato dall'illuminazione: la luce delinea, nei volumi complessi, proprio l'effetto delle vele gonfiate dal vento.\nLe vele sono tre, numero che simboleggia la Trinit\u00e0, e sono posizionate in modo da sovrastare la chiesa comunicando un senso di protezione a chi sosta nella navata, la protezione di Dio sulla comunit\u00e0 Cristiana. Anche la luce \u00e8 attentamente studiata dall'architetto, infatti nonostante l'intera struttura sia coperta in modo consistente da vetri la luce solare non entra mai direttamente in chiesa, tranne in un momento del pomeriggio in estate, quando da una piccola finestra la luce diretta illumina il crocifisso posto all'interno. Quest'ultimo \u00e8 in cartapesta dipinta e risale al XVIII secolo.\nL'organo Organaria Romana \"opus 7\", costruito nel 2003, \u00e8 costituito da una consolle elettronica Viscount \"Vivace 90\" con registri campionati e da un corpo di canne da essa comandato situato sulla cantoria in controfacciata, privo di cassa e con mostra composta da canne di principale. I registri reali sono nove, distribuiti sulla seconda e sulla terza tastiera della consolle elettronica.\nTrasporti.\n\u00c8 facilmente raggiungibile dalla stazione Torre Maura della Metro C pi\u00f9 la linea bus 556 fino alla fermata \"Tovaglieri/Olcese.\""}
{"id": "1268099", "revid": "78273", "url": "https://it.wikipedia.org/wiki?curid=1268099", "title": "Nazionale di calcio basca", "text": ""}
{"id": "1268102", "revid": "131358", "url": "https://it.wikipedia.org/wiki?curid=1268102", "title": "Bohemians Praga", "text": ""}
{"id": "1268104", "revid": "123023932", "url": "https://it.wikipedia.org/wiki?curid=1268104", "title": "Giuseppe Aurelio Costanzo", "text": "Biografia.\nPoeta e letterato, professore e Direttore del R. Istituto Superiore di magistero femminile di Roma.\nEbbe il primo indirizzo letterario da Emanuele Giarac\u00e0 di Siracusa.\nDopo aver vissuto l'esperienza del \"Picciotto\", frequent\u00f2 l'Ateneo napoletano (1861-1864) sotto Francesco De Sanctis, Luigi Settembrini, Antonio Tari, Augusto Vera, Silvio Spaventa, Federico Persico e altri.\nA Napoli compose i primi versi che attirarono l'attenzione di letterati, e ispirarono al Settembrini una lunga prefazione.\nNel 1869 fu chiamato dal Ministero della P. I. all'insegnamento delle lettere italiane al Liceo di Cosenza, alla cattedra medesima lasciata dallo Zumbini, e quando nel 1878 il Ministro Francesco De Sanctis fond\u00f2 a Roma l'Istituto superiore di Magistero, Costanzo fu chiamato ad insegnarvi letteratura, e pi\u00f9 tardi, alla morte del Direttore di quell'Istituto, Giovanni Prati, Costanzo ebbe affidata la Direzione.\nPartecip\u00f2 insieme ad altri, ad un volume commemorativo sullo Zola, pochi mesi dopo la morte (cfr. \"Per Emile Zola\", numero unico a cura di Salvatore Rago, Avellino, Tip, Pergola, 7 dicembre 1902).\nQuesto scrittore fu anche Segretario particolare dei ministri Correnti (1872) e Perez (1879); fu iniziato in Massoneria nella loggia romana Propaganda massonica del Grande Oriente d'Italia nel 1889, nel 1910 fu Secondo Gran Sorvegliante del grande Oriente d'Italia e raggiunse il 33\u00ba ed ultimo grado del Rito scozzese antico ed accettato, fu in contatto con Alessandro Manzoni, Ruggiero Bonghi e altri letterati italiani. Una poesia gli \u00e8 stata dedicata dal poeta della Scuola romana Fabio Nannarelli che insegn\u00f2 nello stesso Istituto femminile.\n&lt;poem&gt;&lt;/poem&gt;\n&lt;poem&gt;&lt;/poem&gt;\nCostanzo muore nel 1913 e oggi riposa nel Cimitero del Verano a Roma.\nDal 1956 \u00e8 a lui intitolato l'omonimo istituto scolastico di Siracusa. \nOpere.\nOltre ad un immenso numero di scritti sparsi per le riviste di ogni specie, il Costanzo ha pubblicato i seguenti lavori:"}
{"id": "1268106", "revid": "657000", "url": "https://it.wikipedia.org/wiki?curid=1268106", "title": "Ky\u014dshir\u014d to towa no sora", "text": " \u00e8 un manga giapponese scritto e disegnato da Kaishaku, serializzato sulla rivista \"sh\u014dnen\" \"Monthly Dragon Age\" da maggio 2006 a luglio 2007. L'anno seguente all'inizio delle pubblicazioni del fumetto, un adattamento sotto forma di serie televisiva anime da 12 episodi \u00e8 stato trasmessa dal 5 gennaio al 23 marzo 2007. Tale serie contiene diversi riferimenti ad altri lavori del passato dell'autore, tra i quali \"Kannazuki no miko\", \"Magical Nyan Nyan Taruto\" e \"Steel Angel Kurumi\".\nTrama.\n\"Ky\u014dshir\u014d to towa no sora\" racconta le vicende di una ragazzina del liceo che studia presso la cittadella universitaria conosciuta con il nome di \"Academia\", che rappresenta un simbolo per la rinascita dell'umanit\u00e0, dopo i tragici eventi accaduti dieci anni prima e che hanno quasi portato all'estinzione della razza umana.\nLa storia si apre seguendo le lettere che K\u016b giornalmente invia ad un fantomatico principe dei suoi sogni, e che costituiscono a modo loro una sorta di diario giornaliero della protagonista. Un giorno, tuttavia, un nuovo studente entra a far parte della classe di K\u016b, la quale, immediatamente identifica nel ragazzo, Ky\u014dshir\u014d Ayanok\u014dji, il principe che da sempre aspetta.\nLa realt\u00e0, tuttavia, \u00e8 molto diversa da quella che la giovane ragazza pu\u00f2 immaginare, e Ky\u014dshir\u014d, per quanto possa essere affascinante, si rivela completamente diverso dal principe dei sogni di K\u016b. Quest'ultima, inoltre, si vede immediatamente catapultata in una serie di eventi sui quali non ha alcun controllo e che ben presto mette in evidenza la realt\u00e0 della sua natura, nonch\u00e9 le sue origini non umane. Seguendo le volont\u00e0 di Ky\u014dshir\u014d, K\u016b diventa letteralmente un'arma che pu\u00f2 rivelarsi devastante per l'umanit\u00e0, condividendo cos\u00ec la stessa sorte di Setsuna, altra protagonista, che a sua volta non \u00e8 nulla di pi\u00f9 se non uno strumento nelle mani di Ky\u014dshir\u014d e dei suoi fratelli. Quel che ben presto K\u016b viene a sapere \u00e8 che tanto lei, quanto Setsuna, non sono altro che delle creature chiamate \"Absolute Angels\", angeli assoluti, dotati di enormi poteri e capaci di mutare in particolari mecha.\nMecha.\nIl rapporto fra i mecha e gli Absolute Angels, in \"Ky\u014dshir\u014d to Towa no Sora\", \u00e8 assolutamente particolare, infatti a differenza del resto degli anime e manga che ruotano intorno ai classici robottoni, in questo caso i protagonisti non evocano, o richiamano, dei robot esterni, piuttosto essi stessi mutano in tali \"creature\". La regia, tuttavia, \u00e8 costruita in modo molto particolare e rende difficile comprendere la distinzione esistente fra tale mutazione ed una vera e propria evocazione ed in alcuni casi, anzi, sembrerebbe suggerire entrambe le situazioni.\nInfatti, sebbene molte volte gli Absolute Angels mutino parte del loro corpo (come le braccia, o le gambe) in quello di un mecha, non sono neanche rari i casi in cui tanto l'angelo, quanto il mecha, siano contemporaneamente presenti. Questo aspetto, rimasto insoluto, \u00e8 una delle maggiori caratteristiche del lavoro in questione.\nMana.\nGli Angeli Assoluti posseggono un'energia latente che viene consumata ogni qual volta entrano in battaglia. Per poter rigenerare tale energia, essi devono ottenerla attraverso un bacio. Tale elemento \u00e8 stato pi\u00f9 volte additato come pallida scusa per scene di fanservice, soprattutto legate al mondo dell'omosessualit\u00e0 femminile: i baci fra le diverse protagoniste, infatti, sono innumerevoli.\nMedia.\nAnime.\nUna serie televisiva anime da 12 episodi \u00e8 stata trasmessa per la prima volta in Giappone dal 5 gennaio al 23 marzo 2007. I diritti per la distribuzione nei territori anglofoni, originariamente acquisiti da ADV Films, sono passati in mano a Funimation Entertainment nel luglio 2008, pubblicato la serie il 24 febbraio 2009. L'edizione home video nipponica ha visto l'inclusione di sei brevi episodi OAV, ciascuno contenuto in un volume DVD della serie. La sigla di apertura \u00e8 di CooRie, mentre in chiusura \u00e8 stato utilizzato il brano di Ceui."}
{"id": "1268107", "revid": "486946", "url": "https://it.wikipedia.org/wiki?curid=1268107", "title": "SEC Bastia", "text": ""}
{"id": "1268108", "revid": "1005847", "url": "https://it.wikipedia.org/wiki?curid=1268108", "title": "Dipendenze Federali", "text": "Le Dipendenze Federali venezuelane comprendono tutte le isole al largo del Venezuela nel Mar dei Caraibi e nel Golfo del Venezuela, ad eccezione di quelle gi\u00e0 sotto l'amministrazione di qualche altro stato federato, come Margarita, Coche e Cubagua nello stato di Nueva Esparta; ed eccetto quelle sotto l'amministrazione di qualche altro Paese, come Aruba, Bonaire e Cura\u00e7ao del Regno dei Paesi Bassi e Trinidad e Tobago nello stato omonimo.\nGli abitanti delle circa 600, tra isole, isolotti e scogli, che hanno una superficie complessiva di circa 342\u00a0km\u00b2, sono poco meno di 3000.\nL'amministrazione di tutte le isole, cos\u00ec come dell'estesissima zona economica esclusiva che queste determinano, \u00e8 affidata al governo federale.\nComposizione.\nLe dipendenze federali si compongono di 12 isole o gruppi di isole principali:\nTabella delle isole.\nSi riporta una descrizione sintetica con i dati delle stesse:\nAmministrazione.\nLe Dipendenze Federali, come proclamato nella Costituzione, godono di un regime particolare che esula dal controllo degli stati federali e dei comuni. Con un Decreto della Presidenza della Repubblica, dell'ottobre 2011 si \u00e8 ribadito questo. Si \u00e8 anche specificato che il potere legislativo delle stesse attiene all'Assemblea nazionale mentre il potere esecutivo \u00e8 esercitato dal governo nazionale attraverso un Capo di governo che entrer\u00e0 a far parte del Consiglio dei Ministri, appositamente nominato del Presidente della Repubblica che provveder\u00e0 a sostituirlo a sua discrezione. Nelle disposizioni transitorie si \u00e8 previsto che l'incarico di Capo di governo delle Dipendenze Federali fosse assunto dal Ministro degli interni e della giustizia."}
{"id": "1268109", "revid": "2175", "url": "https://it.wikipedia.org/wiki?curid=1268109", "title": "Chiesa Dio Padre Misericordioso", "text": ""}
{"id": "1268110", "revid": "110157", "url": "https://it.wikipedia.org/wiki?curid=1268110", "title": "Gathering of Developers", "text": "Gathering of Developers (anche detta God Games e Gathering) \u00e8 stata un'azienda statunitense distributrice di videogiochi fondata nel gennaio 1998 con l'obiettivo di eliminare la distanza che separa i produttori di giochi indipendenti e gli editori degli stessi. La societ\u00e0 ha attratto diversi sviluppatori indipendenti frustrati dai rapporti con i normali distributori. Dopo la societ\u00e0 \u00e8 diventata una sussidiaria della Take Two Interactive. Tra i videogiochi prodotti si segnalano \"Railroad Tycoon II\", \"Nocturne\", \"Darkstone\", \"Age of Wonders\" e \"Fly!\". In seguito la societ\u00e0 entr\u00f2 anche nel mercato delle console.\nTake Two lasci\u00f2 lavorare la societ\u00e0 con una ragionevole autonomia come per le altre etichette controllate. La societ\u00e0 pubblic\u00f2 diversi titoli Take Two ma in seguito la societ\u00e0 decise di passare molti videogiochi sotto gestione 2K Games un'altra etichetta controllata da Take Two."}
{"id": "1268120", "revid": "287204", "url": "https://it.wikipedia.org/wiki?curid=1268120", "title": "Castello Malaspina", "text": ""}
{"id": "1268122", "revid": "4711", "url": "https://it.wikipedia.org/wiki?curid=1268122", "title": "H\u00e8rcules CF", "text": ""}
{"id": "1268123", "revid": "1525059", "url": "https://it.wikipedia.org/wiki?curid=1268123", "title": "Draga di Moschiena", "text": "Draga di Moschiena (in croato \"Mo\u0161\u0107eni\u010dka Draga\"; durante la seconda guerra mondiale brevemente chiamato \"Valsantamarina\" e durante l'impero austroungarico chiamato \"Draga S. Marina\") \u00e8 un comune croato.\nSociet\u00e0.\nEtnie e minoranze straniere.\nSecondo il censimento austriaco del 1900, il comune di Moschiena era abitato da 146 italiani, 3042 croati e 16 persone appartenenti ad altre etnie. In particolare, il paese di Moschiena (escluse le frazioni) era abitato da 63 italiani (26,92%) , 160 croati e 11 persone appartenenti ad altre etnie.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Draga di Moschiena \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nOggi, secondo il censimento croato del 2011, esiste una minoranza autoctona italiana, pari al 1,43% della popolazione complessiva che si raduna nella locale \"Comunit\u00e0 degli Italiani di Draga di Moschiena\". Il sodalizio aderisce all'Unione Italiana.\nLocalit\u00e0.\nIl comune di Draga di Moschiena \u00e8 diviso in 15 insediamenti (\"naselja\") di seguito elencati. Tra parentesi il nome in lingua italiana, desueto per talune frazioni."}
{"id": "1268125", "revid": "842", "url": "https://it.wikipedia.org/wiki?curid=1268125", "title": "God Games", "text": ""}
{"id": "1268129", "revid": "124825327", "url": "https://it.wikipedia.org/wiki?curid=1268129", "title": "Monoscopio", "text": "Il monoscopio \u00e8 un'immagine televisiva fissa prodotta allo scopo di verificare la qualit\u00e0 delle trasmissioni e delle apparecchiature televisive. Pu\u00f2 essere prodotta da un particolare tubo elettronico oppure generata elettronicamente.\nLa test card o test pattern indica invece un'immagine generata elettronicamente, nonostante possa riferirsi anche alle immagini ottenute dal tubo elettronico.\nStoria.\nIl nome \"monoscopio\" deriva da un apparecchio elettronico detto anch'esso monoscopio (dal greco \u03bc\u03cc\u03bd\u03bf\u03c2 \"m\u00f3nos\" \"uno, unico\" e \u03c3\u03ba\u03bf\u03c0\u03ad\u03c9 \"skop\u00e9\u014d\" \"osservo\").\nDa principio si usava a questo scopo una lastra in alluminio con un'immagine stampata in grafite. In alternativa il monoscopio poteva essere ottenuto inquadrando con una telecamera dei cartelli ben illuminati, in passato disegnati a mano.\nSuccessivamente l'immagine cos\u00ec ottenuta venne sostituita da immagini create con strumenti detti generatori video, di solito accompagnate da un audio costituito da una nota fissa a 400\u00a0Hz o 1\u00a0kHz, oppure da un segnale di identificazione per i segnali stereo.\nOggi il monoscopio pi\u00f9 frequentemente usato per segnalare che l'emittente su cui si \u00e8 sintonizzati non sta trasmettendo programmi \u00e8 costituito da otto barre verticali colorate, chiamate barre colore.\nIn Italia.\nIn Italia, la Rai trasmetteva alternativamente i propri monoscopi (personalizzati con numeri che indicavano il canale e il centro trasmittente di riferimento per ogni zona) e il segnale di portante quando non erano in onda i programmi regolari. I monoscopi erano accompagnati solitamente da un tono continuo, che negli ultimi 14 minuti prima dell'inizio dei programmi veniva sostituito da selezioni musicali raccolte per l'occasione. Nel corso del tempo, lo spazio previsto per i monoscopi fu talvolta occupato da prove tecniche (ad esempio, quelle delle trasmissioni a colori in standard PAL e SECAM negli anni '60) e, dal 1982, soprattutto in orario mattutino, dal rullo sperimentale delle pagine del Televideo. Il monoscopio \u00e8 poi scomparso negli anni '90, periodo in cui la Rai cominci\u00f2 a trasmettere 24 ore su 24, salvo per le \"prove tecniche\" eseguite una volta al mese, continuate fino al 2012.\nAnche sulle prime reti televisive private la programmazione non copriva l'intera giornata e ciascuna emittente possedeva un'immagine fissa e un suono continuo da trasmettere nel periodo in cui non venivano messi in onda programmi, ovvero durante la notte. Oltre agli elementi grafici utili per i tecnici, questi monoscopi contenevano il logo dell'emittente e altre informazioni sul canale impiegato. Anche le immagini fisse contenenti solo il logo dell'emittente, non adatte alle misure tecniche, o solamente le barre del colore (con eventuale nome dell'emittente) vennero chiamate meno propriamente \"monoscopio\".\nA partire dagli anni novanta, i monoscopi sulle TV locali vennero soppiantati dai \"rulli notturni\", ossia delle presentazioni ripetute del palinsesto del giorno, come gi\u00e0 facevano sin dall'inizio Canale 5, Italia 1 e Rete 4.\nAd oggi esistono ancora alcune emittenti locali e nazionali che non offrono programmi regolari di notte, ma al posto del monoscopio trasmettono ripetizioni di altre emittenti oppure grafiche dinamiche di vario tipo contenenti avvisi, dediche e pubblicit\u00e0.\nIl monoscopio veniva utilizzato anche nei primi anni di vita della televisione, per generare le immagini di prova, e pu\u00f2 essere impiegato anche per la calibrazione dei televisori, ad esempio per regolare in modo ottimale luminosit\u00e0, contrasto, saturazione e sintonia e verificare la corretta ricezione dei segnali trasmessi.\nStruttura.\nNel corso degli anni sono stati elaborati ed utilizzati vari tipi di monoscopio. Ogni parte dell'immagine che costituisce un monoscopio consente di eseguire un test ben determinato.\nUno dei pi\u00f9 conosciuti ed utilizzati \u00e8 il Philips tipo PM5544, di impiego molto comune in Europa. Di seguito sono elencate le caratteristiche principali:\nAncora oggi, in caso di improvvisi collegamenti con la sede regionale da parte di Rai 3 per errore pu\u00f2 apparire il monoscopio con il nome della regione su questa barra, ma senza nessuna scritta sulla barra superiore."}
{"id": "1268131", "revid": "173469", "url": "https://it.wikipedia.org/wiki?curid=1268131", "title": "Beyne-Heusay", "text": "Beyne-Heusay (in vallone Binne-Heuzea) \u00e8 un comune del Belgio facente parte della Comunit\u00e0 francofona del Belgio, situato nella Regione Vallonia nella provincia di Liegi. Il comune fa parte dell'agglomerazione di Liegi.\nSezioni del comune.\nAttualmente questa entit\u00e0 raggruppa i vecchi comuni di Bellaire, Beyne-Heusay, Queue-du-Bois ed il piccolo centro di Moulins-sous-Fl\u00e9ron (anticamente parte del comune di Fl\u00e9ron).\nStoria.\nIl comune di Beyne-Heusay, situato alle pendici del plateau de Herve, si \u00e8 costituito, lungo i secoli, dal raggruppamento di diversi villaggi e frazioni.\nLa creazione del primo di questo, Beyne, risale al 1321, in quel che allora era il Principato di Liegi.\nNel 1977, il territorio si \u00e8 ingrandito associandosi con quello dei vecchi comuni di Bellaire e Queue-du-Bois, da una parte, e di Moulins-sous-Fl\u00e9ron, necessario tratto d'unione tra i due versanti, dall'altra parte. "}
{"id": "1268133", "revid": "125264059", "url": "https://it.wikipedia.org/wiki?curid=1268133", "title": "Mattuglie", "text": "Mattuglie (in croato \"Matulji\") \u00e8 un comune di 11.274 abitanti della regione litoraneo-montana in Croazia.\nGeografia fisica.\nTerritorio.\nLa cittadina di Mattuglie si trova nella penisola istriana al confine geografico con Carso e dell'area della citt\u00e0 quarnerina di Fiume, da cui ne dipende amministrativamente.\nSociet\u00e0.\nLa larghissima maggioranza della popolazione \u00e8 composta da croati cui si aggiungono varie altre etnie giunte nei decenni successivi la Seconda guerra mondiale, in particolare serbi. \u00c8 inoltre storicamente presente sul territorio una comunit\u00e0 slovena, tutt'oggi cospicua (278 (2,64%) dichiaratisi di madrelingua e 271 (2,57%) di nazionalit\u00e0 slovena al censimento croato del 2001) e concentrata soprattutto nelle frazioni pi\u00f9 settentrionali, in prossimit\u00e0 del confine con la Slovenia.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza di italiani a Mattuglie \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nAlla fine dell\"ottocento\" gli italiani a Mattuglie erano poche decine, anche a causa delle politiche avverse dell'Austria volte a marginare la presenza italiana a causa del sempre maggiore peso che il neonato Regno tricolore aveva. Con l'ingresso della cittadina nel Regno d'Italia, Mattuglie divent\u00f2 un paese di frontiera e il numero degli italiani residenti aument\u00f2 sensibilmente con l'arrivo soprattutto di funzionari doganali, membri delle forze dell'ordine e della pubblica amministrazione. Ma al termine dell'ultimo conflitto mondiale, con il passaggio della regione alla Jugoslavia, pochi furono coloro che rimasero e la gran parte esul\u00f2 in Italia o all'estero. Oggi, secondo il censimento croato del 2011, rimane un piccolo nucleo d'italiani lo 0,85% della popolazione complessiva.\nDegna di menzione \u00e8 la presenza a Mattuglie di un asilo d'infanzia italiano, unica istituzione scolastica italofona nel Comune.\nIstroromeni.\nNel comune di Mattuglie risiede un nucleo storico della piccola comunit\u00e0 istroromena, i \"Cicci\", insediata in questi territori sin dal XV secolo. Da decenni ormai essi sopravvivono concentrati essenzialmente nella frazione di Seiane ma un tempo erano presenti anche nei paesi di Mune Grande e Piccolo e in altri villaggi nell'area della Ciceria (micro-regione istriana che da essi prende il nome). L'ultimo censimento ne registra solo poche unit\u00e0 ma questo esiguo numero \u00e8 in buona parte giustificato dalla fortissima assimilazione che queste comunit\u00e0 hanno subito soprattutto nell'ultimo secolo e che subiscono ancor oggi, non essendoci una legislazione che tuteli le loro peculiarit\u00e0, la loro lingua e cultura. Tanto che oggi essi si sentono in larga parte croati, sloveni o semplicemente istriani e che l'istroromeno \u00e8 utilizzato ormai esclusivamente come dialetto dei contesti domestici ed informali, sostituito in tutte le altre situazioni dal croato o dal suo dialetto locale. \nUn'altra ragione del drastico calo numerico di questa comunit\u00e0, sta nel forte flusso emigratorio che l'ha colpita negli ultimi 60 anni, portandola a disperdersi all'estero o nei centri maggiori e pi\u00f9 vitali della costa.\nGeografia antropica.\nSuddivisioni amministrative.\nIl comune di Mattuglie \u00e8 diviso in 23 insediamenti (\"naselja\"), di seguito elencati. Tra parentesi il nome in lingua italiana, a volte desueto."}
{"id": "1268135", "revid": "121056945", "url": "https://it.wikipedia.org/wiki?curid=1268135", "title": "Paolo Aresi", "text": "Biografia.\nGiornalista professionista, laureato in Lettere alla Statale di Milano, fino al 2016 \u00e8 stato inviato presso il quotidiano \"L'Eco di Bergamo\". Cominci\u00f2 a scrivere racconti nel 1978. Il suo primo romanzo \u00e8 stato pubblicato dall'editrice Nord nel 1987: \"Oberon, l'avamposto fra i ghiacci\". \nCon il romanzo \"Oltre il pianeta del vento\" (anche noto come \"La scala infinita\") \u00e8 stato vincitore del Premio Urania 2004; per la collana Urania di Mondadori ha pubblicato anche \"Korolev\" (2011), romanzo che ha avuto un seguito, \"Korolev, la luce di Eris\", pubblicato da Delos Digital, 2019. Accanto ai romanzi di fantascienza si pongono anche opere di narrativa realistica come \"Ho pedalato fino alle stelle\" edito da Mursia, \"Bergamo dell'altro ieri\" e \"La vita a pedali\" pubblicati da Bolis edizioni. Nella produzione dell'autore anche alcuni libri sulle montagne e sul territorio bergamasco e la storia dei quotidiani laici di Bergamo, dall'Ottocento a fine Novecento: \"Carta Canta\", edito da Lubrina. Come giornalista, ha ideato la rivista Orobie, nel 1990, realizzata grazie all'editore Cesare Ferrari di Clusone, con l'apporto decisivo del fotografo Tito Terzi."}
{"id": "1268137", "revid": "609989", "url": "https://it.wikipedia.org/wiki?curid=1268137", "title": "Test card", "text": ""}
{"id": "1268138", "revid": "110157", "url": "https://it.wikipedia.org/wiki?curid=1268138", "title": "P\u00e9ruwelz", "text": "P\u00e9ruwelz (in piccardo \"Pi\u00e9rw\u00e9\") \u00e8 un comune del Belgio facente parte della Comunit\u00e0 francofona del Belgio, situato nella Regione Vallonia nella provincia di Hainaut.\nQuesto comune dell'Hainaut occidentale \u00e8 situato a pochi passi dalla frontiera franco-belga, in prossimit\u00e0 della citt\u00e0 francese di Cond\u00e9-sur-l'Escaut e della foresta del Buon Soccorso che ospita il castello dell'Hermitage."}
{"id": "1268141", "revid": "709565", "url": "https://it.wikipedia.org/wiki?curid=1268141", "title": "Enkil", "text": "Enkil \u00e8 un vampiro appartenente ai romanzi di Anne Rice.\nRe della terra di Kemet (l'antico Egitto) attorno al 4000 a.C., Re Enkil spos\u00f2 l'ambiziosa principessa di Ur, Akasha. La regina mostr\u00f2 immediatamente il suo carattere autoritario, di fatto accentrando il potere su s\u00e9 stessa e regnando secondo il suo volere. Sotto suo ordine, Enkil attacc\u00f2 il villaggio dove Maharet e Mekare vivevano, con la scusa di eliminare le loro usanze cannibali, e massacr\u00f2 tutti gli abitanti. Le due streghe furono dunque rapite e condotte alla corte della regina per essere interrogate sulla natura degli spiriti e degli dei. Dopo l'attacco del demone Amel, evocato da Mekare, il Re fu pugnalato a morte dai congiurati delle famiglie nobili. Ma Akasha, dopo essere diventata un vampiro, ne fece un immortale e lo risan\u00f2.\nAssieme a sua moglie diede in seguito inizio alla prima stirpe dei vampiri, e cre\u00f2 il culto di Osiride, accentrato su s\u00e9 stesso e autoproclamandosi un'autentica divinit\u00e0.\nNel corso dei millenni cadde in un sonno simile alla morte, e il suo corpo, vivo seppur immobile, venne curato e trattenuto nei secoli dai vari custodi. Nel suo sogno millenario, Enkil si dest\u00f2 varie volte per proteggere la sua consorte da coloro che, venendo ad attingere alla Madre dei vampiri, minacciavano di prosciugarla. L'ultima volta che si alz\u00f2 dal trono, Enkil quasi uccise il vampiro Lestat, anche se egli era stato invitato dalla stessa Akasha a bere il suo sangue. Questo fa presupporre che oltre alla sua volont\u00e0 di proteggerla da attentatori alla sua vita, Enkil fosse anche molto geloso di lei. Lestat dovette fuggire per salvarsi dalla collera del Re.\nDopo che Akasha si dest\u00f2 dal sonno, a causa della canzone di Lestat, ella ne bevve tutto il sangue, prosciugandolo. A sua detta, la sua mente era ormai devastata dal lunghissimo coma e non avrebbe pi\u00f9 potuto esserle utile. Enkil mor\u00ec all'et\u00e0 di 6000 anni circa, dopo millenni di quiescenza, nel 1985, nel sacrario di Marius, ucciso da Akasha stessa che ne aveva bevuto tutto il sangue."}
{"id": "1268142", "revid": "767487", "url": "https://it.wikipedia.org/wiki?curid=1268142", "title": "Killing Joke", "text": "I Killing Joke sono un gruppo musicale di Londra, attivo a partire dal 1979. I membri fondatori Jaz Coleman (voce, tastiere) e Geordie Walker (chitarra, basso, batteria) sono rimasti i componenti principali del gruppo nonostante i costanti cambiamenti di formazione.\nLa band \u00e8 conosciuta per uno stile musicale che unisce l'heavy metal e il post-punk a ritmi sintetici, danzabili e tribali, una potente miscela che ha gettato le basi per la musica industrial. La voce del cantante Coleman \u00e8 talvolta in stile parlato, in growl o dal timbro emozionale e melodico. Il chitarrista Walker non esegue mai assoli, anche se egli stesso dichiara tra le proprie influenze Eddie van Halen e Jimmy Page.\nI Killing Joke hanno influenzato molte band in tempi successivi come Nirvana, Ministry, Nine Inch Nails, Napalm Death, Big Black, Tool, Prong, Metallica, Primus, Jane's Addiction, Soundgarden, Faith No More, Korn e Helmet.\nBiografia.\nIl gruppo, formato da Jaz Coleman alle tastiere e alla voce, \"Geordie\" Walker alla chitarra, Youth al basso, Paul Ferguson alla batteria, rientra nella categoria dei gruppi \"new wave\": accomunabili a formazioni coeve come Joy Division, Bauhaus, Ultravox e P.I.L. nella disgregazione del rock classico e nella sua ibridazione con generi musicali contigui come il reggae e l'elettronica, vi infondono di loro un nichilismo dissonante e brutale, non privo di ironia.\nLa prima pubblicazione del gruppo \u00e8 il 45 giri \"Are You Receiving?\", del 1979, ancora impostato su canoni prettamente punk. Nell'agosto del 1980 esce il primo long playing, l'omonimo \"Killing Joke\": riconosciuto capolavoro della new wave, il disco fonde rabbia, disperazione e crudelt\u00e0 in uno stile musicale feroce e travolgente, che influenzer\u00e0 gli adepti del rock a venire (grunge, nu metal) e quelli della dance pi\u00f9 convulsa del futuro (sinth-funk e \"crossover\" in generale).\nI successivi \"What's THIS For...!\" e \"Revelations\" (prodotto da Conny Plank) propendono per il lato pi\u00f9 rock della miscela sonora (tranne il successo da discoteca \"Follow the Leaders\").\nNel 1983 viene pubblicato \"Fire Dances\", seguito due anni dopo da \"Night Time\", trascinato dal pezzo \"Love Like Blood\", un vero e proprio inno dark. Per il brano viene realizzato un clip da Peter Care e l'album raggiunge l'undicesima posizione nella classifica inglese. Nel 1986 esce \"Brighter than a Thousand Suns\" e l'anno dopo i Metallica inseriscono nel loro EP \"\" una cover di \"The Wait\", dal disco d'esordio.\nNel 1988 \u00e8 la volta di \"Outside the Gate\". Album che inizialmente doveva uscire come album solista di Jaz Coleman, ma che la casa discografica impose che uscisse a nome della band. Il disco ha un tono pi\u00f9 elettronico dei precedenti come ben dimostra il primo singolo, \"America\", il cui video viene realizzato da Ralph Ziman. L'album non oltrepassa la 92\u00aa posizione e l'aria di scioglimento si fa sempre pi\u00f9 realistica. Nel 1990 il gruppo torna ai vecchi fasti con \"Extremities, Dirt &amp; Various Repressed Emotions\", con l'ex Public Image Ltd. Martin Atkins alla batteria. Quattro anni dopo il gruppo fa uscire \"Pandemonium\", fino al 1996, anno di \"Democracy\".\n28 luglio 2003: il ritorno dei Killing Joke con un album omonimo, con Dave Grohl alla batteria. Il 3 aprile 2006 viene pubblicato il dodicesimo album del gruppo, \"Hosannas from the Basements of Hell\". il 20 ottobre 2007, durante la lavorazione dell'album \"Weird Machine\" dei Treponem Pal, a causa di un attacco di cuore muore a Ginevra il bassista Paul Raven. Il 2008 \u00e8 l'anno della \"reunion\" della formazione originale, che vede la band impegnata in un tour mondiale con due date anche in Italia, a Milano. Il 27 settembre 2010 esce il nuovo album \"Absolute Dissent\" che vede di nuovo insieme in studio la formazione originale. L'album uscir\u00e0 anche in una versione \"deluxe\" dove il secondo CD sar\u00e0 composto interamente di cover e remixes, tra cui brani di Metallica, Helmet e Nine Inch Nails.\nControversie.\nLa band present\u00f2 un'azione legale nei confronti dei Nirvana, accusati di aver plagiato il riff di \"Eighties\" nel singolo \"Come as You Are\"; l'azione legale \u00e8 stata tuttavia ritirata in seguito alla morte di Kurt Cobain. Agli stessi Killing Joke fu imputato anni dopo di aver copiato il riff di \"Eighties\" dal brano \"Life Goes On\" dei The Damned, circostanza smentita da Coleman e Ferguson.\nOmaggi.\nDave Grohl, ex batterista dei Nirvana, ha suonato una cover di \"Requiem\" con i Foo Fighters.\nLa stessa \"Requiem\" \u00e8 stata reinterpretata dai Godflesh.\nUna Cover di \"The Wait\" \u00e8 presente nell'E.P. \"\" dei Metallica."}
{"id": "1268143", "revid": "124861534", "url": "https://it.wikipedia.org/wiki?curid=1268143", "title": "Uke (manga)", "text": " \u00e8 un termine utilizzato in anime e manga, soprattutto yaoi, yuri ma spesso anche hentai. Contrapposto a , \u00e8 la contrazione del verbo (accettare) ed indica, in una coppia, il personaggio passivo, non solo a livello fisico sebbene tale fosse in principio la sua origine, ma anche pi\u00f9 remissivo da un punto di vista caratteriale e psicologicamente pi\u00f9 \"instabile\". \nApparenza e personalit\u00e0.\nLe classiche linee guida permettono di riconoscere un personaggio uke grazie al suo aspetto fisico: \u00e8 pi\u00f9 basso del seme, dolce e solitamente distratto; con un volto dai tratti gentili e quasi androgini (spesso effeminati - soprattutto nel caso di coppie yaoi), occhi grandi e fisicamente pi\u00f9 debole. In netta contrapposizione quindi a quello del personaggio seme (pi\u00f9 alto e forte, dai lineamenti pi\u00f9 decisi, generalmente pi\u00f9 mascolino). \nSe questa distinzione era valida soprattutto in passato, con il trascorrere del tempo ai tratti fisici si sono sommati anche quelli pi\u00f9 relativi alla personalit\u00e0, tant'\u00e8 che recentemente si tende a distinguire i personaggi uke da quelli seme basandosi non pi\u00f9 soltanto sull'apparenza, ma anche sui comportamenti, stati d'animo, e pi\u00f9 in generale tutto ci\u00f2 che \u00e8 indice di una personalit\u00e0 pi\u00f9 (seme) o meno (uke) forte/predominante. \nGeneralmente nel manga vien fatto s\u00ec che il lettore s'identifichi pi\u00f9 con l'uke, \u00e8 lui difatti quasi sempre il protagonista della storia; ed \u00e8 colui che riceve le attenzioni romantiche e sessuali del seme. \nAltezza.\nUn altro tratto distintivo, che ha dato vita a quella che nel \"fandom\" \u00e8 conosciuta come la \"regola dell'altezza\" (nello yaoi principalmente), \u00e8 appunto legato all'altezza dei personaggi. In base a tale caratteristica, di solito il personaggio pi\u00f9 basso in una coppia \u00e8 identificato come \"uke\", mentre il personaggio pi\u00f9 alto rappresenta il \"seme\".\nTipi di uke.\nEsistono diversi tipi di uke, utilizzati in anime e manga:"}
{"id": "1268147", "revid": "709565", "url": "https://it.wikipedia.org/wiki?curid=1268147", "title": "Khayman", "text": "Khayman \u00e8 un vampiro appartenente ai romanzi di Anne Rice, in particolare \"La regina dei dannati\" e \"Blood\".\nStoria personale.\n\u00c8 stato creato da Akasha e suo marito Enkil intorno al 4000 a.C., prima della caduta di Gerico. Prima di diventare vampiro, era Maestro di Palazzo del Regno di Kemet. Ha creato Mekare e i Vampiri della I stirpe.\n\u00c8 conosciuto anche con il nome di Benjamin il Diavolo dagli studiosi del Talamasca. Prima del risveglio della regina non conservava alcun ricordo della sua vita passata. Prima di essere trasformato, contro la sua volont\u00e0, ha stuprato sia Mekare che Maharet per ordine di Enkil, mettendo incinta Maharet.\nCaratteristiche fisiche.\nDimostra circa 30 anni, \u00e8 di etnia caucasica mediterranea. Ha gli occhi neri, ed i capelli neri."}
{"id": "1268152", "revid": "709565", "url": "https://it.wikipedia.org/wiki?curid=1268152", "title": "Mekare", "text": "Mekare \u00e8 una vampira appartenente ai romanzi di Anne Rice, in particolare in \"La regina dei dannati\" e \"Il vampiro Marius\".\nStoria personale.\nPotente strega, \u00e8 stata trasformata in vampiro da Khayman, nel 4000 a.C., poco prima della caduta di Gerico, nelle Prigioni del Regno di Kemet. Lei stessa ha poi trasformato in un vampiro Maharet, sua sorella gemella, per salvarla da Akasha. Le due gemelle per\u00f2 vengono imprigionate e restano separate per i seguenti 6000 anni.\nNel libro \"La regina dei dannati\", \u00e8 Mekare che uccide la malvagia Akasha, regina dei dannati, staccandole la testa e mangiando il suo cuore e il suo cervello per impedire la morte di tutti i vampiri esistenti, diventando cos\u00ec la nuova regina dei dannati.\nMekare non appare nel film \"La regina dei dannati (film)\", perch\u00e9 il suo personaggio viene fuso con quello della sorella gemella.\nCaratteristiche fisiche.\nMekare \u00e8 descritta come una vampira che dimostra all'incirca 30 anni, di etnia medio-orientale e slava. Ha capelli rossi e occhi verdi. \n\u00c8 muta perch\u00e9, per ordine di Akasha, le \u00e8 stata tagliata la lingua quando era ancora umana."}
{"id": "1268155", "revid": "287204", "url": "https://it.wikipedia.org/wiki?curid=1268155", "title": "John Brosnan", "text": "Biografia e opere.\nNato il 7 ottobre 1947 a Perth (Australia Occidentale) ed emigrato a Londra verso la fine degli anni sessanta, e avendo gi\u00e0 scoperto il fandom della fantascienza attraverso le pagine dell'\u00abAustralian Science Fiction Review\u00bb, cur\u00f2 una serie di fanzine (\u00abWhy Bother\u00bb, \u00abScab\u00bb, ecc.), ma divenne soprattutto un noto saggista, autore di volumi di cinematografia dedicati a interpreti, film del terrore, effetti speciali e pellicole fantascientifiche: \"James Bond in the Cinema\" (1972), \"Movie Magic: The Story of Special Effects in the Cinema\" (1974), \"The Horror People\" (1976), \"Future Tense: The Cinema of Science Fiction\" (1978), \"The Primal Screen: A History of Science Fiction Film\" (1991), \"Lights, Camera, Magic!\" (1998). \nCon vari pseudonimi scrisse romanzi horror fantascientifici come \"Il fungo\" (1985), mentre con la sua firma autentica si \u00e8 dedicato al ciclo dei \u00abSignori dell\u2019aria\u00bb. Nel primo romanzo del ciclo, \"I signori dell'aria\" (1988), i pochi sopravvissuti alla guerra genetica sono afflitti dalle incursioni aeronavali comandate dall'aristocrazia al potere. Nel seguito \"I guerrieri dell'aria\" (1989) i signori si vedono costretti a stringere un'alleanza per fronteggiare un nemico estrinseco deciso a impossessarsi del comando. Con \"La fine del dominio\" (1991), invece, la storia si arricchisce attraverso la presentazione di creazioni computerizzate e misteriosi contatti spaziali. \nDai suoi libri \"Slimer\" (1983), \"Carnosaur\" (1984) e \"Bedlam\" (1992) furono tratti altrettanti film di scarso successo. Tra gli altri scritti si possono citare ancora \"Tendril\" (1986) e \"Supernave\" (\"Mothership\", 2004).\nQuest'ultimo avrebbe dovuto essere il primo di una serie il cui primo seguito \"Mothership Awakening\" non \u00e8 mai uscito a causa della morte dell'autore avvenuta all'et\u00e0 di 57 anni l'11 aprile 2005 a causa di una pancreatite acuta."}
{"id": "1268156", "revid": "173469", "url": "https://it.wikipedia.org/wiki?curid=1268156", "title": "Marche-en-Famenne", "text": "Marche-en-Famenne (in vallone \"M\u00e5tche-el-F\u00e5mene\", in lussemburghese \"Mark\") \u00e8 un comune del Belgio facente parte della Comunit\u00e0 francofona del Belgio, situato nella Regione Vallonia e nella provincia di Lussemburgo.\nAl 1\u00ba luglio 2004, la popolazione totale del comune \u00e8 di 16.766 abitanti (8.245 uomini e 8.521 donne). La superficie totale \u00e8 di 136,08\u00a0km\u00b2 che porta ad una densit\u00e0 di popolazione di 123,21 abitanti per km\u00b2.\nGeografia fisica.\nIl territorio \u00e8 diviso in frazioni: Marche-centre, Aye, Hargimont, Humain, On, Roy, Waha, Marloie, Grimbi\u00e9mont, Ligni\u00e8res, Hollogne, Champlon-Famenne, Verdenne.\nStoria.\nQui fu firmato l'Editto perpetuo del 1577, che prevedeva il ritiro delle forze iberiche dai Paesi Bassi spagnoli."}
{"id": "1268159", "revid": "125958828", "url": "https://it.wikipedia.org/wiki?curid=1268159", "title": "Le ali della vita", "text": "Le ali della vita \u00e8 una serie televisiva italiana formata da due miniserie. La prima, composta da due puntate da 100 minuti, \u00e8 andata in onda il 21 e il 23 marzo 2000 su Canale 5; la seconda, anch'essa trasmessa in due puntate da 95 minuti, \u00e8 andata in onda il 26 e \u00ecl 28 novembre 2001.\nTrama.\nProtagonista delle due storie \u00e8 Rosanna Ranzi, insegnante di musica anticonformista e di forte temperamento che, tra gli anni cinquanta e sessanta, incontra l'austero personaggio di Sorella Alberta, una donna fredda, perfida e manipolatrice che la coinvolge dapprima nei segreti del collegio femminile retto dall'Ordine delle Pie Sorelle Francescane di Santa Chiara a Campo Tures, nell'Alto Adige, tra il 1957 e il 1958 e, in seguito, nell'educazione del disabile Fabrizio, nella cornice di Milano e della Bassa pianura padana tra il 1961 e il 1964.\nPrima stagione (2000).\nRoma, 1957. Rosanna Ranzi \u00e8 una insegnante di musica del Conservatorio di Roma. La donna \u00e8 nubile e decide di abbandonare il posto di lavoro e la sua citt\u00e0 natale per via delle pressioni sociali che alla sua et\u00e0 la vorrebbero gi\u00e0 sposata. Rosanna ha infatti rifiutato la proposta di matrimonio del suo fidanzato, in quanto questi pretendeva che lei abbandonasse la sua professione. Per nulla disposta a rinunciare alla sua indipendenza, la donna accetta dunque di diventare l'insegnante di musica di un collegio femminile retto dall'Ordine delle Pie Sorelle Francescane di Santa Chiara a Campo Tures, nell'Alto Adige. L'educandato \u00e8 diretto da sorella Alberta, una suora fredda e misteriosa, assistita dalla perfida sorella Federica, suo braccio destro nell'infliggere rigidissime punizioni corporali alle educande. Con il passare del tempo, Rosanna fa la conoscenza delle altre suore dell'istituto e stringe amicizia con sorella Celestina, una giovane pianista contraria ai metodi della reverenda Madre, con sorella Adele, un'anziana concittadina anch'essa distaccata da sorella Alberta, e con il medico del paese, Vithold, oltre che con le ragazze del collegio, tutte con una storia pi\u00f9 o meno difficile alle spalle, Stefania in particolare. A causa dei modi di pensare completamente opposti, Rosanna diventa ben presto la nemica giurata di sorella Alberta.\nSeconda stagione (2001).\nMilano, 1961. Sorella Alberta, la quale in seguito agli eventi della prima miniserie era stata cacciata via dal collegio di Campo Tures a causa dei suoi metodi, viene assunta come direttrice di un malandato orfanotrofio di Cernusco sul Naviglio. La reverenda Madre si attiva subito affinch\u00e9 il brefotrofio venga ristrutturato e sembra dare prova di aver subito un profondo cambio caratteriale, mostrandosi molto dolce, simpatica e protettiva nei confronti dei piccoli orfani e delle altre consorelle. Nel frattempo, Rosanna affronta le conseguenze delle sue azioni a Campo Tures. La donna \u00e8 stata espulsa da tutte le scuole d'Italia per aver messo le mani addosso a sorella Alberta arrivando quasi a strozzarla, e perde in continuazione i suoi alunni privati non appena le famiglie di questi vengono a conoscenza dei suoi trascorsi. Proprio quando le cose sembrano andare sempre peggio, sorella Celestina, entrata a far parte del Conservatorio di Milano nascondendo per\u00f2 a tutti di essere una suora, le propone di lavorare come insegnante di canto presso l'orfanotrofio di Cernusco dove lei vive, proprio quello diretto da sorella Alberta, omettendo per\u00f2 la presenza della donna. Grande \u00e8 la sorpresa di Rosanna quando si ritrova davanti l'odiata nemica ma, complice l'incontro con il misterioso Fabrizio, un ragazzo entrato nella struttura in tenera et\u00e0 e preda di moltissimi problemi psichici, decider\u00e0 di restare. Stefania intanto si sta laureando in Giurisprudenza e vive con Rosanna in un piccolo appartamento di Milano. La ragazza non crede al repentino cambiamento della suora e avverte l'amica di stare attenta. Rosanna \u00e8 cos\u00ec presa dal caso di Fabrizio che sembra non prestare pi\u00f9 importanza a nulla ma dovr\u00e0 fare i conti con una torbida situazione che rischier\u00e0 nuovamente di rovinarle la vita per sempre.\nProduzione.\nLa regia \u00e8 di Stefano Reali, la sceneggiatura di Laura Ippoliti, Francesca Panzarella e dello stesso Reali, coadiuvato da Mariangela Barbanente per la seconda stagione.\nTrasmissione.\nDopo la messa in onda originale, il programma \u00e8 stato replicato diverse volte, anche se molte scene sono state tagliate, portando la durata complessiva a 2 ore e 37 minuti. Non sono per\u00f2 mancate occasioni in cui la serie \u00e8 stata replicata in versione integrale su La5. Va in onda generalmente ogni anno durante la fine di agosto nel palinsesto pomeridiano di Canale 5. "}
{"id": "1268160", "revid": "122320351", "url": "https://it.wikipedia.org/wiki?curid=1268160", "title": "Daniele Di Spigno", "text": "Carriera.\nAgente della Polizia di Stato, gareggia per le Fiamme Oro. \u00c8 stato campione italiano 1995, 1997, 2000, 2001 e 2002; campione del Mondo juniores individuale e a squadre nel 1993 e 1994; campione europeo 1995, 1996, 1997, 1998, 1999, 2001, 2002, 2005, 2007 e 2015; oro ai giochi del Mediterraneo a Bari nel 1997; campione del Mondo a squadre 1995, 1997, 1999, 2002 ed individuale 1999 e 2002.\nHa partecipato a quattro edizioni dei giochi olimpici: fu 17\u00b0 a Sydney 2000, 7\u00b0 ad Atene 2004, 10\u00b0 a Pechino 2008 e 18\u00b0 a Londra 2012."}
{"id": "1268162", "revid": "16758", "url": "https://it.wikipedia.org/wiki?curid=1268162", "title": "Daniele di Spigno", "text": ""}
{"id": "1268167", "revid": "1664282", "url": "https://it.wikipedia.org/wiki?curid=1268167", "title": "Seme (manga)", "text": " \u00e8 un termine utilizzato in anime e manga, soprattutto yuri, yaoi ma spesso anche hentai. Contrapposto a , \u00e8 la contrazione del verbo (attaccare) ed indica, in una coppia, il personaggio attivo, non solo a livello fisico, ma anche dominante da un punto di vista caratteriale. \nSolitamente, il seme viene quasi sempre riconosciuto per contrapposizione con il personaggio uke, motivo per il quale non esistono dei veri e propri stereotipi seme, mentre \u00e8 invece possibile elencare i diversi tipi di uke esistenti. \nEntrambi i termini hanno origine dalle arti marziali, specialmente all'interno della relazione maestro-discepolo intercorrente tra samurai. I caratteri sono altamente idealizzati, fondendo qualit\u00e0 sia maschili che femminili.\nCaratteristiche dei seme.\nVolendo tracciare le linee guida classiche, di solito il seme viene riconosciuto per via del suo aspetto fisico, contrapposto appunto a quello dell'uke: i seme sono generalmente pi\u00f9 alti, maturi e protettivi, hanno dei lineamenti pi\u00f9 duri (capelli corti, mento forte, occhi piccoli) e tanto in ambito yaoi, quanto in ambito yuri, sono generalmente pi\u00f9 mascolini. Altro elemento che li caratterizza \u00e8 l'alone di mistero che spesso li accompagna, rendendoli dei personaggi chiaramente intriganti. \nEsattamente come per gli uke, negli ultimi anni si \u00e8 sviluppata la tendenza a distinguere i seme non pi\u00f9 soltanto in base al loro aspetto esteriore, ma anche in base al loro modo di agire e pensare: la personalit\u00e0, insomma, \u00e8 diventata un elemento molto importante per definire come seme o uke un determinato personaggio.\nEsempi di seme sono Haruka Tenoh da \"Sailor Moon\", in ambito yuri, e Agatsuma Soubi da \"Loveless\" in ambito yaoi."}
{"id": "1268170", "revid": "599013", "url": "https://it.wikipedia.org/wiki?curid=1268170", "title": "Christophe Rinero", "text": "Carriera.\nPassato professionista nel 1996 con la squadra francese Mutuelle de Seine-et-Marne, ha abbandonato il professionismo nel 2008 per tornare alle gare dilettantistiche. \u00c8 stato vincitore della maglia a pois al Tour de France 1998, terminanndo quarto nella classifica generale; nello stesso anno ha vinto anche il Tour de l'Avenir. Nelle stagioni successive non \u00e8 pi\u00f9 riuscito a ripetere le prestazioni del 1998, ottenendo solo una vittoria nel 2002."}
{"id": "1268171", "revid": "767487", "url": "https://it.wikipedia.org/wiki?curid=1268171", "title": "Abtwil (Gaiserwald)", "text": "Abtwil (toponimo tedesco) \u00e8 una frazione di 4\u00a0960 abitanti () del comune svizzero di Gaiserwald, nel Canton San Gallo (distretto di San Gallo), del quale \u00e8 sede municipale.\nGeografia fisica.\nSorge alla periferia della citt\u00e0 di San Gallo, . Appena fuori dal centro, lungo le pendici collinari del Sonnenberg, si trova una vasta zona residenziale fatta di villette , la cima montuosa pi\u00f9 rappresentativa visibile nella regione.\nStoria.\nI primi riferimenti al paese sotto il nome di \"Appiwilla\" si riscontrano in un documento del 1200 circa, e nel 1357 \"Appwille\".\nIl paese, in origine fatto di poche case e fattorie, cominci\u00f2 a crescere velocemente nel XIX secolo, con l'industria del cotone, delle tele di lino per dipingere e del pizzo per cui \u00e8 famosa San Gallo.\nMonumenti e luoghi d'interesse.\nLa chiesa parrocchiale cattolica di San Giuseppe (\"Pfarrkirche St. Joseph\"), disegnata in stile neogotico dall'architetto August Hardegger, fu costruita tra il 1904 e il 1905, .\nInfrastrutture e trasporti.\nUn accesso diretto all'autostrada A1 ."}
{"id": "1268176", "revid": "287204", "url": "https://it.wikipedia.org/wiki?curid=1268176", "title": "Jacobus Johannes Fouch\u00e8", "text": ""}
{"id": "1268177", "revid": "74801", "url": "https://it.wikipedia.org/wiki?curid=1268177", "title": "Angiolo della Valle", "text": "Biografia.\nProveniente da un'importante famiglia di scagliolisti, si form\u00f2 alla \"Scuola di Architettura Ornato e Agrimensura\" di Livorno, sotto la guida di Gaetano Gherardi e studi\u00f2 pure all'Accademia fiorentina di Belle Arti.\nIntorno al 1840, facendo ricorso ad un raffinato linguaggio neoclassico progett\u00f2 la chiesa anglicana di San Giorgio e il nuovo cimitero degli inglesi posto alla periferia della citt\u00e0 e tra le principali testimonianze della presenza britannica a Livorno.\nAl medesimo classicismo guardava anche il progetto per la chiesa di San Rocco, per la zona prossima al lazzaratto omonimo, non realizzata; la stessa sorte ebbe il progetto per il nuovo ospedale di Livorno.\nSuccessivamente, alla met\u00e0 del secolo, coadiuv\u00f2 Pasquale Poccianti nella direzione dei lavori per il completamento dell'importante Acquedotto di Colognole, per subentrarvi quindi alla morte dello stesso Poccianti (1858).\nLavor\u00f2 anche alla Cappella Mimbelli del Cimitero della Misericordia (dove gli sono stati attribuiti anche altri interventi) e negli anni postunitari complet\u00f2 l'immensa Pia Casa di Lavoro progettata da Alessandro Gherardesca (dove successivamente realizz\u00f2 anche l'Asilo \"Carlo Grabau\") ed esegu\u00ec, per conto di Federigo De Larderel, il disegno per la collocazione dell'organo nella chiesa di Sant'Andrea (andato perduto a seguito della seconda guerra mondiale e quindi recentemente sostituito).\nSi occup\u00f2 anche dei bagni Roma nel quartiere di Antignano e, per i Corridi, realizz\u00f2 uno stabilimento termale, successivamente chiuso e integrato nel sanatorio della villa omonima.\nA Lajatico restaur\u00f2 l'antica chiesa di San Leonardo, imprimendole forme neoclassiche."}
{"id": "1268180", "revid": "767487", "url": "https://it.wikipedia.org/wiki?curid=1268180", "title": "Jacobus Johannes Fouch\u00e9", "text": "Biografia.\nNato il 6 giugno 1898 a Wepener, nell'allora Stato Libero di Orange, diventato poi, dopo la fine della Seconda Guerra Boera (1902) colonia Britannica e poi nel 1910 provincia dell'Unione Sudafricana, divenne membro del Partito Nazionale, ed eletto membro del Parlamento nel 1941.\nIn seguito Fouch\u00e8 assunse la carica di amministratore della Provincia dell'Orange, mantenendo tale carica dal 1954 al 1959. In tale anno divenne ministro della Difesa (1959 - 1966). Durante il mandato affront\u00f2 l'embargo sulla vendita delle armi inflitto dall'ONU al Sudafrica. Inoltre trasform\u00f2 il paese in un baluardo virtuale dell'apartheid bianco in mezzo ad un continente le cui indipendenze nazionali rendevano il Sudafrica accerchiato da Stati neri: infatti nel 1962 temendo un attacco di un fantomatico \"esercito nero di liberazione\" che aveva le sue basi nelle nazioni africane che circondavano il Sudafrica, Fouch\u00e8 diede inizio alla pi\u00f9 grande corsa agli armamenti che il paese abbia mai conosciuto in tempo di pace, mettendo in guardia i paesi vicini.\nNel 1966 gli succedette al ministero della Difesa Pieter Willem Botha, mentre lui divenne Ministro dell'Agricoltura dal 1966 al 1968. \nChiamato \"Oom Jim\" (zio Jim), nonostante fosse ridimensionato dalla perdita dell'importante dicastero della Difesa, egli continu\u00f2 ad esercitare un'influenza considerevole fra i bianchi sudafricani fino all'elezione alla carica meramente onorifica di Presidente della Repubblica, avvenuta il 10 aprile 1968, succedendo a Jozua Fran\u00e7ois Naud\u00e9 ma prendendo il posto di Theophilus Ebenhaezer D\u00f6nges, deceduto prima di assumere effettivamente la carica. Egli tenne la carica dal 1968 al 1975, rimanendo l'unico Presidente del Sudafrica ad aver completato il suo settennato. Il 10 aprile 1975 gli succedette Nico Diederichs.\nJim Fouch\u00e8 mor\u00ec a Citt\u00e0 del Capo il 23 settembre 1980.\nSposato con Letta McDonald, la coppia ebbe un figlio."}
{"id": "1268185", "revid": "729019", "url": "https://it.wikipedia.org/wiki?curid=1268185", "title": "Firaxis Games", "text": "Firaxis Games \u00e8 un'azienda statunitense produttrice di videogiochi. Venne fondata nel 1996 da Sid Meier e Jeff Briggs dopo che ebbero lasciato la Microprose. L'azienda si specializz\u00f2 nello sviluppo di videogiochi strategici e ha sede a Hunt Valley nel Maryland (USA).\nFiraxis produsse molti videogiochi come \"Gettysburg\" e \"Antietam\", basati su famose battaglie della guerra civile americana. \"Sid Meier's SimGolf\" fu coprodotto con Will Wright famoso per aver sviluppato \"SimCity\" e \"The Sims\". \"Alpha Centauri\" \u00e8 un videogioco strategico spaziale che si svolge su un pianeta del sistema di Alpha Centauri. La societ\u00e0 \u00e8 nota per lo sviluppo di \"Civilization III\" e \"Civilization IV\" seguiti di \"Civilization\".\nNel novembre 2004 la societ\u00e0 realizz\u00f2 \"Sid Meier's Pirates!\", un aggiornamento di un classico sviluppato da Meier nel 1987. La versione per Xbox del gioco venne presentata nel 2005 e nel 2007 fu presentata la versione per PlayStation Portable.\n\"Civilization IV\" venne iniziato alla fine del 2003 e pubblicato il 24 ottobre 2005 nel Nord America e il 4 novembre 2005 in Europa.\nIl 7 novembre 2005 Take Two Interactive annunci\u00f2 l'acquisizione della societ\u00e0. I termini dell'acquisizione non sono noti ma secondo il rapporto della SEC la Take Two pag\u00f2 26.7 milioni di dollari in denaro e azioni. L'azienda ha inoltre acquisito la possibilit\u00e0 di ricevere altri 11.3 milioni di dollari a seconda dell'andamento delle vendite dei futuri giochi.\nNel marzo 2006 la societ\u00e0 venne fusa con la PopTop Software e la Frog City Software due acquisizioni della Take Two. La societ\u00e0 rimase sotto il controllo di Sid Meier, Jeff Briggs assunse il ruolo di presidente nell'aprile 2006 ma abbandon\u00f2 la societ\u00e0 nel novembre dello stesso anno per continuare il suo lavoro di compositore e consulente.\nNell'aprile 2007 fu annunciato che Soren johnson avrebbe abbandonato la societ\u00e0 per andare a lavorare presso l'Electronic Arts al progetto Spore, progetto sviluppato da Will Wright. Johnson era una persona chiave nella societ\u00e0 e aveva co-sviluppato \"Civilization III\" ed era stato sviluppatore capo di \"Civilization IV\".\nVideogiochi.\nOltre ai videogiochi sviluppati internamente Firaxis ha co-sviluppato il gioco \"SimGolf\" con Will Wright per l'Electronic Arts. Molti dei titoli sviluppati dall'azienda portano nel titolo il prefisso \"Meier\" per sfruttare l'enorme fama di Sid Meier nel settore dei videogiochi. Tuttavia per comodit\u00e0 molti giocatori tendono a omettere il prefisso per ottenere nomi pi\u00f9 semplici."}
{"id": "1268190", "revid": "842", "url": "https://it.wikipedia.org/wiki?curid=1268190", "title": "Firaxis", "text": ""}
{"id": "1268191", "revid": "729019", "url": "https://it.wikipedia.org/wiki?curid=1268191", "title": "Squadra volante della Polizia di Stato", "text": "La Squadra Volante della Polizia di Stato (nota anche come Reparto Volanti) \u00e8 una sezione dell'Ufficio prevenzione generale e soccorso pubblico della Polizia di Stato italiana, che assicura il pronto intervento 24 ore su 24. \u00c8 diretta da un funzionario della Polizia di Stato, ed \u00e8 presente in ogni questura.\nLa caratteristica principale delle Volanti \u00e8 quella di pattugliare costantemente il territorio con l'utilizzo delle autovetture, le famose \"pantere\", con i classici colori della Polizia.\nLe auto usate dalla Squadra Volante sono attrezzate in maniera specifica e, per il loro utilizzo, prevedono blindature e vetri laterali antiproiettile e antisfondamento, particolari protezioni alle portiere e la caratteristica paratia, o divisorio, che separa i poliziotti dai fermati.\nStoria.\nLa prima volante del Corpo delle guardie di pubblica sicurezza fu una Alfa Romeo 1900 TI del 1952. Dal colore nero, dalle agilit\u00e0 e velocit\u00e0 \"predatorie\" e dalla similitudine del frontale con il muso del felino, venne coniato il nome \"Pantera\", poi attribuito anche alla Alfa Romeo Giulia Super ed alla Ferrari 250 GTE del maresciallo siracusano Armando Spatafora. Su queste vetture venne utilizzato per la prima volta lo stemma delle \"volanti\" costituito appunto da una pantera nera sopra una freccia bianca.\nNegli anni '60 e '70 il colore divenne verde e apparve la scritta \"Polizia - Squadra Volante\" sugli sportelli anteriori delle vetture. Dal 1976 le vetture diventarono azzurre con fasce bianche ai lati e la scritta squadrata \"POLIZIA\", a cavallo della fascia, bicolore e in controcolore rispetto allo sfondo. Negli anni vi sono state diverse variazioni schematiche: sulle Alfa Romeo 33 la scritta venne sistemata sullo sportello anteriore e il disco 113 fu arretrato su quello posteriore, mentre sulle Alfa Romeo 155 la fascia divenne doppia. Dalla fine degli anni '90 (esordio sulla Fiat Marea) la scritta \u00e8 stata arrotondata nei caratteri, inclinata e apposta sullo sfondo azzurro appena sotto la fascia, risultando peraltro di difficile lettura da lontano, non essendoci pi\u00f9 una met\u00e0 in contrasto di colore. Con l'Alfa 159 \u00e8 stata stilizzata la pantera, ora bianca e sulla fascia, mentre il 113 non \u00e8 pi\u00f9 indicato da un disco ed \u00e8 disposto sui montanti posteriori della vettura.\nDopo le Giulia furono utilizzate, come vetture di punta, le Alfa Romeo Alfetta, seguite dalle Giulietta (dalla fine degli anni '70 e per tutti gli anni '80), dalle Alfa 33 I serie (dalla met\u00e0 degli anni '80 fino ai primi anni '90), le 33 II serie (per tutti gli anni '90), le 155 (dalla met\u00e0 degli anni '90 fino agli inoltrati anni 2000) e le Fiat Marea (fine anni '90 e per tutta la prima decade del 2000). Assieme a queste vetture sono stati utilizzati altri modelli, tra cui le Alfa Romeo Alfasud (anni '70 e '80) e le Fiat Tipo, usate dai primissimi anni '90 fino agli inoltrati anni 2000.\nCasistica d'impiego.\nCiascun equipaggio della Squadra Volante \u00e8 composto esclusivamente da due operatori. In alcuni casi, come nel passato, sono impiegati equipaggi composti da tre operatori ma con autovetture non specializzate (senza paratia interna, blindatura e protezioni varie). Le Volanti intervengono per qualsiasi richiesta pervenuta al numero di soccorso pubblico 113 (quali la repressione dei reati e il soccorso pubblico), oltre ad effettuare interventi o controlli \u201cdi iniziativa\u201d durante il servizio di pattugliamento/perlustrazione. Gli operatori ricevono una regolare formazione durante l'anno o una formazione specifica presso la Scuola per il Controllo del territorio di Pescara, frequentando o un corso denominato \"Corso OCT\" (Operatore Controllo del Territorio), per affrontare ogni tipo di missione, dai semplici rumori molesti alle liti familiari o condominiali, sino ad eventi pi\u00f9 gravi come risse, scippi, rapine o omicidi. Una Squadra Volante \u00e8 suddivisa in \"nuclei\", il cui numero varia in base alla grandezza della citt\u00e0, alla complessit\u00e0 e all'estensione dei fenomeni criminali. Nelle medie e grandi citt\u00e0, ad ogni Volante viene assegnata una specifica zona di competenza (che pu\u00f2 essere coperta anche da pi\u00f9 equipaggi in caso in quartieri ad alta densit\u00e0 di popolazione o fenomeni criminosi). Con il Nucleo Radiomobile dell'Arma dei Carabinieri e gli ATPI o nelle grandi citt\u00e0 i Gruppi Operativi Metropolitani della Guardia di Finanza si dividono in macrosettori il controllo del territorio cittadino. L'organizzazione e la gestione operativa delle attivit\u00e0 di pronto intervento \u00e8 affidata alla sala operativa che, in forma coordinata con le centrali operative dei Comandi Provinciali dei Carabinieri e della Guardia di Finanza, gestisce le esigenze pi\u00f9 disparate, confluite al 113 o al Numero di Emergenza Europeo \u201c112\u201d (ove attivo).\nOgni turno di volante \u00e8 diretto da un ispettore coordinatore, che \u00e8 il responsabile di tutto il Reparto; \u00e8 proprio il coordinatore che, ad inizio turno, decide la formazione degli equipaggi, le zone da assegnargli e le Volanti che devono espletare gli eventuali servizi diversi dal pronto intervento (servizi specifici di pattugliamento e prevenzione, vigilanze fisse, piantonamenti, trattazioni di arrestati/fermati, cambi, ecc.).\nBisogna ricordare che le Volanti, oltre al servizio di repressione, svolgono anche un'altra tipologia di lavoro spesso sottovalutato ma importantissimo: il \"servizio di prevenzione\". I poliziotti delle Volanti, che conoscono il loro territorio di giurisdizione e la gente che abitualmente lo frequenta, osservano attentamente ci\u00f2 che li circonda mentre non effettuano interventi (in gergo \"normale servizio\", ossia attivit\u00e0 di perlustrazione); tale osservazione permette sia di intervenire tempestivamente in caso di bisogno sia di scoraggiare eventuali malintenzionati attraverso la presenza stessa degli agenti.\nMezzi in dotazione.\nLe autovetture in dotazione al reparto sono dette ufficialmente Volanti e chiamate in gergo \"pantere\", per via del tradizionale distintivo sulle fiancate. Le pi\u00f9 recenti autovetture utilizzate per svolgere questo servizio sono le Alfa Romeo 159 2.4 JTDm da 200 CV, le Fiat Bravo 2.0 M-JET da 165 CV introdotte nel 2011, e le SEAT Le\u00f3n 2.0 da 150 CV, introdotte nel 2015.\nDal 2018 sono state introdotte anche le Alfa Romeo Giulietta, con motore turbodiesel 2.0 da 150 CV.\nDa notare che i motori turbodiesel hanno praticamente soppiantato quelli a benzina aspirati, per le migliori prestazioni erogate (accelerazione e ripresa) a fronte di consumi contenuti ed elevata autonomia operativa. Inoltre tutte le \"Volanti\" sono appositamente studiate per poter espletare i compiti di pronto intervento con soli due operatori a bordo, ovvero autista e capo pattuglia. Le prime autovetture cos\u00ec specificatamente costruite furono le Fiat Marea 2.0 HGT.\nAlfa Romeo 159.\nIl motore utilizzato per le 159 della Polizia \u00e8 il 2.4 JTDm da 5 cilindri e 20 valvole, erogante una potenza di 200 CV, abbinato ad un cambio meccanico a sei marce M32; esso \u00e8 capace di imprimere una velocit\u00e0 massima di 228 km/h e di passare da 0 a 100\u00a0km/h in soli 8,4 secondi.\nL'allestimento, realizzato direttamente nella fabbrica di Pomigliano d'Arco, comprende gli accessori previsti anche nelle autovetture di serie (ABS ed EBD, climatizzatore bi-zona, airbag anteriori, laterali e per le ginocchia), VDC ed altri specifici appositamente richiesti. Tra questi la parziale blindatura, i vetri antisfondamento, la paratia in policarbonato ed acciaio che separa i posti posteriori da quelli anteriori. Circa i dispositivi acustico-luminosi sul tetto, con la 159 fa il suo esordio la barra rettangolare con lampeggianti blu completamente a tecnologia LED; in pi\u00f9, due fari a LED bianchi sulla parte anteriore, due laterali come i precedenti, due fari di segnalazione a LED ambra posteriori ad accensione alternata e un faro di ricerca a LED bianchi, brandeggiante, alloggiato all'interno della barra stessa, dove all'occorrenza pu\u00f2 elevarsi dalla parte superiore per essere usato.\nA tutto ci\u00f2 si aggiungono scompartimenti per riporre le dotazioni individuali di difesa, la predisposizione per gli apparati di comunicazione, navigazione, nonch\u00e9 un serbatoio antiscoppio.\nIl bagagliaio \u00e8 attrezzato per riporvi: una borsa da primo soccorso, un estintore, vari cartelli e coni stradali, armamenti e munizioni ausiliarie nonch\u00e9 tutte le centraline di controllo dei vari dispositivi installati.\nFiat Bravo.\nLe Fiat Bravo sono equipaggiate con il motore 1.9 e 2.0 M-Jet da 150 e 165 CV. Nonostante una potenza nettamente inferiore alla 159, grazie al peso contenuto, questa vettura \u00e8 in grado comunque di erogare prestazioni equiparabili a quella della sorella maggiore.\nEsistono due versioni della Fiat Bravo in dotazione alla Volante: la prima, introdotta nel 2011, possiede i medesimi lampeggianti a LED dell'Alfa 159 (costituiti da una barra rettangolare), mentre la seconda, introdotta nel 2013, possiede lampeggianti di forma ovale dotati anch'essi di tecnologia LED.\nSeat Le\u00f3n.\nLe SEAT Le\u00f3n sono dotate di un motore 2.0 litri TDI turbodiesel da 150 CV.\nL'abitacolo \u00e8 diviso in due da un pannello di policarbonato trasparente.\nSul cruscotto \u00e8 allestito un sistema informatico che permette il collegamento in tempo reale con le Banche dati delle Forze di Polizia, della Motorizzazione e dell'ANIA. Oltre alle interrogazioni in mobilit\u00e0, l'apparato opera in rete (networking) con il software delle sale operative, a cui pu\u00f2 inviare foto e video (observation).\nL'auto \u00e8 parzialmente blindata e con vetri antisfondamento. Portiere e vetri posteriori, a comando elettrico, possono essere sbloccati solo dall'equipaggio per consentire il trasporto in massima sicurezza di eventuali persone in stato di arresto. Sul tetto i dispositivi elettro-acustici sono accorpati in una barra attrezzata multifunzione che comprende luci di emergenza, faro orientabile e pannello luminoso integrato aerodinamicamente sulla parte superiore della barra. Quest'ultimo dispositivo, permette di segnalare agli utenti della strada diversi tipi di situazione di pericolo.\nLe Le\u00f3n sono verniciate secondo la nuova livrea gi\u00e0 adottata dalle Lancia Delta dei Reparti Prevenzione Crimine nel 2014; questa livrea, oltre ad una nuova scritta \"POLIZIA\" in bianco sulle fiancate, dispone di una linea tricolore su ambo i fianchi che parte dal cofano e termina nella parte centrale della vettura, ed \u00e8 situata sotto la fascia bianca.\nAlfa Romeo Giulietta.\nLa specifica versione, che monta il classico 2.0 JTDm euro 6 da 170 CV con cambio a 6 marce TCT, adotta la classica colorazione delle Volanti e ha cerchi in acciaio con borchie di plastica. Sul tetto \u00e8 installata una barra attrezzata multifunzione che comprende lampeggianti, faro orientabile e pannello luminoso integrato aerodinamicamente con la carrozzeria. L'abitacolo \u00e8 diviso in due zone da un pannello in policarbonato ed acciaio sul quale, nella parte anteriore, trovano posto due torce e i manganelli; sulla plancia sono collocati il tablet del sistema di comunicazione Mercurio e la radio veicolare in dotazione.\nSulla consolle centrale davanti al cambio trova posto una specifica pulsantiera per l'azionamento dei lampeggiatore e della sirena, che funzionano sia in modo combinato che separato, con la possibilit\u00e0 di trasferire il comando sirena al posto del clacson nel volante, per un pronto impiego del dispositivo in prossimit\u00e0 dei crocevia. Le portiere presentano una tasca contenente il giubbotto antiproiettile e i sedili presentano i supporti in acciaio per l\u2019alloggiamento dell\u2019arma lunga Beretta PM12 in attuale dotazione. La parte posteriore dell'abitacolo, allestita interamente in policarbonato \u00e8 destinata al trasporto di eventuali soggetti in stato di fermo. Sul fondo dell\u2019auto sono previsti dei robusti tappetini in gomma a protezione della moquette. Nel vano di carico \u00e8 presente ulteriore componentistica che serve a far funzionare l\u2019apparato radio che si divide in una unit\u00e0 primaria e in un frontalino definito telecomando a disposizione degli agenti sulla plancia, oltre che l'estintore ed altre dotazioni di sicurezza.\nAltri servizi.\n\u00c8 previsto anche un servizio di pattuglia motomontato, costituito da due operatori equipaggiati con Aprilia Pegaso 650 e MV Agusta Rivale 800, e un servizio di pattuglia con Mountain Bike (nei parchi e nei centri storici), ovviamente con colori istituzionali."}
{"id": "1268193", "revid": "125138148", "url": "https://it.wikipedia.org/wiki?curid=1268193", "title": "Pieve di San Lorenzo (Capannori)", "text": "La pieve di San Lorenzo \u00e8 un edificio sacro situato a Segromigno in Monte, nel comune di Capannori, nella provincia di Lucca\nStoria e descrizione.\nLe prime notizie relative alla pieve risalgono all'anno 816 : la troviamo ricordata in un atto di permuta. Qui San Lorenzo non viene chiamata pieve ma semplicemente chiesa; per essere ricordata come pieve si deve attendere l'anno 872. Erano sottoposte a questa pieve, fin dall'anno 988, ben 33 ville (o villaggi), di questi sono giunti fino a noi : Camigliano, San Quirico in Pretorio, Sant'Andrea e San Pietro a Marcigliano. L'impianto odierno, alterato nel XVIII secolo nella zona absidale, pu\u00f2 tuttavia essere ricondotto al XII secolo. La zona pi\u00f9 significativa dell'edificio, a tre navi divise da colonne, \u00e8 costituita dalla facciata a doppio spiovente e navata centrale emergente, dalla peculiare impostazione a fasce bicrome. Una soluzione, questa, che documenta l'avvenuta assimilazione delle novit\u00e0 pisane di Buscheto del Duomo di Pisa e, nella libera disposizione delle arcate e nella scelta di un ricco repertorio decorativo, la loro libera fusione con modelli di tradizione lucchese. Nella seconda met\u00e0 del XV secolo si pose mano all'ampliamento della pieve con l'aggiunta del transetto, i cui muri perimetrali furono terminati nel 1486. A partire dai primi anni del Cinquecento, la chiesa ampliata si arricchisce di opere d'arte. Nel 1502 viene affidato al pittore e scultore Andrea di Pacino Ugolini l'esecuzione di un angelo annunziante a tutto tondo. Questa scultura, assieme a quella della Vergine, vennero poste una di fronte all'altra su alcune mensole alla terza colonna. Il grande dipinto di \"San Lorenzo\" nel fondo del coro \u00e8 attribuibile al fiorentino Gaspare Mannucci, molto attivo in lucchesia nella seconda met\u00e0 del XVI secolo. Potrebbe essere opera di Francesco Dinelli la tela \"Madonna con bambino tra San Lorenzo e Santa Teresa,\" mentre i due dipinti raffiguranti uno un santo vescovo e l'altro una santa martire sono documentati come opera del pittore Luca Da Vellano, che nel 1590 ricevette diversi pagamenti per la loro realizzazione. Fra gli anni 1825 - 1837 vennero intrapresi ulteriori lavori di \"abbellimento\" all'interno della pieve. Dopo il restauro generale del tetto si intervenne sugli stucchi del cornicione e sulla decorazione delle volte. Quelle del transetto furono ridipinte dai pittori Bianchi e Giusti, intorno al 1827, mentre nel 1829 i fratelli Covani e Nicolao Landucci provvedevano alle pitture della navata maggiore, dopo la rimozione di vecchi affreschi danneggiati eseguiti nei primi anni del '500. Alla decorazione parietale lavorarono anche Antonio Marsili e Ignazio Gabrielli da Camaiore, mentre a Luigi Ademollo furono affidati i due grandi quadri sistemati dietro l'altare : \"San Lorenzo segue al martirio San Sisto\" e \"il martirio di San Lorenzo.\" Nel 1907 vi fu un importante intervento di restauro : sulle pitture scolorite del soffitto della navata centrale e del transetto, il decoratore Coccia dipinse diversi medaglioni contenenti volti di santi, andando a modificare le precedenti pitture murali, che furono ricoperte e stravolte, lasciando spazio a colori pi\u00f9 scuri (tendenti al grigio e al nero) e ad un maggiore \"affollamento\" di forme. Grazie ai restauri terminati nel 2015 e durati quasi dieci anni, le pitture delle volte hanno ritrovato la loro originale armonia cromatica e geometrica, risultando pi\u00f9 luminose. Gli interventi del Coccia sono stati quasi interamente rimossi, privilegiando le precedenti pitture murali del Marsili e del Gabrielli. Solo nella navata centrale sono stati lasciati i medaglioni con i santi, di modo che si possano ammirare le diverse maestranze che vi hanno lavorato. Altre importanti opere che si trovano all'interno dell'edificio sono : il Pulpito in marmo, il Tabernacolo di Baccio da Montelupo, e l'Organo del 1771. Il campanile, alto 36 metri, \u00e8 di antichissima costruzione, e durante i secoli ha necessitato pi\u00f9 volte di diversi interventi per il consolidamento della struttura, che ha dato pi\u00f9 volte preoccupazioni riguardo alla sua stabilit\u00e0. Vi fu un importante restauro nel 1546, mentre nel 1758 fu aggiunto l'orologio (tolto in tempi recenti per le condizioni in cui versava). Al suo interno si trovano quattro grosse campane fuse inizialmente da Luigi Magni di San Quirico di Valleriana nel 1844, successivamente vennero rifuse le campane piccola e mezzanella dalla fonderia Capanni di Castelnovo ne\u2019 Monti (RE) nel 1967 rispettando l\u2019intonazione delle precedenti. Questo campanile \u00e8 noto in ambito campanario per il tradizionale doppio lucchese \u201calla Segromigno\u201d, nato su questa torre, in cui le campane suonano seguendo l\u2019accordo \u201cmezzanella, mezzana, piccola, grossa\u201d."}
{"id": "1268197", "revid": "599013", "url": "https://it.wikipedia.org/wiki?curid=1268197", "title": "Sylvain Chavanel", "text": "Professionista dal 2000, resta fedele fino al 2004 alla squadra di Jean-Ren\u00e9 Bernaudeau, nota prima come Bonjour e poi come Brioches La Boulang\u00e8re. Nel 2005 passa alla Cofidis, mentre dalla stagione 2009 alla stagione 2013 corre nelle file della squadra belga Quick Step (in seguito chiamata Omega Pharma-Quickstep). Nelle stagioni 2014 e 2015 corre per la squadra elvetica IAM Cycling; nel 2016 torn\u00f2 alla corte di Bernaudeau, alla Direct \u00c9nergie, rimanendovi fino al 2018, anno del ritiro dall'attivit\u00e0.\nHa un fratello minore, S\u00e9bastien, anch'egli ciclista professionista.\nCarriera.\n2000-2003: gli esordi.\nDa giovane, Sylvain Chavanel \u00e8 considerato come una delle grandi speranze del ciclismo francese. Gareggia tra i Dilettanti Under-23 per due stagioni, dal 1998 al 1999. Esordisce con la Bonjour-Toupargel nel 2000, anno in cui consegue la prima vittoria da \"pro\" in una tappa del Circuit Franco-Belge. Nel 2001 si fa conoscere dal grande pubblico al Tour de France, come compagno di squadra di Fran\u00e7ois Simon, che indossa la maglia gialla per diversi giorni.\nNel 2002 vince il Troph\u00e9e des Grimpeurs e la Quatre Jours de Dunkerque, terminando secondo al Tour du Poitou-Charentes e terzo al Giro del Belgio, mentre nel 2003 trionfa nel Tour du Haut-Var, chiude sulla piazza d'onore nell'\u00c0 travers le Morbihan e al terzo posto il Tour M\u00e9diterran\u00e9en. Si mette in evidenza anche per le qualit\u00e0 da cronoman, specialmente al Crit\u00e9rium du Dauphin\u00e9 Lib\u00e9r\u00e9, al Crit\u00e9rium International e alla Parigi-Nizza (dove vince la classifica del miglior giovane), e conclude la stagione 2003 al 36\u00ba posto della classifica mondiale UCI.\n2004-2007: la difficile conferma.\nNella seconda parte della carriera, Chavanel ha difficolt\u00e0 a riconfermare quello che aveva fatto vedere nei primi anni. Si trasferisce alla Cofidis ed ottiene alcune vittorie: La Poly Normande 2004, il Tour du Poitou-Charentes 2005 e 2006, dove vince tre tappe, la Quatre Jours de Dunkerque 2004 per la seconda volta, il Giro del Belgio 2004, il Circuit de la Sarthe 2005. Diventa inoltre campione francese a cronometro nel 2005 e nel 2006.\nNonostante questi importanti successi, non riesce ad imporsi nelle corse pi\u00f9 prestigiose: giunge dodicesimo sia al Campionato di Zurigo 2005 che al Crit\u00e9rium du Dauphin\u00e9 Lib\u00e9r\u00e9 2006, in cui ottiene la quinta posizione in cima al Mont Ventoux, e sedicesimo alla Vuelta a Espa\u00f1a 2007. Non ottiene, invece, grandi risultati al Tour de France.\n2008-2009: il ritorno al successo.\nIl 2008 vede il ritorno di Chavanel ad alti livelli. Inizia la stagione vincendo una tappa al Tour M\u00e9diterran\u00e9en e classificandosi secondo alla Volta ao Algarve. \u00c8 poi protagonista alla Parigi-Nizza, in cui prende la maglia gialla dopo la terza tappa, con arrivo a Saint-\u00c9tienne. Il giorno dopo, per\u00f2, perde la \"leadership\" sulle pendici del Mont Ventoux, a vantaggio dell'olandese Robert Gesink. Ma Chavanel non si arrende e, partito all'attacco, vince la sesta tappa a Cannes: chiuder\u00e0 la corsa al nono posto.\nNel mese di marzo partecipa per la prima volta alla Dwars door Vlaanderen ed alla Freccia del Brabante: vince entrambe le corse, a soli quattro giorni di distanza, giungendo in solitaria al traguardo in entrambi i casi. Nel mese di giugno fa suo per la terza volta il campionato francese a cronometro. Il 25 luglio si aggiudica quindi la diciannovesima tappa del Tour de France a Montlu\u00e7on, battendo allo sprint il connazionale J\u00e9r\u00e9my Roy. Viene eletto anche ciclista supercombattivo della corsa. In seguito a questi successi, firma per due anni con la squadra belga Quick Step, dove ritrova il vecchio compagno J\u00e9r\u00f4me Pineau.\nIn settembre partecipa per la seconda volta alla Vuelta a Espa\u00f1a: conclude secondo nella cronometro di Ciudad Real della 5\u00aa tappa, conquistando anche, provvisoriamente, la seconda posizione della classifica generale, a soli due secondi dallo statunitense Levi Leipheimer. Pochi giorni dopo, al termine della sesta tappa, riesce ad indossare la maglia oro di leader della classifica, che perder\u00e0 il giorno dopo ad Andorra a vantaggio di Alessandro Ballan, per poi abbandonare la corsa a qualche giorno dall'arrivo. In stagione ottiene complessivamente sette vittorie, e viene cos\u00ec insignito del premio di miglior ciclista francese dell'anno.\nIl 2009 inizia bene come il 2008. Quarto al Trofeo Inca, nuovamente secondo alla Volta ao Algarve, partecipa alla Parigi-Nizza, dove realizza una buona cronometro (settimo) e vince la terza tappa. Dopo aver portato per tre giorni la maglia di leader, la perde nella salita della La Montagne de Lure a vantaggio di Alberto Contador, ma termina comunque terzo nella classifica generale. Conclude poi quinto all'E3 Prijs Vlaanderen e settimo alla Dwars door Vlaanderen; alla Parigi-Roubaix \u00e8 invece ottavo. In giugno chiude al secondo posto il campionato francese a cronometro, battuto da Jean-Christophe P\u00e9raud. Partecipa anche al Tour de France, tenta pi\u00f9 volte la fuga, fino a conquistare il quarto posto nella tredicesima tappa. Ad agosto si mette in evidenza all'Eneco Tour, vincendo il prologo e terminando in seconda posizione nella classifica generale.\n2010: le due tappe al Tour de France.\nDopo aver chiuso quattordicesimo alla Parigi-Nizza, prende il via alla campagna delle classiche. Conclude tra i primi trenta alla Milano-Sanremo, alla Gand-Wevelgem, al Giro delle Fiandre e alla Freccia del Brabante, che aveva vinto nel 2008, e si classifica sedicesimo all'Amstel Gold Race. Alla Liegi-Bastogne-Liegi \u00e8 invece vittima di una caduta nei pressi del traguardo, che gli causa fratture dentarie ed una commozione cerebrale. Inizialmente i medici dichiarano che Chavanel avrebbe dovuto rinunciare al Tour de France, ma il ciclista francese riesce a recuperare in tempi record: partecipa al Giro di Svizzera per testare la condizione e poi prende il via alla corse a tappe francese. Fra le due corse a tappe ottiene anche il secondo posto al campionato francese a cronometro, come nel 2009, questa volta preceduto per 25 secondi da Nicolas Vogondy.\nAl Tour de France vince in solitaria la seconda tappa al termine di una lunga fuga: la frazione \u00e8 caratterizzata da numerose cadute e Chavanel pu\u00f2 approfittarne tanto da riuscire ad indossare la maglia gialla di leader della classifica, due anni dopo l'ultimo francese, Romain Feillu. Mantiene la maglia per un solo giorno \u2013 la perde nella terza tappa dopo essere stato vittima di due forature nei tratti in pav\u00e9 e aver perso oltre tre minuti \u2013 salvo poi riprenderla al termine della settima tappa, la prima di montagna con arrivo a Station des Rousses, e riperderla ancora l'indomani. Conclude la gara al trentunesimo posto in classifica generale aggiudicandosi, per la seconda volta, anche il premio della combattivit\u00e0.\n2011-2012: i due titoli nazionali.\nNella primavera del 2011 Chavanel conclude ventesimo alla Milano-Sanremo e quarto alla Driedaagse De Panne - Koksijde. Il 3 aprile partecipa al Giro delle Fiandre. Durante la gara, pur essendo stato inizialmente schierato in supporto al capitano Tom Boonen, si mette in particolare evidenza: tenta infatti la fuga insieme ad altri tre corridori a circa 60 chilometri dall'arrivo, resta solo sul Molenberg ma viene ripreso sul Valkenberg; riesce poi a resistere, insieme al solo Nick Nuyens, alla selezione dettata da Fabian Cancellara sul Bosberg. Nella volata finale a tre \u00e8 per\u00f2 battuto da Nuyens; conclude cos\u00ec al secondo posto, miglior piazzamento in carriera in una classica. Nelle classiche delle Ardenne non ottiene risultati, mentre in giugno a Boulogne-sur-Mer si laurea per la prima volta campione nazionale in linea (aveva gi\u00e0 vinto tre volte la gara a cronometro).\nDopo un Tour de France in cui non va oltre un quinto posto di tappa, partecipa per la terza volta alla Vuelta a Espa\u00f1a. In questa gara ottiene il secondo posto nella terza frazione, battuto da Pablo Lastras, e sale sul secondo gradino della generale; l'indomani, al termine della tappa con arrivo sulla Sierra Nevada, prende la \"leadership\" della gara, come gi\u00e0 accaduto nel 2008, indossando la maglia rossa. Terr\u00e0 il primato per altri tre giorni, perdendolo al termine dell'ottava tappa. Conclude l'annata con un'unica vittoria all'attivo.\nApre la stagione 2012 mettendo a referto numerosi risultati: tra marzo e aprile si piazza infatti ottavo alla Parigi-Nizza e secondo alla Dwars door Vlaanderen, vince la cronometro e la classifica generale della Driedaagse De Panne - Koksijde ed \u00e8 quindi decimo al Giro delle Fiandre, contribuendo al successo del suo capitano Boonen. In giugno si laurea per la quarta volta campione nazionale a cronometro, successivamente prende il via al Tour de France: in quella \"Grande Boucle\" riesce a classificarsi terzo nel cronoprologo di Liegi, battuto da Bradley Wiggins e dal poi vincitore Fabian Cancellara. In estate partecipa ai Giochi olimpici di Londra, come gi\u00e0 nel 2004 ad Atene, gareggiando sia nella prova in linea che in quella a cronometro.\nNel finale di stagione, dopo aver ottenuto il secondo posto della generale all'Eneco Tour, partecipa ai campionati del mondo di Valkenburg. In quella rassegna contribuisce al successo del sestetto Omega Pharma-Quickstep che si aggiudica il titolo iridato della cronometro a squadre.\n2013: il quinto titolo nazionale a cronometro.\nLa stagione 2013 si apre con la partecipazione al Tour de San Luis in gennaio e con la Volta ao Algarve in febbraio; successivamente coglie il settimo posto alla Omloop Het Nieuwsblad. In marzo \u00e8 protagonista alla Parigi-Nizza dove vince la 6\u00aa tappa con arrivo a Nizza, battendo allo sprint Philippe Gilbert; chiuder\u00e0 la manifestazione con un 5\u00ba posto, vincendo anche la classifica a punti. Partecipa alla Sanremo dove si rende protagonista di una fuga importante con Ian Stannard e \u0116duard Vorganov, che per\u00f2 viene riassorbita dal gruppo sul Poggio; allo sprint conclusivo riuscir\u00e0 ad ottenere la quarta piazza: grazie a questo risultato riuscir\u00e0 a balzare al comando della classifica World Tour. Il 22 marzo prende parte alla E3 di Harelbeke dove ottiene la sesta posizione; in questa occasione perde il vertice della classifica WT, a favore di Peter Sagan, che arrivava secondo sul traguardo di Harelbeke. Sul finire di marzo prende il via alla 3 giorni di La Panne dove ottiene la vittoria nella cronometro conclusiva e nella classifica generale. Alla Roubaix chiude 19\u00ba, a causa di un problema meccanico nel cuore della corsa. In maggio partecipa al Tour of California, dove non ottiene risultati di livello, se non 2 ottavi, un nono e un decimo posto nelle 8 tappe totali. Il 20 giugno a Lannilis si riconferma campione nazionale a cronometro, battendo J\u00e9r\u00e9my Roy e Johan Le Bon e sfiora l'impresa 3 giorni dopo arrivando secondo nella gara in linea, preceduto solo da Arthur Vichot.\nSelezionato dalla sua squadra per il Tour, si mette in luce andando in fuga negli ultimi chilometri nella seconda tappa, per\u00f2 senza troppo successo; nella quindicesima tappa \u00e8 l'ultimo dei fuggitivi ad essere ripreso, quasi in prossimit\u00e0 del traguardo del Mont Ventoux. Pur non cogliendo alcun successo risulta essere prezioso per la squadra, in particolar modo per le volate del britannico Mark Cavendish. Una settimana dopo la conclusione del Tour de France, arriva undicesimo nella classica di San Sebastian. Nel mese di agosto partecipa all'Eneco Tour, dove vince la quinta tappa, una prova a cronometro, che gli permette di balzare al secondo posto in classifica, dietro Lars Boom; chiuder\u00e0 la manifestazione al sesto posto, ad 1 minuto e 20 secondi dal vincitore, il suo compagno di squadra Zden\u011bk \u0160tybar. Alla fine di settembre, partecipa ai campionati del mondo a Firenze: selezionato nel sestetto della Omega Pharma-Quick Step, contribuisce alla vittoria della squadra nella prova a cronometro a loro riservata; 3 giorni dopo, partecipa alla prova a cronometro per la sua nazionale, chiudendo in ventiduesima posizione, dietro il suo compagno di squadra Tony Martin. Non \u00e8 selezionato per la prova in linea.\nIl 22 agosto 2013, ha annunciato in un'intervista al quotidiano \"L'\u00c9quipe\" che nel 2014 correr\u00e0 per il team svizzero IAM.\n2014: il sesto titolo nazionale a cronometro.\nNella prima stagione con il nuovo team elvetico IAM, Chavanel ha come obiettivi primari la Parigi-Nizza e il Giro delle Fiandre; concluder\u00e0 35\u00ba la corsa francese e 19\u00ba la classica. Per le corse di un giorno, Chavanel, insieme ad Heinrich Haussler, diventa un punto di riferimento per la squadra.\nA maggio vince la terza tappa della Quatre Jours de Dunkerque, giungendo poi secondo in generale alle spalle di Arnaud D\u00e9mare. Partecipa al Giro del Belgio dove ottiene il terzo posto nella terza tappa (cronometro) e la terza posizione nella classifica generale.\nPochi giorni prima del Tour de France, si conferma ai campionati nazionali di ciclismo, conquistando per la sesta volta, la terza consecutiva, il titolo a cronometro (un record che condivide con il suo manager Eddy Seigneur).\nNel mese di agosto, vince la cronometro e la classifica generale del Tour du Poitou-Charentes e la semiclassica del Grand Prix de Ouest-France; la vittoria a Plouay \u00e8 la prima in una corsa di un giorno dell'UCI World Tour.\nConvocato per il Mondiale di Ponferrada partecipa ad entrambe le prove (in linea e a cronometro) dove ottiene la 17\u00aa piazza nella crono e la 77\u00ba nella prova in linea, con un ritardo di 6'11\"dal vincitore Micha\u0142 Kwiatkowski. Chiude la stagione 2014 vincendo il Chrono des Nations - Les Herbiers Vend\u00e9e.\n2015: i tre grandi giri e il ritorno in Pista.\nDurante questa stagione, l'ultima con la formazione IAM (lo stesso Chavanel ha annunciato nel mese di settembre il suo ritorno con Bernaudeau dal 2016), \u00e8 riuscito per la prima volta nella sua carriera di gareggiare e completare i 3 grandi giri. \nAl Giro coglie un secondo posto nella quinta tappa (con arrivo in salita all'Abetone) e un terzo posto nella diciottesima tappa, con arrivo a Verbania. \nAl Tour non riesce ad incidere particolarmente, al tal punto da non entrare in neanche una tappa nella Top 10 mentre alla Vuelta ottiene un quarto posto nella 13\u00aa frazione. Nelle classiche non ottiene risultati di prestigio, anche se riesce ad ottenere un 23\u00ba nella Sanremo. Alla fine della stagione decide di ritornare in pista (da dilettanti aveva ottenuto discreti risultati in questa specialit\u00e0, ma col passaggio al professionismo aveva smesso questa attivit\u00e0) per prepararsi ai campionati individuali nazionali: il 2 ottobre, corona la sua iniziativa vincendo il titolo nazionale (Inseguimento), davanti a Julien Morice e Corentin Ermenault.\n2016: il ritorno con Jean-Ren\u00e9 Bernaudeau.\nNella sua prima stagione con i colori della squadra francese Direct \u00c9nergie (nuovo nome della vecchia squadra Europcar), Chavanel partecipa alla corsa d'apertura del calendario: il Grand Prix Cycliste La Marseillaise che chiuder\u00e0 14\u00ba. In febbraio partecipa all'\u00c9toile de Bess\u00e8ges dove coglie la vittoria nella terza tappa; chiuder\u00e0 in generale al quarto posto. A luglio partecipa al Tour dove coglie un quinto posto nella dodicesima tappa con arrivo in salita al Mont Ventoux; chiuder\u00e0 in 43\u00aa piazza la manifestazione. Sul finire di agosto partecipa al Tour du Poitou-Charentes, sua corsa di casa, dove riesce ad imporsi nella generale grazie al successo nella quarta tappa, quella a cronometro. A met\u00e0 settembre \u00e8 presente a Plumelec ai campionati europei di ciclismo su strada, prima edizione in cui gareggiano anche i professionisti. In seguito, partecipa ai Campionati Europei su pista al velodromo di Saint-Quentin-en-Yvelines: insieme a Benjamin Thomas, Florian Maestro, Thomas Denis e Corentin Ermenault vince il titolo di campione europeo a squadre, battendo in finale la nazionale italiana.\n2017: 17 Tour de France consecutivi.\nNella sua seconda stagione con i colori Direct \u00c9nergie, riesce a cogliere come primo risultato un nono posto al Giro delle Fiandre; contemporaneamente rinuncia a partecipare ai campionati del mondo su pista, per problemi di preparazione. Il 12 maggio, con una stoccata, si impone nella 4\u00aa tappa della Quatre Jours de Dunkerque, ottenendo il primato della generale. In luglio partecipa al Tour de France: si tratta della 17\u00aa edizione a cui prende parte, tutte consecutive. Durante la \"Grande Boucle\" cerca di entrare nelle fughe da lontano, con l'obiettivo di centrare la vittoria di tappa: riesce ad essere protagonista in alcune occasioni (durante la 16\u00aa tappa, con arrivo a Romans-sur-Is\u00e8re, viene premiato come pi\u00f9 combattivo di giornata), per\u00f2 senza cogliere la vittoria parziale; i migliori piazzamenti sono stati un nono posto durante la 19\u00aa tappa (con arrivo a Salon-de-Provence) ed un decimo nella 20\u00aa, la cronometro di Marsiglia. In agosto partecipa ai campionati francesi su pista: vince l'Americana con Thomas Boudat e si piazza secondo nell'Inseguimento dietro Corentin Ermenault.\n2018: l'ultima stagione e il 18\u00ba Tour.\nTerza stagione in maglia Direct \u00c9nergie, diciannovesima da professionista; ottiene dei buoni piazzamenti gi\u00e0 in febbraio, in entrambe le occasioni in prove contro il tempo: all'\u00c9toile de Bess\u00e8ges ottiene il terzo posto nella quarta tappa (Al\u00e8s) e la quarta piazza nella generale, mentre al Tour La Provence il secondo posto nella tappa d'apertura sul Circuito Paul Ricard. In marzo, dopo aver partecipato alla Parigi-Nizza, ottiene un quinto posto nella Cholet-Pays de Loire. In aprile ottiene la sesta piazza alla La Roue Tourangelle e partecipa alla Parigi-Roubaix. Durante i campionati nazionali partecipa ad entrambe le prove: 8\u00ba a cronometro, 31\u00ba in linea. Il 7 luglio 2018 prende parte per la 18\u00aa volta consecutiva al Tour de France: nella seconda frazione (la Mouilleron-Saint-Germain &gt; La Roche-sur-Yon) \u00e8 autore di una lunga fuga solitaria, neutralizzata soltanto nei Km finali: a fine tappa vince il premio come pi\u00f9 combattivo. In agosto partecipa al Tour du Poitou-Charentes, dove coglie il secondo posto nella cronometro individuale di Couh\u00e9 e nella classifica generale. Nelle ultime gare della stagione (Tour of Britain, Parigi-Bourges e Parigi-Tours) non ottiene risultati rilevanti. L'ultima corsa della carriera \u00e8 stata la Chrono des Nations - Les Herbiers Vend\u00e9e, che ha chiuso in 5\u00aa posizione."}
{"id": "1268198", "revid": "158286", "url": "https://it.wikipedia.org/wiki?curid=1268198", "title": "Pieve di San Lorenzo", "text": ""}
{"id": "1268200", "revid": "1543377", "url": "https://it.wikipedia.org/wiki?curid=1268200", "title": "0163", "text": "0163 \u00e8 il prefisso telefonico del distretto di Borgosesia, appartenente al compartimento di Torino.\nIl distretto comprende la parte settentrionale della provincia di Vercelli, alcuni comuni della provincia di Novara e il comune di Villa del Bosco (BI). Confina con la Svizzera a nord-ovest e con i distretti di Domodossola (0324) a nord, di Baveno (0323) a nord-est, di Arona (0322) a est, di Novara (0321) a sud-est, di Vercelli (0161) a sud, di Biella (015) a sud-ovest e di Ivrea (0125) a ovest.\nAree locali e comuni.\nIl distretto di Borgosesia comprende 40 comuni compresi nelle 3 aree locali di Borgosesia, Gattinara e Varallo (ex settori di Alagna Valsesia, Rimasco, Scopello e Varallo). I comuni compresi nel distretto sono: Alagna Valsesia, Balmuccia, Boccioleto, Borgosesia, Breia, Campertogno, Carcoforo, Cavallirio (NO), Cellio, Cervatto, Civiasco, Cravagliana, Fobello, Gattinara, Ghemme (NO), Grignasco (NO), Lenta, Lozzolo, Madonna del Sasso (VB) (solo frazione Piana dei Monti), Mollia, Pila, Piode, Prato Sesia (NO), Quarona, Rassa, Rima San Giuseppe, Rimasco, Rimella, Riva Valdobbia, Roasio, Romagnano Sesia (NO), Rossa, Sabbia, Scopa, Scopello, Serravalle Sesia, Valduggia, Varallo, Villa del Bosco (BI) e Vocca ."}
{"id": "1268205", "revid": "287204", "url": "https://it.wikipedia.org/wiki?curid=1268205", "title": "S\u00e9bastien Chavanel", "text": "Ha un fratello maggiore, Sylvain, anch'egli ciclista \"pro\".\nCarriera.\nHa corso a livello amatoriale nella squadra Vend\u00e9e U, anticamera del team professionistico Brioches La Boulang\u00e8re, dove arriva nel 2003. Continua la sua carriera nella squadra di Jean-Ren\u00e9 Bernaudeau (che nel 2005 diventa Bouygues T\u00e9l\u00e9com) fino alla fine della stagione 2006, per passare nel 2007 alla Fran\u00e7aise des Jeux di Marc Madiot, con cui resta per tre anni; nel 2010 torna con Bernaudeau al Team Europcar, mentre dal 2014 al 2016, ultimo anno di attivit\u00e0, \u00e8 di nuovo con Madiot alla FDJ.\nHa vinto nove corse tra i professionisti, tra le quali quella risalente all'inizio della stagione 2006, quando ha battuto Robbie McEwen allo sprint della terza tappa del GP Internacional Costa Azul. Di rilievo i successi al Grand Prix de Denain nel 2007 e al Tour de Picardie (tappa e classifica finale) nel 2008."}
{"id": "1268206", "revid": "62004", "url": "https://it.wikipedia.org/wiki?curid=1268206", "title": "Coppa Guanabara", "text": ""}
{"id": "1268210", "revid": "125138599", "url": "https://it.wikipedia.org/wiki?curid=1268210", "title": "Chiesa della Santissima Vergine dei Dolori", "text": "La chiesa della Santissima Vergine dei Dolori \u00e8 un edificio sacro che si trova in localit\u00e0 Segromigno in Piano a Capannori.\nStoria e descrizione.\nIdeata da Giuseppe Pardini verso il 1865, rappresenta un coerente sviluppo dell'opera dell'architetto. La grande basilica a tre navate con transetto immesso, ampia cupola di crociera e presbiterio con abside scandita da un diaframma colonnare semicircolare sviluppa premesse genericamente rinascimentali rinforzandole grazie a un decorativismo che nella redazione originaria prevedeva, oltre a una forte presenza di rilievi in stucco, statue, serliane e candelabre, anche l'accentuata qualificazione cromatica delle membrature architettoniche. Si trattava della revisione, in chiave \"moderna\", di un classicismo di matrice cinquecentesca che non rinunciava a sperimentare le avventure dell'incombente eclettismo di fine secolo. Il basso campanile ospita un doppio di due campane a mezzoslancio sincronizzato, di cui la piccola fusa dalla fonderia Capanni di Castelnovo ne\u2019 Monti (RE), mentre la grossa \u00e8 del 2011 ed \u00e8 opera della fonderia De Poli di Revine Lago (TV)."}
{"id": "1268213", "revid": "110157", "url": "https://it.wikipedia.org/wiki?curid=1268213", "title": "Frog City Software", "text": "Frog City Software era un'azienda statunitense produttrice di videogiochi, fondata da Rachel Bernstein nel 1994 e chiusa nel 2006.\nNel 2006 la societ\u00e0 fu acquisita dalla Take Two Interactive e, insieme alla PopTop Software, venne fusa con la Firaxis Games."}
{"id": "1268219", "revid": "219110", "url": "https://it.wikipedia.org/wiki?curid=1268219", "title": "Chiesa di Sant'Andrea (Montecarlo, Italia)", "text": "La chiesa di Sant'Andrea \u00e8 un edificio sacro che si trova a Montecarlo.\nStoria e descrizione.\nFu eretta nel XIV secolo, quando l'imperatore Carlo IV fond\u00f2 il castello di Montecarlo. La costruzione originaria, di cui resta solamente la facciata a grossi blocchi squadrati di arenaria con un portale completato da una lunetta bicroma, era in pessime condizioni alla met\u00e0 del XVII secolo. Nonostante ci\u00f2 fu restaurata solo alla fine del Settecento e l'apparato decorativo fu completato nella seconda met\u00e0 del XIX secolo.\nNella cappella della Madonna del Rosario sono conservate alcune delle opere pi\u00f9 preziose tra cui le pi\u00f9 interessanti sono la statua di \"Sant'Antonio Abate\" di Francesco di Valdambrino (primo decennio del Quattrocento) e la tavola con la \"Madonna in trono col Bambino\" di Francesco Anguilla (1434) che \u00e8 il centrale di un polittico i cui laterali si trovano a Birmingham, nello Stato statunitense dell'Alabama. In chiesa \u00e8 anche uno dei capolavori di Antonio Franchi, la pala con \"I Santi Lucia, Giovanni Battista, Francesco Saverio, Biagio e Gaetano\" firmata e datata 1673."}
{"id": "1268226", "revid": "1654832", "url": "https://it.wikipedia.org/wiki?curid=1268226", "title": "Il dilemma del dottore", "text": "Il dilemma del dottore \u00e8 una commedia in cinque atti del 1906 composta dal drammaturgo irlandese George Bernard Shaw.\nNella commedia Shaw prende di mira il mondo medico, puntando il dito sulla morale dei medici e la loro condotta. Nell'opera viene immortalato con il nome di Colenson Ridgeon, il suo amico - nonch\u00e9 brillante, ma controverso scienziato - Sir Almroth Wright, allora capo del Dipartimento di Immunologia dell'ospedale Santa Maria di Paddington (a Londra)."}
{"id": "1268227", "revid": "6923", "url": "https://it.wikipedia.org/wiki?curid=1268227", "title": "PopTop Software", "text": "PopTop Software era un'azienda statunitense produttrice di videogiochi. La societ\u00e0 era concentrata sullo sviluppo di videogiochi strategici tra i quali \"Railroad Tycoon II\" (1998) e il simulatore di isola caraibica \"Tropico\" (2001). La societ\u00e0 spesso \u00e8 confusa con la PopCap Games.\nStoria.\nPopTop Software venne fondata nel 1993 da Phil Steinmeyer a Fenton nel Missouri. L'ultimo videogioco fu \"Shattered Union\" un videogioco strategico futuristico uscito nell'ottobre 2005.\nNel marzo 2006 la societ\u00e0 venne acquisita dalla Take Two Interactive e questa venne fusa insieme alla Frog City Software con la Firaxis Games di Sid Meier."}
{"id": "1268231", "revid": "765341", "url": "https://it.wikipedia.org/wiki?curid=1268231", "title": "Stati del Sacro Romano Impero (O)", "text": "Questo \u00e8 un elenco degli stati del Sacro Romano Impero, inizianti per la lettera O:"}
{"id": "1268239", "revid": "31886", "url": "https://it.wikipedia.org/wiki?curid=1268239", "title": "Gennaro Finamore", "text": "Biografia.\nLaureato a Napoli in medicina nel 1865, esercit\u00f2 la professione medica a Lanciano per una quindicina d'anni. Spos\u00f2 nel 1891 la poetessa di Perugia Rosmunda Tomei, che insegnava letteratura italiana alla Scuola Normale Fonseca-Pimentel di Napoli. Interessato alla demologia durante gli anni napoletani, dove frequentava tra gli altri gli abruzzesi Silvio e Bertrando Spaventa e i pittori Palizzi. Autore del \"Vocabolario dell'uso abruzzese\" (Carabba, Lanciano, 1880), importante documento scientifico redatto nella parlata della natia Gessopalena, recensito dal grande folklorista siciliano Giuseppe Pitr\u00e8 e poi da vari studiosi francesi, belgi, americani e tedeschi. Grazie alla relazione su quest'opera del filologo Francesco D'Ovidio, fu nominato nel 1895 docente \"ad honorem\" di lettere al ginnasio-liceo di Lanciano. Altre opere di Finamore sono \"Canti popolari di Gessopalena\" (1865) e \"Tradizioni popolari abruzzesi\" (1882).\nOpera.\nI primi testi riguardano il suo paese di Gessopalena: \"Delle condizioni economico-agricole di Gessopalena\" e \"Canti popolari di Gessopalena\", la prima risente dell'influsso del positivismo nella modernizzazione rurale del paese, il secondo \u00e8 il primo frutto dell'interesse di Finamore per la tradizione popolare abruzzese e il linguaggio dialettale.\nNel 1880 a Lanciano era nata da un anno la casa editrice \"Carabba\", fondata da Rocco Carabba, che mise in moto un fermento culturale, Finamore vi pubblic\u00f2 i primi studi del \"Vocabolario dell'uso abruzzese\", incentrandosi all'inizio sulla parlata di Gessopalena, e poi sul resto dei dialetti abruzzesi. L'opera rispecchia i risultati delle indagini dialettologiche svolte da Finamore nel suo paese, comprendeva appunti grammaticali e fonologici, elementi di etimologia, fraseologia e folklore, e in appendice vi erano i proverbi e i canti popolari locali. Oggi il Vocabolario risulta una interessante raccolta di termimi desuetu e modi di dire antichi, quanto all'impostazione scientifico analitica \u00e8 ormai desueta, in quanto Finamore usava il tipico metodo comparativo dei suoi tempi, prendendo come modello il dialetto di Lanciano, citt\u00e0 maggiore dell'hinterland della provincia di Chieti, pi\u00f9 volte interessata nei secoli da occupazioni e contatti con popolazioni fuori regione e straniere per le rinomate fiere mercantili, sicch\u00e9 il sostrato linguistico risulta ricco di termini inesistenti in altri gruppi abruzzesi. \nIl Dizionario fu accolto positivamente dalla critica, in particolare dal filologo Francesco d'Ovidio; nel 1893 ci fu la seconda edizione del Vocabolario, a Citt\u00e0 di Castello, in cui Finamore affrontava altre parlate della regione Abruzzo, in particolare Lanciano. Altra opera interessante di Finamore \u00e8 \"Dialetto e lingua\" (1898) edito da Carabba. \nDall'amicizia con Giuseppe Pitr\u00e8, insigne folklorista della Sicilia, nacquero i saggi sul folklore abruzzese, le \"Storie popolari in versi\" (1882), le \"Tradizioni popolari d'Abruzzo\" (1883-84), le \"Novelle popolari d'Abruzzo\" (1889), che vennero raccolte alla fine dell'800 in un solo volume stampato da Carabba. Il primo volume comprende 112 novelle in dialetto, trascritte dalle campagnole locali e suddivise per paese e provincia, con rimandi ad altei loci similes delle favole delle altre regioni italiane, la seconda parte ha 665 canti abruzzesi in dialetto, suddivisi per genere (canti di fanciullezza, d'amore, scherzosi, sentensiosi).\nTra le ultime opere si ricordano \"Credenze, usi e costumi abruzzesi / Tradizioni popolari abruzzesi\", inseriti nel VII-XIX volume della collana \"Curiosit\u00e0 popolari tradizionali\" a cura del Pitr\u00e8, pubblicata a Palermo. Dopo Antonio De Nino con i suoi 7 volumi degli \"Usi e costumi abruzzesi\", Finamore fu il secondo ad occuparsi di materia popolare abruzzese, i suoi studi furono ordinati per materia, meteorologia, astronomia, ciclo annuale delle festivit\u00e0 religiose, corredati da fraseologia dialettale in base alla localit\u00e0 di provenienza della materia folkloristica. La sua opera ottenne ampio successo, e venne analizzata anche da Giovanni Pansa per i suoi saggi dei \"Miti, leggende e superstizioni d'Abruzzo\" (1924-27, Sulmona). Tuttavia Pansa ebbe da obiettare che i due folklorisri si limitavano aolo a riportare un'usanza e a tracciarne il campo geografico dei paesi che la praticano, senza spingersi oltre a individuarne le origini, con l'aiuto di documenti, fonti varie e confronti con altri culti europei. \nA Lanciano, dove insegn\u00f2 al Liceo ginnasio \"Vittorio Emanuele II\", da lui frequentato negli anni giovanili, Finamore fu insieme al poeta locale Cesare De Titta, fervente sostenitore dello studio del dialetto con il saggio \"Dialetto e lingua. Avviamento dell'italiano nelle nostre scuole\" (1914); secondo Finamore occorreva impartire agli scolari un adeguato insegnamento pratico del toscano, assecondando le tendenze didattiche prevalenti, pur conservando la cultura del dialetto locale, che caratterizza la societ\u00e0. Molti suoi manoscritti, dopo la morte di Finamore nel 1923, dopo la vendita del palazzo Finamore di Gessopalena, furono trasferiti nel palazzo omonimo in Sant'Eusanio del Sangro, vicino a Lanciano, dove si costitu\u00ec una biblioteca, arricchitasi con altre donazioni da Lanciano, Chieti, Ortona.\nIn epoca recente la casa editrice Adelmo Polla di Avezzano ha ripubblicato le fiabe dialettali e le Curiosit\u00e0 popolari, in volumetti divisi per materia, cure mediche, accidenti, credenze religiose, novelle a tema amoroso ecc..\nA Lanciano pochi anni dopo la sua morte gli fu subito dedicata una via del centro storico, presso il.palazzo vescovile."}
{"id": "1268241", "revid": "858648", "url": "https://it.wikipedia.org/wiki?curid=1268241", "title": "Distretto di Pankow", "text": "Il distretto di Pankow (in tedesco \"Bezirk Pankow\") \u00e8 il terzo distretto di Berlino.\n\u00c8 il pi\u00f9 popoloso dei distretti cittadini e, dopo Treptow-K\u00f6penick, il secondo in ordine di grandezza.\nAmministrazione.\nL'amministrazione distrettuale ha sede al \"Rathaus Pankow\", nel quartiere omonimo.\nIl sindaco distrettuale (\"Bezirksb\u00fcrgermeister\") in carica \u00e8 Matthias K\u00f6hne, della SPD.\nSuddivisione amministrativa.\nIl distretto di Pankow \u00e8 diviso in 13 quartieri (\"Ortsteil\"):\nGemellaggi.\nIl distretto di Pankow \u00e8 gemellato con:\nStoria.\nIl distretto di Pankow fu creato nel 1920 come suddivisione amministrativa della nuova \"Grande Berlino\".\nComprendeva, oltre a Pankow, i comuni rurali (\"Landgemeinde\") di Blankenburg, Blankenfelde, Buch, Buchholz, Heinersdorf, Karow, Niedersch\u00f6nhausen e Rosenthal (parte ovest), e i territori agricoli (\"Gutsbezirk\") di Blankenburg, Blankenfelde, Buch, Niedersch\u00f6nhausen e Rosenthal. I comuni inglobati, uniti ai loro \"Gutsbezirk\", divennero quartieri del nuovo distretto.\nNel 1938 fu creato il nuovo quartiere di Wilhelmsruh, scorporandolo da Rosenthal.\nNel 1945 il distretto fu assegnato al settore di occupazione sovietico e quindi a Berlino Est.\nNel 1986 i quartieri di Blankenburg, Heinersdorf e Karow furono scorporati dal distretto di Pankow ed assegnati a quello di Wei\u00dfensee.\nNel 2001, nell'ambito della riforma amministrativa dei distretti di Berlino, furono accorpati a Pankow anche i vecchi distretti di Prenzlauer Berg e Wei\u00dfensee."}
{"id": "1268242", "revid": "228587", "url": "https://it.wikipedia.org/wiki?curid=1268242", "title": "Stati del Sacro Romano Impero (P)", "text": "Questo \u00e8 un elenco degli stati del Sacro Romano Impero, inizianti per la lettera P:"}
{"id": "1268244", "revid": "287204", "url": "https://it.wikipedia.org/wiki?curid=1268244", "title": "Diego Souza", "text": "Carriera.\nClub.\nDiego Souza ha cominciato la carriera professionistica nel Fluminense, in S\u00e9rie A, dove prest\u00f2 impression\u00f2 tanto da guadagnarsi un trasferimento in Europa, al . All'inizio molti tifosi del Benfica pensarono che non avrebbe sfondato, e infatti Diego Souza venne mandato in prestito al Flamengo, in Brasile. A maggio 2006 \u00e8 tornato al club portoghese. Nel 2007, \u00e8 andato di nuovo in prestito, stavolta al Gr\u00eamio.\n\u00c8 stato un elemento decisivo del Gr\u00eamio che ha raggiunto la finale di Coppa Libertadores 2007, segnando diversi gol importanti, compreso quello contro il Santos in semifinale. In finale il Gr\u00eamio si \u00e8 poi arreso al Boca Juniors.\nNazionale.\nDiego ha fatto parte del Brasile Under-20. Ha partecipato inoltre al vittorioso Campionato Sudamericano Under-17 in Per\u00f9 nel 2001."}
{"id": "1268248", "revid": "599013", "url": "https://it.wikipedia.org/wiki?curid=1268248", "title": "Ricardo Alexandre dos Santos", "text": "Carriera.\nRicardinho ha cominciato la carriera professionistica con il Cruzeiro. In questa squadra ha militato dieci anni, comprese le giovanili, per un totale di 415 partite, risultando ottavo nella classifica dei giocatori con il maggior numero di presenze nel Cruzeiro. Con i \"Celestes\" ha vinto quasi tutto, inclusa una Coppa Libertadores nel 1997, una Recopa, quattro Campionati mineiri e due Coppe del Brasile. Successivamente ha giocato in Giappone, con Kashiwa Reysol e Kashima Antlers, prima di tornare in Brasile nel 2007 per vestire prima la maglia del Cruzeiro e poi quella del Corinthians.\nConta tre presenze in Nazionale brasiliana: la prima \u00e8 stata in occasione di un'amichevole tenutasi a Manaus il 18 dicembre 2006, vinta dai verdeoro per 1-0 contro la Bosnia ed Erzegovina. Altre due presenze le ha collezionate rispettivamente nel 2000 e nel 2001."}
{"id": "1268250", "revid": "1043175", "url": "https://it.wikipedia.org/wiki?curid=1268250", "title": "Washington Stecanela Cerqueira", "text": "Carriera.\nClub.\nHa cominciato la carriera professionistica nel Caxias do Sul. Successivamente ha giocato per Internacional, Gr\u00eamio, Ponte Preta e Paran\u00e1, finch\u00e9 non ha firmato un contratto di due anni per il Fenerbah\u00e7e nel 2002.\nNella stagione 2002-2003 del campionato turco segn\u00f2 9 gol in 12 gare, quindi il contratto con il Fenerbah\u00e7e venne rescisso a causa dei suoi problemi di salute.\nWashington venne sottoposto a cateterizzazione coronarica. Una volta ristabilitosi, i dottori gli assicurarono che giocare a calcio non avrebbe rappresentato un rischio per la sua salute. Quindi firm\u00f2 con l'Atl\u00e9tico Paranaense, squadra con cui fu capocannoniere del campionato brasiliano 2004 con 34 gol, diventando di fatto il miglior capocannoniere nella storia del campionato brasiliano. Dopo il recupero dall'intervento, venne soprannominato \"Cora\u00e7\u00e3o Valente\" (Cuore impavido).\nNel 2005 si trasfer\u00ec in Giappone per giocare nel Tokyo Verdy in J-League. La prima stagione fu ottima (22 gol in 33 gare), ma non riusc\u00ec a salvare la sua squadra dalla retrocessione. Nel 2006 si trasfer\u00ec agli Urawa Red Diamonds, contribuendo alla vittoria del primo titolo di J. League dei \"Reds\" e diventando lui stesso capocannoniere del campionato con 26 gol in altrettante partite.\nNel dicembre 2007 si \u00e8 laureato capocannoniere della Coppa del mondo per club FIFA 2007 con 3 gol in 3 incontri.\nNel 2008 \u00e8 tornato in Brasile per giocare nel Fluminense di Rio de Janeiro, segnando 37 gol in differenti competizioni e vincendo il titolo di capocannoniere della S\u00e9rie A 2008, al pari di Keirrison e Kl\u00e9ber Pereira, con 21 reti.\nNel dicembre 2008 passa ai campioni in carica del San Paolo, dove gioca due stagioni prima di ritornare al Fluminense"}
{"id": "1268253", "revid": "767487", "url": "https://it.wikipedia.org/wiki?curid=1268253", "title": "Wason Renter\u00eda", "text": "Carriera.\nClub.\nTra le sue squadre passate ci sono state il Patriotas de Boyac\u00e1 e il Boyac\u00e1 Chic\u00f3 F\u00fatbol Club, con cui ha fatto il suo debutto da professionista nel 2004.\nFirm\u00f2 per il Porto nella sessione di calciomercato del gennaio 2007 e sette mesi dopo fu mandato in prestito allo Strasburgo, con cui segn\u00f2 9 reti. Nel 2008 ritorna allo Sporting Braga, che lo acquisisce in prestito dal Porto.\nNel gennaio 2011 viene svincolato dal club portoghese e viene acquistato dall'Once Caldas, nel quale trascorre solo met\u00e0 della stagione. Nel giugno 2011, si trasferisce in Messico al Cruz Azul. Pochi giorni dopo rescinde il contratto con la societ\u00e0 messicana e torna in Brasile nel Caxias, la quale lo gira subito in prestito al Santos. Nel giugno 2012 si trasferisce in Colombia con i Millonarios. Il 23 ottobre 2012 segna il goal numero 5000 del club su calcio di rigore.\nNazionale.\nRenter\u00eda ha fatto parte della Nazionale colombiana che ha partecipato al Campionato mondiale Under-20 2005 tenutosi nei Paesi Bassi.\nPalmar\u00e8s.\nClub.\nCompetizioni nazionali.\nCampionato colombiano di seconda divisione: 1\nNazionale.\nColombia 2005"}
{"id": "1268254", "revid": "15756", "url": "https://it.wikipedia.org/wiki?curid=1268254", "title": "Irrational Games", "text": "Irrational Games \u00e8 stata un'azienda statunitense produttrice di videogiochi fondata nel 1997 da Ken Levine ed altri 2 ex impiegati della Looking Glass Studios. Nei suoi 17 anni di vita, Irrational, si \u00e8 dedicata allo sviluppo di pi\u00f9 progetti anche se il fiore all'occhiello della sua produzione \u00e8 sempre stato uno: il genere degli sparatutto in prima persona.\nStoria.\nLa fondazione e la collaborazione con Looking Glass su System Shock 2.\nIrrational Games nacque nel 1997, dopo che 3 dei dipendenti di Looking Glass Studios, Ken Levine, Jonathan Chey e Robert Fermier lasciarono la compagnia che al momento si trovava al lavoro su . Inizialmente non ingaggiati in nessuno sviluppo, il capo di Looking Glass, Paul Neurath, propose al team di Levine una collaborazione su un gioco che avrebbe fatto la storia: System Shock 2.\nSeguito del primo creato interamente da Looking Glass, System Shock 2 venne pubblicato nel 1999 e ricevette un'accoglienza da parte della critica entusiasmante: atmosfera, comparto sonoro e grafico, storia ed originalit\u00e0 furono apprezzate molto. Nonostante l'accoglienza ottima da parte della critica e anche del pubblico, il gioco non vendette quanto sperato e nel giro di un anno arriv\u00f2 ad appena pi\u00f9 di 58,000 copie vendute, portando incassi per poco pi\u00f9 di 2,50 milioni di dollari.\nGli anni 2000: l'acquisizione di Take Two Interactive e la svolta con BioShock.\nI fondi accumulati per\u00f2, seppur non elevati, furono investiti immediatamente e nei primi anni 2000, Irrational apr\u00ec una filiale a Canberra, in Australia con a capo Jonathan Chey; questo studio si mise al lavoro su un nuovo gioco: Freedom Force, ed un suo seguito Freedom Force vs The 3rd Reich, sviluppati entrambi sotto la supervisione di Levine dagli uffici negli Stati Uniti. I due giochi furono un successo e la critica assegn\u00f2 ad entrambi loro punteggi elevati. Contemporaneamente gli studi americani di Irrational erano al lavoro su due sparatutto in prima persona: e SWAT 4, che videro la luce nel 2004 e nel 2005. Entrambi i giochi si dimostrarono dei successi con molti elogi da parte della critica soprattutto per SWAT 4 che offriva un'originale simulazione poliziesca, mai vista prima.\nIl 9 gennaio 2006, pochi mesi prima dell'Electronic Entertainment Expo, Irrational Games annuncia di essere stata acquisita da Take Two Interactive, e cambia il suo nome in 2K Boston/2K Australia. \u00c8 in questa nuova identit\u00e0 che Ken Levine e il suo team pubblicheranno il gioco che li consacrer\u00e0 come alcuni tra i pi\u00f9 grandi sviluppatori di videogiochi: BioShock.\nAnnunciato proprio durante l'E3 2006, BioShock sarebbe stato l'erede spirituale di System Shock 2; difatti erediter\u00e0 da quest'ultimo la struttura ibrida sparatutto in prima persona-action RPG. BioShock venne pubblicato nel 2007, il pubblico lo apprezz\u00f2 in maniera entusiasmante e la critica lo valut\u00f2 con punteggi elevatissimi: come con il suo \"antenato spirituale\", atmosfera, comparto sonoro e grafico, storia ed originalit\u00e0 furono i perni attorno al quale ruotava il successo e l'essenza stessa di BioShock. A differenza di System Shock 2, per\u00f2, BioShock si confermer\u00e0 anche un successo commerciale, con oltre 2 milioni di copie vendute nel giro di 4 mesi, per un totale di incassi oltre i 90 milioni di dollari.\nGli anni 2010: BioShock Infinite e la chiusura.\nNel 2010, 2K Boston/2K Australia decise di tornare a chiamarsi \"Irrational Games\", e nello stesso anno annunci\u00f2 \"Project Icarus\", nuovo gioco che Levine stesso defin\u00ec come \"[La cosa] pi\u00f9 ambiziosa che sia mai stata fatta [da Irrational Games]\". Solo l'anno dopo sarebbe venuto fuori il vero nome del gioco: BioShock Infinite. \"Infinite\" sarebbe stato un \"BioShock\" ma non avrebbe proseguito la trama del primo capitolo, bens\u00ec si sarebbe ambientato in un diverso contesto, in una diversa epoca storica; il gameplay per\u00f2 sarebbe rimasto sostanzialmente invariato e correlato alla formula ormai consolidata 14 anni prima con System Shock 2.\nPreceduto da tanto entusiasmo e da aspettative elevatissime BioShock Infinite venne pubblicato il 26 marzo 2013, e si conferm\u00f2 all'altezza del primo capitolo riscuotendo voti molto alti da parte della critica specializzata, ed un apprezzamento da parte del pubblico ottimo. Anche le vendite si attestarono su livelli elevati: in poco pi\u00f9 di un mese furono vendute oltre 3,7 milioni di copie con incassi superiori ai 165 milioni di dollari.\nQuasi un anno dopo il successo di BioShock Infinite, Ken Levine annuncia la chiusura di Irrational Games, spiegando di voler concentrare le proprie forze su un team di sviluppo pi\u00f9 piccolo, composto da un massimo di 15 persone, proprio come ai tempi di System Shock 2. Tra le speculazioni su altri possibili motivi della chiusura ve ne sono state alcune, tra cui quella secondo la quale BioShock Infinite fosse costato troppo, raggiungendo il budget di 200 milioni di dollari; tuttavia lo stesso Levine disse che la notizia era falsa e che Infinite non si avvicinava nemmeno lontanamente ad una cifra cos\u00ec spaventosamente alta. Altre furono le speculazioni su un possibile fallimento finanziario di Irrational Games, che per\u00f2 secondo gli esperti non trovavano un fondo di verit\u00e0 data la salute finanziaria dell'azienda (a maggior ragione BioShock Infinite in quel periodo aveva ormai raggiunto le 6,5 milioni di copie vendute). Secondo alcune dubbie fonti, invece, la situazione appariva pressoch\u00e9 surreale: Take Two Interactive avrebbe deliberatamente \"eliminato\" Irrational Games, e per salvare la propria reputazione avrebbe scaricato la responsabilit\u00e0 su Ken Levine.\nPochi giorni dopo la chiusura di Irrational, altre aziende tra le quali Guerrilla Games hanno iniziato ad interessarsi e ad assumere gli ex-dipendenti del team, rimasti senza lavoro.\nEredit\u00e0 videoludica.\nOltre ai molti premi vinti dai giochi sviluppati da Irrational Games, in aggiunta al successo tra la critica e il pubblico, l'impatto che essi hanno lasciato nel tempo e in altri titoli \u00e8 stato certamente rilevante. Difatti IGN, per esempio, ha pubblicato la lista dei \"100 migliori sparatutto in prima persona\", nella quale figurano ben 4 titoli di Irrational: System Shock 2 alla 35\u00aa posizione, SWAT 4 alla 34\u00aa posizione, BioShock Infinite alla 31\u00aa posizione ed infine BioShock all'8\u00aa posizione.\nMenzione speciale va fatta per System Shock 2 che \u00e8 riuscito addirittura ad entrare anche nella lista dei \"100 migliori videogiochi di ruolo\", sempre redatta da IGN, dove il gioco si \u00e8 guadagnato la 19\u00aa posizione, grazie alla sua forte componente action RPG; ponendosi davanti a titoli come Diablo III, Baldur's Gate e Mass Effect 2."}
{"id": "1268255", "revid": "287204", "url": "https://it.wikipedia.org/wiki?curid=1268255", "title": "Wason Renteria", "text": ""}
{"id": "1268256", "revid": "62004", "url": "https://it.wikipedia.org/wiki?curid=1268256", "title": "Wason Libardo Renter\u00eda", "text": ""}
{"id": "1268258", "revid": "62004", "url": "https://it.wikipedia.org/wiki?curid=1268258", "title": "Wason Libardo Renter\u00eda Cuesta", "text": ""}
{"id": "1268259", "revid": "287204", "url": "https://it.wikipedia.org/wiki?curid=1268259", "title": "Wason Libardo Renteria", "text": ""}
{"id": "1268261", "revid": "110157", "url": "https://it.wikipedia.org/wiki?curid=1268261", "title": "Buch (Berlino)", "text": "Buch \u00e8 un quartiere di Berlino, appartenente al distretto di Pankow."}
{"id": "1268262", "revid": "110157", "url": "https://it.wikipedia.org/wiki?curid=1268262", "title": "Rosenthal (Berlino)", "text": "Rosenthal \u00e8 un quartiere (\"Ortsteil\") di Berlino, appartenente al distretto (\"Bezirk\") di Pankow."}
{"id": "1268263", "revid": "773636", "url": "https://it.wikipedia.org/wiki?curid=1268263", "title": "Chiesa di Sant'Andrea a Doccia", "text": "La chiesa di Sant'Andrea a Doccia si trova nel comune di Pontassieve.\n\u00c8 documentata per la prima volta nel 1024 in una bolla del vescovo Ildebrando come possesso del monastero di San Miniato al Monte. Nel 1219 il patronato pass\u00f2 alla Mensa vescovile fiorentina.\nCompletamente rifatta nel secolo XVII e poi ancora nel 1921, la chiesa ha subito un radicale intervento di restauro fra il 1968 e il 1972 . A questo intervento risale l'aggiunta del portico anteriore. All'interno, coperto con capriate a vista, si conservano un ciborio in terracotta invetriata della bottega dei Della Robbia, una tavola, datata 1503, con \"Sant'Anna, la Vergine col Bambino e santi\", una \"Crocifissione\" di Ignazio Hugford (doc. 1766) e un frammento di affresco trecentesco."}
{"id": "1268265", "revid": "62004", "url": "https://it.wikipedia.org/wiki?curid=1268265", "title": "Club de Regatas Vasco de Gama", "text": ""}
{"id": "1268267", "revid": "10220078", "url": "https://it.wikipedia.org/wiki?curid=1268267", "title": "Marcus Cor Von", "text": ""}
{"id": "1268275", "revid": "110157", "url": "https://it.wikipedia.org/wiki?curid=1268275", "title": "Mellach", "text": "Mellach \u00e8 una frazione di 1 254 abitanti del comune austriaco di Fernitz-Mellach, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con il comune di Fernitz per costituire il nuovo comune."}
{"id": "1268277", "revid": "484362", "url": "https://it.wikipedia.org/wiki?curid=1268277", "title": "0161", "text": "0161 \u00e8 il prefisso telefonico del distretto di Vercelli, appartenente al compartimento di Torino.\nIl distretto comprende la parte meridionale della provincia di Vercelli e alcuni comuni delle province di Novara, Biella e la ex provincia \ndi Torino. Confina con i distretti di Borgosesia (0163) a nord, di Novara (0321) e di Mortara (0384) a est, di Casale Monferrato (0142) a sud, di Asti (0141) e di Torino (011) a sud-ovest, di Ivrea (0125) a ovest e di Biella (015) a nord-ovest.\nAree locali e comuni.\nIl distretto di Vercelli comprende 66 comuni compresi nelle 3 aree locali di Cigliano (ex settori di Cigliano e Crescentino), Santhi\u00e0 (ex settori di Santhi\u00e0 e Trino) e Vercelli (ex settori di Arborio, Buronzo e Vercelli). I comuni compresi nel distretto sono: Albano Vercellese, Alice Castello, Arborio, Asigliano Vercellese, Balocco, Bianz\u00e8, Borgo d'Ale, Borgo Vercelli, Buronzo, Caresana, Caresanablot, Carisio, Casalvolone (NO), Casanova Elvo, Castelletto Cervo (BI), Cavagli\u00e0 (BI), Cigliano, Collobiano, Costanzana, Crescentino, Crova, Desana, Dorzano (BI), Fontanetto Po, Formigliana, Ghislarengo, Gifflenga (BI), Greggio, Lamporo, Lignana, Livorno Ferraris, Maglione (TO), Massazza (BI), Moncrivello, Motta de' Conti (eccetto la frazione di Mantie), Mottalciata (BI), Olcenengo, Oldenico, Palazzolo Vercellese, Pertengo, Pezzana, Prarolo, Quinto Vercellese, Rive, Ronsecco, Roppolo (BI), Rovasenda, Salasco, Sali Vercellese, Saluggia, Salussola (BI), San Germano Vercellese, San Giacomo Vercellese, Santhi\u00e0, Stroppiana, Tricerro, Trino, Tronzano Vercellese, Vercelli, Verrua Savoia (TO), Villanova Biellese (BI), Villarboit, Villareggia (TO), Villata, Vinzaglio (NO) e Viverone (BI)."}
{"id": "1268278", "revid": "36426", "url": "https://it.wikipedia.org/wiki?curid=1268278", "title": "Pieve di San Giovanni a R\u00e8mole", "text": "La pieve di San Giovanni a R\u00e8mole si trova in localit\u00e0 Le Sieci, nel comune di Pontassieve in provincia di Firenze.\nStoria.\nRicordata dal 955, fu a capo di un piviere esteso su entrambe le sponde dell'Arno.\nDescrizione.\nIn facciata si imposta la snella ed elegante torre campanaria aperta da sei piani di aperture: monofore nei primi due ordini, seguite da tre piani di bifore, e di nuovo una monofora nella cella campanaria.\nInterno.\nPresenta un impianto a tre navate divise da sei valichi poggianti su pilastri quadrangolari; la navata centrale \u00e8 sopraelevata rispetto alle laterali e ha una copertura a capriate a vista; originariamente conclusa da tre absidi, nel XV secolo vennero sostituite da scarselle quadrangolari. La chiesa \u00e8 stata radicalmente ripristinata nel 1950 quando furono rimosse tutte le integrazioni di epoca barocca.\nAll'inizio della navata destra si trova il \"fonte battesimale\" in marmo, datato 1753 e cinto da una balaustra in pietra serena del XV secolo; dietro al fonte battesimale si trova una terracotta invetriata dell'inizio del XVI secolo raffigurante \"San Giovanni battista\". Al culmine della navata destra \u00e8 collocato un tabernacolo di epoca rinascimentale in pietra serena; nel coro \u00e8 collocata la \"Crocifissione\", una tavola attribuita alla bottega del Botticelli.\nDopo i restauri nella scarsella \u00e8 stata ripristinata la sagoma dell'abside semicircolare di epoca romanica e qui si trovano dei frammenti di affreschi tardo-trecenteschi e la \"Madonna in trono col Bambino, Angeli e Santi\", una tavola duecentesca attribuita a Corso di Buono."}
{"id": "1268280", "revid": "767487", "url": "https://it.wikipedia.org/wiki?curid=1268280", "title": "Nestelbach bei Graz", "text": "Nestelbach bei Graz \u00e8 un comune austriaco di 2 667 abitanti nel distretto di Graz-Umgebung, in Stiria. Il 1\u00ba gennaio 2015 ha inglobato i precedenti comuni di Edelsgrub e Langegg bei Graz."}
{"id": "1268284", "revid": "1573940", "url": "https://it.wikipedia.org/wiki?curid=1268284", "title": "Ichneumonidae", "text": "Gli Icneumonidi (Ichneumonidae ) sono una famiglia di insetti dell'ordine degli imenotteri.\nSono famosi in quanto parassitoidi: depongono le proprie uova all'interno dell'organismo ospite (un bruco, una cavalletta, un'ape) immettendo anche una sostanza paralizzante nel cervello delle vittime di modo che le larva possa nutrirsi della carne ancora fresca dell'ospite, dal momento che l'obiettivo della puntura della femmina di icneumonide \u00e8 paralizzarlo senza ucciderlo.\nNel secolo XIX lo studio delle modalit\u00e0 riproduttive di questo imenottero port\u00f2 a discussioni sulla sua presunta crudelt\u00e0 e la sua esistenza in natura che appariva incoerente con l'esistenza di un Dio creatore che avrebbe permesso, se non creato ad hoc, un animale la cui progenie crescesse nutrendosi di un essere vivo ed impotente a difendersi."}
{"id": "1268285", "revid": "110157", "url": "https://it.wikipedia.org/wiki?curid=1268285", "title": "Peggau", "text": "Peggau \u00e8 un comune austriaco di abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1268290", "revid": "110157", "url": "https://it.wikipedia.org/wiki?curid=1268290", "title": "Pirka", "text": "Pirka \u00e8 una frazione di 3 288 abitanti del comune austriaco di Seiersberg-Pirka, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con il comune di Seiersberg per costituire il nuovo comune."}
{"id": "1268292", "revid": "599013", "url": "https://it.wikipedia.org/wiki?curid=1268292", "title": "Stefano Mercuri", "text": "Carriera.\nCrebbe nelle giovanili del Torino, squadra con la quale esord\u00ec in Serie A nel 1995, durante la gara di campionato contro la Roma. Rimase con i granata fino al 1999, ottenendo al termine dell'ultima stagione la promozione in A.\nDa quel momento, nonostante i trasferimenti al Cosenza e al Crotone, gioc\u00f2 prevalentemente in Serie C1 e Serie C2, dapprima in prestito al Padova e al Lecco, e successivamente titolare nelle file di e Ivrea; con gli arancioni ottenne la promozione in Serie C1 nel 2005-2006.\nDopo la scadenza del suo contratto con l'Ivrea, nell'estate 2007 \u00e8 stato ingaggiato dalla Pro Belvedere di Vercelli per il campionato di Serie D, conquistando la promozione in Seconda Divisione al termine della stagione 2008-2009.\nNell'agosto 2012 viene ingaggiato dalla Bassa Valsusa Calcio che milita nel campionato di Promozione."}
{"id": "1268293", "revid": "339392", "url": "https://it.wikipedia.org/wiki?curid=1268293", "title": "Fran\u00e7ois Vander Elst", "text": ""}
{"id": "1268295", "revid": "773636", "url": "https://it.wikipedia.org/wiki?curid=1268295", "title": "Pieve dei Santi Gervasio e Martino a Lobaco", "text": "La pieve dei Santi Gervasio e Martino a Lobaco nella localit\u00e0 omonima del comune di Pontassieve.\nStoria e descrizione.\nLe fonti antiche ricordano in zona, gi\u00e0 nell'XI secolo, due chiese: una pieve dedicata a San Gervasio posta in localit\u00e0 Alpiniano ed una chiesa di San Martino a Castel Lobaco. Il toponimo Lobaco (o Lubaco) dava nome quindi a due chiese, se non si comprende quella di Santa Brigida a Lobaco, pi\u00f9 ad est. San Martino a Lobaco, nei pressi dell'omonimo castello, si trovava in un'area collinare tra Pagnolle e la valle del torrente Sieci. L'attuale pieve corrisponde quindi all'antica San Gervasio che nel 1526 avrebbe ereditato anche la dedicazione della chiesa di San Martino ormai in rovina. \nL'edificio attuale risale al XII secolo, \u00e8 attribuita alle stesse maestranze che hanno realizzato in Mugello le chiese di Sant'Agata e di San Giovanni Decollato a Cornacchiaia, e mantiene specie all'esterno quasi inalterati i caratteri romanici e l'originario paramento murario in arenaria e alberese recuperato nei restauri novecenteschi. La facciata, conclusa da timpano triangolare, presenta una lunetta sopra il portale dipinta da Silvestro Pistolesi con un \"San Martino\" (1980).\nL'impianto ad un'unica navata si deve ad una ristrutturazione settecentesca, ricordata in una lapide del 1751 sulla facciata della canonica, che elimin\u00f2 l'originaria articolazione in tre navate. Sotto il pavimento sono state portate alla luce le fondamenta di una precedente piccola chiesa ad aula unica. L'interno \u00e8 coperto da capriate ed \u00e8 concluso dall'abside circolare con una piccola fenditura romanica. Ai lati dell'abside sono due altari in pietra dove sono collocate l\"'Annunciazione\" discendente dal prototipo di Jacopo da Empoli e una tela prossima a Jacopo Vignali con i \"Santi Pietro Martire, Antonio Abate e Martino\"."}
{"id": "1268299", "revid": "282579", "url": "https://it.wikipedia.org/wiki?curid=1268299", "title": "Stati del Sacro Romano Impero (Q)", "text": "Questo \u00e8 un elenco degli stati del Sacro Romano Impero, inizianti per la lettera Q:"}
{"id": "1268300", "revid": "110157", "url": "https://it.wikipedia.org/wiki?curid=1268300", "title": "Raaba", "text": "Raaba \u00e8 una frazione di 2 268 abitanti del comune austriaco di Raaba-Grambach, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con il comune di Grambach per costituire il nuovo comune mercato (\"Marktgemeinde\"), nel quale Raaba \u00e8 capoluogo."}
{"id": "1268302", "revid": "380453", "url": "https://it.wikipedia.org/wiki?curid=1268302", "title": "Marcus Popp", "text": "Gioca nel ruolo di schiacciatore.\nCarriera.\nCrebbe sportivamente a Parigi, con l'Association Sportive Messine. Esord\u00ec nella 1. Bundesliga nel 2001, con la maglia del VV Lipsia; nel 2003 fu ingaggiato dal Verein f\u00fcr Bewegungsspiele Friedrichshafen, con cui vinse il campionato nazionale tedesco del 2005. Alla fine di quella stagione venne ingaggiato dall'Acqua Paradiso Gabeca Montichiari.\nPer la stagione 2005-06 gioc\u00f2 con la Salento d'Amare Taviano, con cui vinse una Coppa Italia di Serie A2. Nel 2006-07 esord\u00ec in A1, con Montichiari. Vest\u00ec poi le maglie di Marmi Lanza Verona e Yoga Forl\u00ec. Recentemente \u00e8 stato ingaggiato dalla Copra Atlantide Piacenza.\nRitorno in Marmi Lanza Verona per la stagione 2011-2012.\nNell'estate 2012 lascia l'Italia perch\u00e9 acquistato dalla squadra del Tours, campione di Francia, la quale, grazie anche alle sue prestazioni, riconferma il titolo.\nLa sua avventura oltre le Alpi finisce per\u00f2 subito perch\u00e9 nell'estate 2013 approda nel campionato turco.\n\u00c8 anche giocatore di beach volley; in questa competizione, nel 2003 vinse la medaglia d'argento all'Europeo Under-23 e nel 2005 conquist\u00f2 il Challenger FIVB di Cagliari in coppia con Kay Matysik."}
{"id": "1268309", "revid": "36426", "url": "https://it.wikipedia.org/wiki?curid=1268309", "title": "Santuario della Madonna delle Grazie (della Madonna del Sasso)", "text": "Il santuario della Madonna delle Grazie (della Madonna del Sasso) si trova nel comune di Pontassieve.\nStoria.\nIl santuario \u00e8 detto anche della Madonna del Sasso, in riferimento a una serie di apparizioni miracolose della Vergine che sarebbero avvenute nel 1484.\nL'edificio venne costruito nel 1490 al posto di un oratorio di origine medievale. L'attuale chiesa, ben pi\u00f9 ampia, rimaneggiata poi nei secoli successivi, \u00e8 costituita da un oratorio inferiore e da uno superiore, quest'ultimo preceduto da un portico su due lati risalente al Seicento.\nDescrizione.\nNell'oratorio inferiore, di moderna fattura, si trova una tavola del primo Quattrocento con la \"Madonna con il Bambino e i Santi Giovanni Battista e Leonardo\", opera dei primi del XV secolo attribuita a Giovanni Benintendi detto il Ceraiolo.\nNell'oratorio superiore, le cui pareti sono decorate da affreschi neoclassici, si trovano: sulla destra Transito di San Giuseppe, tela di scuola fiorentina dei primi del XVIII secolo, e Crocifissione datata 1600 opera di Benedetto Veli. Sulla sinistra un dipinto con la \"Madonna, angeli e santi\" di Francesco Curradi."}
{"id": "1268312", "revid": "10220393", "url": "https://it.wikipedia.org/wiki?curid=1268312", "title": "Filippo Neviani", "text": ""}
{"id": "1268314", "revid": "287204", "url": "https://it.wikipedia.org/wiki?curid=1268314", "title": "22\u00b0 Gruppo Autonomo Caccia Terrestre", "text": ""}
{"id": "1268315", "revid": "166103", "url": "https://it.wikipedia.org/wiki?curid=1268315", "title": "San Roberto di Molesme", "text": ""}
{"id": "1268317", "revid": "287204", "url": "https://it.wikipedia.org/wiki?curid=1268317", "title": "Visual Concepts", "text": "Visual Concepts \u00e8 un'azienda statunitense dedita allo sviluppo di videogiochi con sede nella citt\u00e0 di Novato (California), fondata nel 1988 da Scott Patterson. \n\u00c8 nota per aver sviluppato la maggior parte dei videogiochi sportivi pubblicati da 2K.\nStoria.\nDato il successo della serie SEGA acquis\u00ec lo studio facendolo diventare uno studio dedicato per le sue console. In seguito SEGA perse interesse per lo studio e decise di venderlo a Take Two Interactive con la sussidiaria Kush Games. Con l'acquisto dello studio Take Two decise di creare l'etichetta 2K Sports per la gestione dei videogiochi \"2K\".\nVideogiochi.\nAltro.\nPlayStation\nSega Saturn\nSNES\nApple IIGS"}
{"id": "1268318", "revid": "773636", "url": "https://it.wikipedia.org/wiki?curid=1268318", "title": "Chiesa di San Martino (Molino del Piano)", "text": "La chiesa di San Martino \u00e8 un edificio religioso situato a Molino del Piano, nel comune di Pontassieve.\nLa prima documentazione della chiesa risale al secolo XIII. Su di essa ebbero il patronato il vescovo di Fiesole e la famiglia Saltarelli.\nIl primitivo edificio, rovinato nel corso dei secoli, fu abbattuto e completamente ricostruito nel 1786 con originale pianta ottagonale e prospetto preceduto da un'elegante loggia retta da colonne di gusto neoclassico."}
{"id": "1268326", "revid": "339392", "url": "https://it.wikipedia.org/wiki?curid=1268326", "title": "Fran\u00e7ois Van Derelst", "text": ""}
{"id": "1268328", "revid": "287204", "url": "https://it.wikipedia.org/wiki?curid=1268328", "title": "37\u00b0 Stormo", "text": ""}
{"id": "1268333", "revid": "773636", "url": "https://it.wikipedia.org/wiki?curid=1268333", "title": "Pieve di San Lorenzo a Montefiesole", "text": "La pieve di San Lorenzo a Montefiesole si trova nel comune di Pontassieve.\nCitata come collegiata nel 1190 e come pieve nel 1461, sorge in prossimit\u00e0 delle rovine del castello dei vescovi di Firenze di cui essa stessa era dominio. La chiesa, restaurata nel 1998, conserva, salvo che nella parete di fondo e nella torre campanaria, l'originario impianto romanico articolato in tre navate e cinque campate divise da pilastri quadrangolari con copertura a due soli spioventi. All'interno si conservava una tavola raffigurante la \"Madonna del Parto\" della fine del secolo XIV, attribuita ad Antonio Veneziano. Ogni 25 anni vi si celebra il \"Giubileo\", una festa che in passato richiamava migliaia di fedeli.\nOrientamento e posizione della chiesa.\nLa chiesa, seguendo l'architettura paleocristiana, \u00e8 orientata sull'asse est-ovest. Una scelta che comporta un'asimmetria rispetto all'asse centrale del lato sinistro dell'edificio. Un particolare che viene interpretato come un'allusione al capo reclinato di Cristo sulla croce. Da segnalare, inoltre, come la chiesa sia perfettamente allineata con il Santuario di Montesenario e il Santuario della Madonna del Sasso."}
{"id": "1268336", "revid": "123385900", "url": "https://it.wikipedia.org/wiki?curid=1268336", "title": "Ordine civile di Savoia", "text": "L'Ordine civile di Savoia era un'onorificenza del Regno d'Italia.\nStoria.\nL'Ordine civile di Savoia venne istituito dal re Carlo Alberto il 29 ottobre 1831 per premiare chi, mediante lo studio o il lavoro, avesse onorato la corona o lo stato. L'ordine poteva essere inizialmente conferito solo ai cittadini sabaudi e successivamente venne esteso anche a cittadini di Stati esteri. Ai cavalieri di tale ordine spettavano gli onori militari riservati agli ufficiali inferiori. Al momento dell'istituzione il limite massimo era di 40 cavalieri, limite successivamente portato a 50 nel 1859, a 60 nel 1861, e a 70 nel 1887.\nSecondo lo statuto voluto da Carlo Alberto, erano ammessi all'ordine:\nDopo il 1946 l'Ordine civile di Savoia non \u00e8 stato riconosciuto dalla Repubblica Italiana. Tuttavia, essendo un ordine antecedente alla costituzione del Regno d'Italia, esso ha continuato a essere conferito dal re Umberto II fino alla morte, avvenuta il 18 marzo 1983. Dal 1988 Casa Savoia ha ricostituito una branca dell'Ordine come associazione privata denominandola Ordine al merito di Savoia.\nClassi.\nL'Ordine civile di Savoia si compone nell'unica classe di cavaliere."}
{"id": "1268348", "revid": "1342360", "url": "https://it.wikipedia.org/wiki?curid=1268348", "title": "Stadio (Reggio Calabria)", "text": "Stadio \u00e8 un quartiere di Reggio Calabria. Assieme ai quartieri Rione Ferrovieri e Gebbione costituisce la V circoscrizione comunale.\nIl suo nome \u00e8 dovuto alla presenza dello Stadio Oreste Granillo, campo di gioco della .\nElemento di raccordo fra i limitrofi rioni Ferrovieri e Gebbione, il quartiere Stadio si caratterizza per un'elevata densit\u00e0 di impianti sportivi. Infatti, oltre al gi\u00e0 citato stadio Granillo, all'interno del rione sono presenti il Palasport Botteghelle, la Palestra Boccioni, Centro Sportivo \"Viale Messina\" (che include anche un campo per il softball), la Palestra G. Campagna (nota anche come \"Palloncino\"), e la Palestra Piero Viola (nota anche come \"Scatolone\"). \nLa zona ad ovest \u00e8 costeggiata da una ampia zona marittima che converge fino a Calamizzi, nel rione Gebbione (probabilmente il nome deriva da Canna bianca, infatti in tutta la zona costiera vi erano queste piantagioni)."}
{"id": "1268349", "revid": "1573940", "url": "https://it.wikipedia.org/wiki?curid=1268349", "title": "Prepositura di San Michele Arcangelo (Pontassieve)", "text": "La prepositura di San Michele Arcangelo \u00e8 un luogo di culto cattolico che si trova a Pontassieve, sede della parrocchia omonima appartenente all'arcidiocesi di Firenze.\nStoria e descrizione.\nLa chiesa di Sant'Angelo a Sieve, cos\u00ec denominata fino al secolo XVII quando prese il titolo di San Michele, \u00e8 documentata dagli inizi del secolo XIII. Completamente rifatta nel secolo XVIII, fu consacrata nel 1788.\nL'edificio settecentesco fu distrutto durante la Seconda guerra mondiale e completamente ricostruito, nelle forme attuali, nel 1948. Nel 1971 il presbiterio fu trasformato per essere adeguato alle norme liturgiche del Concilio Vaticano II; nello stesso anno venne costruito l'organo a canne dalla ditta Pinchi.\nProviene da questa chiesa un dipinto, raffigurante la \"Madonna col Bambino\", del Beato Angelico, esposto alla Galleria degli Uffizi. All'interno si conservano alcune tele del secolo XVII provenienti da chiese ormai abbandonate del territorio parrocchiale."}
{"id": "1268350", "revid": "599013", "url": "https://it.wikipedia.org/wiki?curid=1268350", "title": "Matteo Pesenti", "text": "Giocava nel ruolo di schiacciatore.\nCarriera.\nLa carriera di Matteo Pesenti inizia nel 1993 quando entra a far parte delle giovani dell'Olimpia Pallavolo di Bergamo; nella stagione 2004-05 viene promosso in prima squadra, militante nel campionato di Serie B1, dove resta per cinque stagioni. Dal 1999 al 2003 resta nella stessa categoria giocando per il Libertas Brianza di Cant\u00f9.\nNella stagione 2003-04 fa il suo esordio nella pallavolo professionistica, debuttando in Serie A1, con il Piemonte Volley di Cuneo. Dalla stagione 2004-05 a quella 2006-07 gioca in Serie A2, cambiando tre squadre: il Volley Bassano, il Volley Taviano, con il quale si aggiudica anche una Coppa Italia di categoria e la Pallavolo Loreto.\nNella stagione 2007-08 viene ingaggiato dalla Gabeca Pallavolo di Montichiari, dove resta per quattro annate, anche quando la societ\u00e0 cambia sede, trasferendosi a Monza.\nNella stagione 2011-12 ritorna nella squadra bergamasca, con la quale disputa il campionato di Serie B1, mentre in quella successiva passa al PCG Bresso, in Serie C: al termine del campionato, annuncia il suo ritiro dall'attivi\u00e0 agonistica."}
{"id": "1268353", "revid": "1543377", "url": "https://it.wikipedia.org/wiki?curid=1268353", "title": "Kush Games", "text": "Kush Games \u00e8 un'azienda statunitense produttrice di videogiochi con base a Camarillo in California.\nLa societ\u00e0 sviluppa videogiochi non violenti e videogiochi sportivi come MLB Baseball 2k e NHL 2K. La societ\u00e0 ha creato videogiochi per console della nuova generazione come la PlayStation 2, PlayStation Portable, Nintendo GameCube, Xbox PlayStation 3 e Xbox 360. La societ\u00e0 \u00e8 stata acquisita dalla Take Two Interactive e pubblica i videogiochi sotto etichetta 2K Sports."}
{"id": "1268356", "revid": "33689", "url": "https://it.wikipedia.org/wiki?curid=1268356", "title": "Tiberio Manilio Fusco", "text": "Biografia.\nOrigini familiari.\nFusco era probabilmente originario dell'Italia o della \"Hispania\": in queste zone erano infatti molto diffusi i \"Manilii\" (o \"Manlii\") con \"praenomen\" Tiberio. Si spos\u00f2 con Flavia Pollitta.\nCarriera politica.\nDal 191 al 193 circa fu in Dacia, come \"legatus legionis\" della XIII \"Gemina\"; quando nel 194 la Siria venne divisa in due province, Fusco divenne governatore della nuova Siria Fenicia. Fu durante il governatorato di Siria che Fusco fu console suffetto \"in absentia\", probabilmente attorno al 196. Attorno al 203 divenne \"magister\" del collegio dei \"Quindecimviri sacris faciundis\"; fu in queste vesti che nel 204 diede inizio ai giochi secolari. Intorno al 209/210 o al 212/213 fu proconsole d'Asia; nel 225 divenne infine console ordinario.\nFusco si schier\u00f2 con Settimio Severo durante la guerra civile che lo attese prima di salire al trono: venne quindi preso in considerazione per ruoli molto prestigiosi, come la presidenza del collegio dei \"Quindecimviri\", che prevedeva l'apertura dei giochi secolari."}
{"id": "1268359", "revid": "773636", "url": "https://it.wikipedia.org/wiki?curid=1268359", "title": "Chiesa dei Santi Martino e Giusto a Quona", "text": "La chiesa dei Santi Martino e Giusto a Quona si trova nel comune di Pontassieve.\nOriginariamente dedicata a san Martino, assunse il titolo di san Giusto in seguito alla soppressione di questa chiesa i cui resti sono stati riportati alla luce nei pressi del castello di Quona. Documentata gi\u00e0 agli inizi del secolo XIV, fu notevolmente ampliata verso la fine del secolo XVI e nuovamente restaurata agli inizi del secolo XX.\nLa torre campanaria sormontata da cuspide piramidale fu aggiunta nel 1855.\nL'edificio, che presenta una semplice facciata a capanna con portale sormontato da timpano, conserva tracce dell'originario parato murario romanico realizzato a regolari bozze di alberese, ancora visibili nella parete settentrionale e in quella meridionale."}
{"id": "1268362", "revid": "767487", "url": "https://it.wikipedia.org/wiki?curid=1268362", "title": "Superquattro", "text": ""}
{"id": "1268368", "revid": "30445", "url": "https://it.wikipedia.org/wiki?curid=1268368", "title": "Stati del Sacro Romano Impero (R)", "text": "Questo \u00e8 un elenco degli stati del Sacro Romano Impero, inizianti per la lettera R:"}
{"id": "1268370", "revid": "62004", "url": "https://it.wikipedia.org/wiki?curid=1268370", "title": "Alessandro Bertolini", "text": "Nella sua lunga carriera da professionista ha vinto 23 corse su strada, tra cui una tappa al Giro d'Italia 2008 e il Giro del Piemonte 2003.\nCarriera.\nTrentino, cominci\u00f2 a gareggiare in bicicletta nel 1982 su spinta del padre. Tra i successi ottenuti nelle categorie giovanili spicca la medaglia di bronzo al Campionato del Mondo Juniores del 1988. Da dilettante fu campione italiano nel 1992 e l'anno seguente fu terzo, preceduto solo da Simoni e Colombo. Vinse inoltre il Gran Premio Palio del Recioto nel 1992 e nel 1993, e nel 1993 anche l'Astico-Brenta, la Coppa Fiera di Mercatale, il Giro del Belvedere e il Gran Premio della Liberazione.\nIl suo esordio tra i professionisti avvenne alla Milano-Torino nell'ottobre 1993, con la maglia della Carrera-Tassoni dove milit\u00f2 per tre anni senza grandi successi. Nel 1996 pass\u00f2 alla Brescialat, con cui ottenne la prima vittoria in carriera, la tappa di Elgoibar alla Euskal Bizikleta. Negli anni successivi corse con la MG-Technogym, la Cofidis e la Mobilvetta-Northwave, con cui si aggiudic\u00f2 alcune corse. Nei cinque anni alla Alessio, dal 2000 al 2004, vinse cinque gare tra cui il Giro del Piemonte, la prima di una serie di classiche italiane conquistate.\nDopo un anno alla Domina Vacanze e la vittoria alla Coppa Sabatini, nel 2006 si spost\u00f2 alla Selle Italia-Diquigiovanni di Gianni Savio. Il suo anno migliore fu il 2007, con sei successi ed i trionfi nella Coppa Italia e nell'UCI Europe Tour con 633 punti, 171 pi\u00f9 del secondo classificato Luca Mazzanti. Le buone prestazioni della stagione gli fecero guadagnare, a 36 anni, la maglia azzurra della nazionale: il CT Franco Ballerini lo convoc\u00f2 infatti per il Campionato mondiale di Stoccarda. Qui fu prezioso gregario di Paolo Bettini, che conquist\u00f2 la seconda maglia iridata.\nNel 2008 continuarono le vittorie, con il primo successo in una tappa del Giro d'Italia, sul traguardo di Cesena, e il bis al Giro dell'Appennino. Nel 2009 concluse al quinto posto il Campionato italiano su strada, mentre l'anno dopo si laure\u00f2 campione nazionale nel derny. Si \u00e8 ritirato dall'attivit\u00e0 agonistica nel 2012."}
{"id": "1268371", "revid": "6923", "url": "https://it.wikipedia.org/wiki?curid=1268371", "title": "Access Software", "text": "Access Software era un'azienda statunitense di sviluppo e pubblicazione di videogiochi, fondata nel 1982 a Salt Lake City da Bruce Carver e Chris Jones. Si occup\u00f2 di videogiochi per computer e solo negli ultimi anni anche per console, fino alla chiusura definitiva avvenuta nel 2006. Negli ultimi anni di attivit\u00e0, quando venne acquisita da altre aziende, prese i nomi Salt Lake Games Studio e Indie Built, Inc.\nStoria.\nLe attivit\u00e0 di sviluppo iniziarono sul Commodore 64, prima con il programma di utilit\u00e0 \"Spritemaster\" (un editor di sprite) e poi con il primo videogioco, \"Neutral Zone\", entrambi realizzati personalmente da Bruce Carver.\nA suo tempo la Access fu uno dei produttori pi\u00f9 noti al mondo, pur avendo realizzato pochi titoli; si fece notare soprattutto con il simulatore di golf \"Leader Board\" e i titoli militari \"Beach Head\" e \"Raid over Moscow\", rendendo celebre anche la U.S. Gold che fu l'editrice europea di questi titoli.\nSuccessivamente fu nota per la serie di golf \"Links\" e per la serie basata sull'investigatore Tex Murphy.\nAccess Software venne acquisita dalla Microsoft nel 1999, e divenne parte della Microsoft Game Studios con il nome di Salt Lake Games Studio. La Microsoft indirizz\u00f2 lo studio verso la produzione di titoli per Xbox e la fortunata serie di Tex Murphy, di genere inadatto alla console, dovette essere abbandonata. Nel 2003 l'azienda venne nuovamente rinominata Indie Games.\nNell'ottobre 2004 la societ\u00e0 fu venduta dalla Microsoft alla Take Two Interactive e prese il nome di Indie Built. Divenne parte delle etichette 2K Games/2K Sports ma il 28 aprile 2006 venne chiusa della Take Two.\nHardware.\nNel 1988 la Access pubblic\u00f2 \"Robotic Workshop\" per Commodore 64 e Apple II, una combinazione di software e componenti elettrici e meccanici tratti dal gioco di costruzione Capsela. Il giocatore costruisce un piccolo robot mobile e ne programma le azioni tramite comandi di tipo BASIC. Il sistema precorse di diversi anni altri pi\u00f9 noti come LEGO Mindstorms.\nCon scarso successo, la Access realizz\u00f2 anche \"The LipStik Plus\", un'espansione per il joystick sotto forma di cuffie con microfono integrato, che permette di avere lo stesso effetto del pulsante di fuoco emettendo un qualsiasi suono con la bocca. Venne pubblicato in allegato con il videogioco \"Echelon\" del 1987 e come prodotto autonomo nel 1988, in versioni compatibili con i computer Apple, Atari, Commodore e IBM e teoricamente con quasi tutti i programmi dell'epoca che supportano il joystick."}
{"id": "1268372", "revid": "36426", "url": "https://it.wikipedia.org/wiki?curid=1268372", "title": "Chiesa di Santa Brigida (Pontassieve)", "text": "La chiesa di Santa Brigida (di Irlanda) si trova nell'omonima frazione del comune di Pontassieve.\nStoria.\nEretta, secondo la tradizione, sulla grotta in cui santa Brigida d'Irlanda (da non confondere con santa Brigida di Svezia, maggiormente conosciuta soprattutto per le Rivelazioni e per le Orazioni che le sarebbero state dettate da Ges\u00f9) si ritir\u00f2 in eremitaggio verso il secolo IX.\nLa chiesa fu rimaneggiata nel XVI secolo e ingrandita verso la facciata a partire dal 1686. Un nuovo ampliamento in stile neoromanico si ebbe, nella parte absidale, nel 1938.\nDopo la seconda guerra mondiale, nel 1953, \u00e8 stata ripristinata e restaurata sotto al guida dell'architetto Guido Morozzi.\nDescrizione.\nL'edificio presenta una semplice facciata a due spioventi con unico portale sormontato da finestra.\nL'impianto \u00e8 ad un'unica navata conclusa da coro rettangolare e abside semicircolare. All'interno si conservano una tavola trecentesca raffigurante la \"Madonna in trono col Bambino e due angeli\", del Maestro di San Martino alla Palma, un ciborio datato 1483 e un pulpito in pietra serena del XVI secolo. L'arcone ogivale del XIII secolo \u00e8 decorato con bassorilievi dalla incerta datazione.\nLa grotta di Santa Brigida.\nLa grotta della santa \u00e8 raggiungibile per una scalinata ornata di sculture realizzate da Pietro Montini, singolare figura di sacrestano, vissuto nel XIX secolo."}
{"id": "1268376", "revid": "120528", "url": "https://it.wikipedia.org/wiki?curid=1268376", "title": "La moglie dell'astronauta", "text": ""}
{"id": "1268380", "revid": "120528", "url": "https://it.wikipedia.org/wiki?curid=1268380", "title": "The Astronaut's Wife", "text": ""}
{"id": "1268382", "revid": "773636", "url": "https://it.wikipedia.org/wiki?curid=1268382", "title": "Chiesa di Santa Maria a Olmi", "text": "La chiesa di Santa Maria a Olmi si trova nel comune di Borgo San Lorenzo, all'inizio della via che dalla provinciale sagginalese porta alla frazione delle Salaiole.\nStoria e descrizione.\nLe prime notizie certe risalgono all'XI secolo. Tra il 1560 e il 1570 tutto il complesso fu ristrutturato, mentre ulteriori interventi di ampliamento furono eseguiti nel 1854 da Angiolo Cappiardi e ancora nei primi decenni del XX secolo.\nAll'interno si conservano un affresco trecentesco con la \"Madonna del Parto tra San Cristoforo e Sant'Antonio\", racchiuso in un tabernacolo in pietra quattrocentesco, l\"Assunta e santi\" di Alessandro Allori e l\"Esaltazione della Croce\" di Carlo Portelli. Nel 1585 furono ospiti nell'elegante edificio accanto alla chiesa il granduca Francesco I de' Medici e Bianca Cappello, la quale fu ritratta ad affresco da Alessandro Allori; nel 1871 il ritratto fu staccato e ceduto alla Galleria degli Uffizi di Firenze.\nIn questa chiesa fu priore Giuseppe Maria Brocchi e qui fu sepolto, dopo la sua morte avvenuta l'8 giugno 1751.\nAll'interno della chiesa \u00e8 custodita, entrando sulla parete laterale sinistra una lapide dedicata ai caduti della Grande Guerra del popolo di Olmi, composta su disegno dell'allora maestra Cesarina Cartacci con materiali decorativi provenienti dalle Fornaci San Lorenzo della Manifattura Chini."}
{"id": "1268386", "revid": "767487", "url": "https://it.wikipedia.org/wiki?curid=1268386", "title": "Una lezione d'amore", "text": "Una lezione d'amore (\"En lektion i k\u00e4rlek\") \u00e8 un film di Ingmar Bergman, realizzato nel 1954.\nTrama.\nLa giovane Susanne riceve una brutta notizia dal suo amante, il ginecologo David, che vuole lasciarla: l'uomo, che aveva deciso di divorziare ha deciso infatti riconciliarsi con la moglie Marianne. Susanne, visto sfumare il matrimonio in cui sperava, \u00e8 molto amareggiata. Nello studio entra un'altra paziente ma David se ne va e, salito sull'auto guidata dall'autista, si lascia andare ai ricordi.\nL'uomo ricorda il suo primo incontro con Susanna, che inizia con un battibecco e termina con un appassionato bacio. I due amanti trascorrono poi una felice estate guardando le stelle, andando in barca e nuotando.\nL'auto intanto arriva alla stazione e David, dopo aver detto all'autista di andarlo a prendere alla sera a Copenaghen, sale su un treno e si siede accanto a una donna mentre un passeggero scommette con lui che alla fine del viaggio riuscir\u00e0 a baciare la donna. David inizia a leggere un libro e da esso cadono due fotografie dei figli, Puccio e Nix. Marianne e il passeggero che \u00e8 stato respinto dalla donna che paga a David la scommessa. Marito e moglie fanno finta di non conoscersi e fingono un primo approccio.\nMarianne ricorda quando scopr\u00ec il tradimento del marito dopo aver trovato i due amanti insieme in albergo. La moglie intanto dice a David che \u00e8 seccata del suo viaggio a Copenaghen che ha chiaramente lo scopo di spiarla, ma David la rimprovera per il tradimento e dice che vuole riconciliarsi con lei.\nTempo prima Marianne stava per sposarsi con lo scultore Carlo Adamo, matrimonio che non venne celebrato perch\u00e9 la donna si era accorta di amare David.\nIl treno arriva quindi a Malm\u00f6: alla stazione c'\u00e8 Carlo Adamo che aspetta Marianne. Vanno cos\u00ec a Copenaghen tutti e tre insieme e poi in un locale dove Carlo Adamo riesce a far ubriacare David che si mette a corteggiare una ragazza. Marianne diventa gelosa e fa una scenata, prendendo il marito a schiaffi e mettendosi a piangere. Alla fine marito e moglie si abbracciano e arriva l'autista che li accompagna in un albergo dove David prenota una stanza per la notte.\nAnalisi del film.\nL'opera \u00e8 lieve e si distingue per la raffinatezza dell'incastro e per l'intelligenza del dialogo. Viene raccontata una grave crisi coniugale in modo leggero. Non sempre i flashback sono perfetti, come nella scena del nonno e Nix dove il nonno non fa parte del sogno di David n\u00e9 di quello di Marianne, dal momento che nessun \u00e8 presente. Inoltre lo scompartimento ferroviario assomiglia pi\u00f9 a una immobile quinta teatrale. Ma, come giustamente scrive Nino Ghelli \"La prima impressione che si riceve del film \u00e8 quella di una inconsueta sciatteria formale. E viceversa, a un esame pi\u00f9 approfondito, appare evidente che anche sotto il profilo formale il film \u00e8 costruito con estrema attenzione e sorveglianza e che fa parte del programma dell'autore la rinuncia al conseguimento di effetti di particolare vigore figurativo per conferire all'opera una atmosfera vagamente familiare e dimessa\".\nIl dialogo appare coinvolgente e appassionato e come scrive Guido Sammavilla: \"\u00c8 una lezione sostanzialmente buona ma anche bella, diventata tutta poesia. E cio\u00e8 intelligente, divertente, a momenti anche tremenda, narrata in ogni suo punto molto bene (teatralmente, se non sempre cinematograficamente) ricca di molte piccole verit\u00e0 e anche di qualche grande verit\u00e0\".\nDistribuzione.\nIn Italia il film \u00e8 uscito nelle sale soltanto nel gennaio 1961, sette anni dopo la sua realizzazione."}
{"id": "1268388", "revid": "110157", "url": "https://it.wikipedia.org/wiki?curid=1268388", "title": "Take Two Licensing", "text": "Take-Two Licensing, Inc. (precedentemente Sound Source Interactive, Inc. e TDK Mediactive, Inc.) era un'azienda statunitense editrice di videogiochi con sede a Westlake Village in California. Fondata col nome di Sound Source Interactive da Vincent Bitetti nel marzo 1990, la societ\u00e0 acquisisce la BWT Labs nel marzo 1998. Nel settembre 2000, la societ\u00e0 viene acquistata dalla TDK e diventa TDK Mediactive; nel settembre 2003, la societ\u00e0 viene nuovamente venduta alla Take-Two Interactive al prezzo di 22 milioni di dollari e, nel dicembre successivo, viene ribattezzata Take-Two Licensing. Nel gennaio del 2005, con la fondazione della nuova sussidiaria della Take-Two Interactive, la 2K Games, Take-Two Licensing viene incorporata nella la nuova sussidiaria."}
{"id": "1268389", "revid": "10221141", "url": "https://it.wikipedia.org/wiki?curid=1268389", "title": "Sim City Societies", "text": ""}
{"id": "1268390", "revid": "767487", "url": "https://it.wikipedia.org/wiki?curid=1268390", "title": "Contraband (Velvet Revolver)", "text": "Contraband \u00e8 il primo album dei Velvet Revolver, pubblicato nel 2004.\nIl disco ha debuttato immediatamente alla posizione numero 1 nella Billboard e ha riscosso molto successo soprattutto da parte della critica.\nPosizioni nelle classifiche.\nAlbum - Billboard (Nord America)\nSingoli - Billboard (Nord America)"}
{"id": "1268391", "revid": "773636", "url": "https://it.wikipedia.org/wiki?curid=1268391", "title": "Chiesa di Santa Maria a Montefloscoli", "text": "La chiesa di Santa Maria a Montefloscoli \u00e8 un luogo di culto cattolico di Borgo San Lorenzo, in provincia di Firenze, nel territorio dell'arcidiocesi di Firenze.\nStoria e descrizione.\nLa chiesa risale all'XI secolo - XII secolo ed \u00e8 stata pi\u00f9 volte manomessa. L'ultimo restauro ne ha riportato alla luce le strutture originarie, quali l'abside e il paramento murario a filaretto in pietra. All'interno, interessante cappella con altare decorato con maioliche di produzione delle fornaci Chini di Borgo San Lorenzo (1910).\nAlla chiesa appartiene un interessantissimo polittico raffigurante la \"Madonna in gloria che d\u00e0 il cingolo a san Tommaso tra santi\", opera di un pittore fiorentino della fine del XIV secolo, che da questo dipinto ha preso il nome convenzionale di Maestro di Montefloscoli e oggi conservato al Museo di religiosit\u00e0 popolare di Vicchio."}
{"id": "1268392", "revid": "1305772", "url": "https://it.wikipedia.org/wiki?curid=1268392", "title": "SimCity Societies", "text": "SimCity Societies \u00e8 un videogioco della serie di SimCity, sviluppato dalla Tilted Mill Entertainement e pubblicato dalla Electronic Arts (EA).\nModalit\u00e0 di gioco.\nQuesto \u00e8 il primo gioco dalla serie \"SimCity\" che non \u00e8 stato sviluppato dalla Maxis di Will Wright, impegnata nello sviluppo del nuovo videogioco \"Spore\".\nMentre i precedenti giochi della serie \"SimCity\" possono essere descritti come simulatori di citt\u00e0, \"SimCity Societies\" \u00e8 diverso, come anticipato dalle anteprime e dalle dichiarazioni degli sviluppatori. Societies \u00e8 un simulatore di societ\u00e0 piuttosto che un simulatore per la costruzione di una citt\u00e0. Gran parte delle caratteristiche che hanno appassionato i giocatori di SimCity dal 1989 fino a SimCity 4 sono state improvvisamente eliminate: le linee elettriche e dell'acqua non esistono pi\u00f9, esistono solo due tipi di strade, le stazioni della metropolitana non devono essere collegate tra loro, non si pu\u00f2 sapere quale uso viene fatto delle varie fermate degli autobus e della metropolitana. Per di pi\u00f9 le famose zone (residenziale, commercio, industria) non si possono pi\u00f9 costruire e non esistono pi\u00f9 le regioni che raggruppano le citt\u00e0. Anche le zone di copertura della polizia e dei vigili del fuoco sono state eliminate. I giocatori di Societies devono scegliere direttamente quale edificio costruire (cosa precedentemente non possibile). In questo senso ha pi\u00f9 affinit\u00e0 col gioco City Life della Monte Cristo (2006). Gli edifici sono raggruppati in cinque gruppi: energia, case, posti di lavoro, decorazioni e ritrovi. Il fulcro del gioco sono diventati i sei \"valori sociali\": produttivit\u00e0, prosperit\u00e0, creativit\u00e0, spiritualit\u00e0, autorit\u00e0, conoscenza. L'aspetto e il funzionamento della citt\u00e0 dipenderanno fortemente dal modo in cui il giocatore doser\u00e0 questi sei valori. Gli altri due elementi fondamentali del gioco sono la \"capacit\u00e0 totale di alloggi dei lavoratori\" e il numero \"totale di lavori disponibili in citt\u00e0\": questi due numeri devono essere il pi\u00f9 possibile vicini per evitare di avere, chiaramente, Sim disoccupati e aziende improduttive senza dipendenti.\nGrafica.\nSimCity Societies introduce finalmente nella serie SimCity la grafica 3D che molti speravano venisse gi\u00e0 introdotta in SimCity 4.\nL'aspetto della citt\u00e0 \u00e8 decisamente ben dettagliato, le possibilit\u00e0 di muovere la visuale sono ampie e la fluidit\u00e0 \u00e8 notevole, almeno fino a quando la citt\u00e0 non comincia a crescere. Va sottolineato che, probabilmente per non pesare troppo sulla scheda video, la mappa della citt\u00e0 di SimCity Societies \u00e8 pi\u00f9 piccola di quella di SimCity 4. \u00c8 possibile usare lo zoom e abbassare la visuale fino ad \"entrare\" nelle strade.\nLa nuova grafica introduce alcune limitazioni. Le pi\u00f9 significative sono la possibilit\u00e0 di costruire solo strade perpendicolari tra loro e l'impossibilit\u00e0 di costruire edifici o strade nelle zone dove il terreno ha una pendenza poco pi\u00f9 che accennata.\nLe schede grafiche supportate sono: NVidia GeForce FX5900 (GeForce 6800 per Windows Vista) o superiori, ATI Radeon 9600 (X600 per Vista) o superiori.\nAccoglienza.\n\"SimCity Societies\" ha avuto recensioni discordanti, siti web specializzati in videogiochi come Gamespot e IGN hanno criticato i cambiamenti. Nei primi giorni dopo il lancio, il forum ufficiale del gioco ha visto decine di persone lamentarsi per i cambiamenti introdotti al punto da dubitare dell'appartenenza di questo gioco alla serie SimCity. I nuovi giocatori apprezzano la maggior semplicit\u00e0 di Societies mentre gli appassionati della serie criticano che il gioco sia stato intitolato SimCity data la diversit\u00e0 con gli altri episodi della serie."}
{"id": "1268402", "revid": "767487", "url": "https://it.wikipedia.org/wiki?curid=1268402", "title": "Contraband (Contraband)", "text": "Contraband \u00e8 il primo album dei Contraband, uscito nel 1991 per l'etichetta discografica Impact/MCA Records.\nIl disco.\nIl disco fu prodotto da Randy Nicklaus, casualmente gi\u00e0 produttore di Vixen e Shark Island. \nEsso conteneva anche le cover \"\"All the Way from Memphis\" dei Mott the Hoople e \"Hang On to Yourself\" di David Bowie. Inoltre era presente anche il brano \"Tonight You're Mine\"\" di Tim Karr. Karr aveva pubblicato due anni prima un album solista contenente il brano, e alle registrazioni di questo partecip\u00f2 proprio Tracii Guns. Parteciparono anche musicisti esterni come il chitarrista Spencer Sercombe, gi\u00e0 membro degli Shark Island, Steffen Presley alla tastiere e il produttore Kevin Beamish nel ruolo di corista.\nDal disco venne estratto il singolo \"All The Way From Memphis\" che per\u00f2 ricevette una sponsorizzazione limitata. Il disco si piazz\u00f2 al n\u00b0 187 nella classifica di Billboard, e risult\u00f2 un fallimento commerciale."}
{"id": "1268403", "revid": "773636", "url": "https://it.wikipedia.org/wiki?curid=1268403", "title": "Chiesa di San Giovanni Battista a Monteloro", "text": "La chiesa di San Giovanni Battista a Monteloro si trova nel comune di Pontassieve.\nDocumentato dal 1102, il piccolo edificio sorge in prossimit\u00e0 dei ruderi del castello omonimo, feudo, dal secolo IX, dei vescovi di Fiesole. L'aspetto attuale si deve ad un moderno restauro (1959) che ha recuperate le strutture medievali lasciando inalterato il portico cinquecentesco.\nL'edificio presenta un semplice impianto ad un'unica navata chiusa da abside semicircolare, copertura con capriate a vista e campanile a vela impostato sul perimetro della tribuna. All'interno si conserva ancora un bassorilievo a stucco raffigurante la \"Madonna col Bambino\" risalente al secolo XV . Nell'attigua canonica sono visibili i resti di un loggiato del secolo XIII."}
{"id": "1268406", "revid": "6923", "url": "https://it.wikipedia.org/wiki?curid=1268406", "title": "TalonSoft", "text": "TalonSoft era un'impresa statunitense produttrice di videogiochi fondata nel 1995 da Jim Rose e John Davidson a Baltimora nel maryland, specializzata in wargames.\nIl 24 dicembre 1998 venne stata acquisita dalla Take Two Interactive, la quale chiuse la societ\u00e0 nel 2002 trasferendo le propriet\u00e0 intellettuali alla Gathering of Developers. Nell'ottobre 2005 la Matrix Games ha acquisito molti dei marchi TalonSoft compresi Battleground, Campaign, e Operational Art of War."}
{"id": "1268409", "revid": "767487", "url": "https://it.wikipedia.org/wiki?curid=1268409", "title": "L'amore infedele - Unfaithful", "text": "L'amore infedele - Unfaithful (\"Unfaithful\") \u00e8 un film del 2002 diretto da Adrian Lyne.\n\u00c8 il \"remake\" di \"St\u00e9phane, una moglie infedele\" di Claude Chabrol, riscritto da Alvin Sargent e William Broyles Jr.\nTrama.\nConnie e Edward Sumner sono una coppia agiata. In una giornata con violente raffiche di vento Connie si scontra con un ragazzo: cade, si ferisce a un ginocchio e lo sconosciuto le offre cure e riparo in casa sua. In quel momento passa un taxi vuoto ma lei decide di accettare l'offerta del giovane Paul Martel, un affascinante libraio. Pi\u00f9 tardi, Connie inizia a sentirsi troppo attratta e decide di andarsene. Lui salutandola le regala un libro di poesie.\nIl mattino seguente, Connie trova nel libro regalatole da Paul un suo biglietto da visita. Con la scusa di volerlo ringraziare lo chiama e riceve un invito per un caff\u00e8. Di fronte a Paul dapprima esita riflettendo sull'errore che sta compiendo, quindi lascia la casa ma \u00e8 costretta a tornare per prendere il cappotto dimenticato; Paul l'afferra e la porta a letto dove fanno sesso. Sul treno verso casa Connie ripensa al rapporto appena avuto con Paul alternando gioia e pentimento: ricordando il momento in cui Paul le leva la biancheria intima, fugge nel bagno del treno per levarsi gli slip e per lavarli, come a voler cancellare l'atto appena compiuto.\nIn seguito, Connie e Paul instaurano una relazione sentimentale fortemente passionale, mentre in Ed inizia a prendere corpo il sospetto notando il distacco di Connie da lui e dal figlio Charlie e la frequenza con cui la moglie prende il treno per New York. Dopo che un collega, durante una lite, gli fa intuire che sua moglie lo tradisce, Ed assume un detective per seguire Connie: ne riceve delle immagini che provano il tradimento. Nel frattempo Connie, sempre pi\u00f9 combattuta, incontra casualmente Paul con un'altra ragazza e si rende conto di essere solo \"quella del gioved\u00ec\". Connie \u00e8 stufa della situazione, cerca di andarsene ma \u00e8 raggiunta da Paul, con cui ha nuovamente un rapporto sessuale.\nEd, che aveva seguito la moglie, aspetta che questa esca dopodich\u00e9 decide di incontrare il rivale in amore. Nell'appartamento di Paul i due si scambiano poche fredde battute sorseggiando un drink. Ed percepisce nell'ambiente i segni del passaggio di Connie e soprattutto nota una palla di vetro con neve che lui stesso le aveva regalato per la sua collezione. Ed, stordito e confuso, colpisce con tale oggetto Paul, che cade a terra e muore dissanguato. Ripresa la lucidit\u00e0, cancella con attenzione le prove e occulta il cadavere in una discarica.\nPochi giorni dopo due agenti di polizia si presentano a casa dei due, grazie al numero di telefono trovato a casa dello scomparso Martel: Connie nega di conoscerlo bene e di averlo frequentato. Lo stesso marito la aiuta a difendersi anche quando gli agenti tornano dopo la scoperta del corpo. La donna scopre le fotografie in una tasca di Ed e nota che il globo con la neve \u00e8 misteriosamente riapparso in casa.\nEd le confessa tutto e la rimprovera per aver abbandonato la sua famiglia. I due danno la parvenza di ricostruire il loro matrimonio e si ritrovano in auto con il figlio addormentato davanti al commissariato a riflettere sul da farsi mentre le tre luci del semaforo sotto a cui sono fermi si alternano illuminando i loro volti. Connie sussurra che potrebbero lasciare il paese e assumere nuove identit\u00e0, ed Edward \u00e8 d'accordo, consolandola mentre piange."}
{"id": "1268411", "revid": "287204", "url": "https://it.wikipedia.org/wiki?curid=1268411", "title": "Clarisse colettine", "text": "Le clarisse colettine (in latino \"Ordo Sanctae Clarae reformationis ab Coleta\") sono le monache appartenenti all'ordine sorto in Francia agli inizi del XV secolo dalla riforma introdotta da santa Coletta di Corbie (1381-1447) in alcuni monasteri allo scopo di riportare la regola di santa Chiara alla primitiva austerit\u00e0. Le clarisse colettine pospongono al loro nome la sigla O.S.C.Col.\nStoria.\nPer le monache clarisse, il clima di decadenza morale che segn\u00f2 il periodo della cattivit\u00e0 avignonese (1309-1376) e dello scisma d'Occidente (1378-1417) fu causa di rilassamento della disciplina e di raffreddamento dell'ideale monastico ed ebbe come conseguenza l'abbandono del rigido rispetto della regola di povert\u00e0 imposto dalla regola di santa Chiara del 1253.\nColette Boilet, clarissa urbanista, si fece interprete delle tendenze ad un ritorno al primitivo rigore di molte sue consorelle: nel 1406, su consiglio del francescano Enrico di Baume, si rec\u00f2 a Nizza ed ottenne da Benedetto XIII l'autorizzazione a riformare i monasteri dell'ordine ed a fondarne di nuovi. \nAvendo fallito nel tentativo di riforma del monastero di Baume-les-Messieurs, affidatole dalla contessa di Ginevra, nel 1410 decise di fondare un nuovo monastero a Besan\u00e7on: seguirono le fondazioni di Auxonne (1410), Poligny, Gand (1412), Heidelberg (1444), Amiens. Alla fine della sua vita (1447) i monasteri da lei riformati arrivano a diciassette.\nBenedetto XIII la nomin\u00f2 abbadessa generale dei conventi: alla regola di santa Chiara del 1253 Coletta affianc\u00f2 delle costituzioni che vennero approvate nel 1434 dal ministro generale dei frati minori e nel 1458 da papa Pio II.\nAttivit\u00e0 e diffusione.\nLe clarisse colettine costituiscono un ordine di rigorosa vita claustrale: sono dedite alla preghiera contemplativa.\nAlla fine del 2005 le monache clarisse colettine erano 668 ed il loro ordine contava 57 case."}
{"id": "1268412", "revid": "278830", "url": "https://it.wikipedia.org/wiki?curid=1268412", "title": "Ajita Wilson", "text": "Era famosa soprattutto in Europa, per aver interpretato molti film d'exploitation negli anni settanta.\nBiografia.\nNon si possiedono molte informazioni su di lei precedenti al suo ingresso nel mondo dello spettacolo. Un'opinione comune ancora oggi \u00e8 che fosse una transessuale. Secondo alcuni si sarebbe chiamata George Wilson, sarebbe stato inizialmente un travestito, ma cambi\u00f2 sesso a met\u00e0 degli anni settanta e cominci\u00f2 a lavorare in un quartiere a luci rosse di New York, cimentandosi anche in pellicole pornografiche. Anche al regista spagnolo Mariano Ozores, che lavor\u00f2 con lei nel 1979, venne detto che Ajita Wilson era un transessuale (\"che si chiamava qualcosa come Estanislaw Colcoski e che era stato pompiere a Chicago\") ma non ebbe mai la certezza che ci\u00f2 fosse vero. Sergio Bergonzelli, che la diresse in uno dei suoi film pornografici, conosceva una storia analoga. Per Lina Romay, che lavor\u00f2 con la Wilson in \"Macumba sexual\", \"era decisamente transessuale\". Il quotidiano \"La Stampa\", in occasione della morte dell'attrice, accenn\u00f2 alle speculazioni sulla sua sessualit\u00e0, ma le defin\u00ec \"voci inquietanti\".\nAjita Wilson nacque nel Michigan da padre americano di colore e madre brasiliana bianca. Venne scoperta dal fotografo Bill King che la fece diventare una modella internazionale e le permise di girare il mondo. In seguito la Wilson decise di trasferirsi in Italia e si stabil\u00ec a Milano. Nel 1976 prese parte al suo primo film, \"La principessa nuda\" di Cesare Canevari, basato sulla vita di Elizabeth di Toro.\nLavor\u00f2 con molti registi di genere come Bruno Mattei e Jes\u00fas Franco, in film erotici ed in seguito pornografici. Molte delle sue pellicole italiane erano girate in due versioni, una censurata per il mercato nazionale, una pi\u00f9 esplicita per il mercato estero. Interpret\u00f2 anche un ruolo minore nel violento noir \"Luca il contrabbandiere\", diretto da Lucio Fulci nel 1980. Negli ultimi anni si esib\u00ec come cantante. Federico Fellini la volle per un ruolo ne \"La citt\u00e0 delle donne\", ma poi la lavorazione del film venne temporaneamente sospesa e lei prese altri impegni. Avrebbe inoltre potuto entrare nel cast di \"E la nave va\", ma non pot\u00e8 perch\u00e8 impegnata con \"Detenute violente\".\nMor\u00ec a Roma nel 1987 all'et\u00e0 di 37 anni a seguito di un ictus cerebrale. La salma fu trasportata negli Stati Uniti e cremata secondo le disposizioni dell'attrice."}
{"id": "1268413", "revid": "1731544", "url": "https://it.wikipedia.org/wiki?curid=1268413", "title": "Olivier Martinez", "text": "Carriera.\nNasce a Parigi, figlio di un pugile spagnolo nato nel Marocco spagnolo e di una segretaria francese. \u00c8 apparso in produzioni francesi ma anche hollywoodiane come \"Unfaithful - L'amore infedele\" di Adrian Lyne. Nel 1993 ha vinto il Premio Jean Gabin e nel 1994 il Premio C\u00e9sar per la migliore promessa maschile per la sua interpretazione in \"Uno, due, tre, stella!\" (1993), mentre nel 1997 \u00e8 protagonista nel film di Juan Jos\u00e9 Bigas Luna \"L'immagine del desiderio\" (\"La femme de chambre du Titanic\").\nDopo \"Unfaithful\", con il quale si fa conoscere anche negli Stati Uniti, lavora nel film tv \"The Roman Spring of Mrs. Stone\" (2003) al fianco di Helen Mirren e Anne Bancroft, in \"S.W.A.T. - Squadra speciale anticrimine\" (2003) con Colin Farrell e Samuel L. Jackson e il thriller \"Identit\u00e0 violate\" (2004) con Angelina Jolie e Ethan Hawke. Nel 2014 ha preso parte alla terza stagione della serie tv Revenge nel ruolo di Pascal LeMarchal.\nVita privata.\nDopo aver avuto relazioni con diverse attrici e cantanti, tra cui Mira Sorvino, Kylie Minogue, Elsa Pataky, Rosie Huntington-Whiteley e Juliette Binoche, dall'ottobre 2010 ha una relazione con l'attrice statunitense Halle Berry. I due si sono fidanzati nel marzo 2012 e si sono sposati il 13 luglio 2013 nel Castello di Conde in Vallery, in Francia. Il 5 ottobre 2013 sono diventati genitori di un bambino, Maceo Robert Martinez, e hanno annunciato il loro divorzio il 27 ottobre 2015."}
{"id": "1268421", "revid": "76963", "url": "https://it.wikipedia.org/wiki?curid=1268421", "title": "Alvin Sargent", "text": "Biografia.\nInizi\u00f2 a lavorare per la televisione nel 1953 e negli anni sessanta scrisse gli episodi di numerose serie tv, tra le quali \"Route 66\", \"Ben Casey\" e \"Alfred Hitchcock presenta\". Nel 1966 collabor\u00f2 alla prima sceneggiatura, ma inizia a farsi notare solo nel 1970 quando scrive \"Un uomo senza scampo\" di John Frankenheimer e nel 1973 l'acclamato \"Paper Moon - Luna di carta\" con Ryan O'Neal e la figlia Tatum.\nNel 1978 vinse l'Oscar per il film \"Giulia\" di Fred Zinnemann e ancora nel 1981 con \"Gente comune\" di Robert Redford. Successivamente collabor\u00f2 a \"Spider-Man 2\" e \"Spider-Man 3\" entrambi diretti da Sam Raimi.\nMor\u00ec il 9 maggio 2019 all\u2019et\u00e0 di 92 anni nella sua casa a Seattle.\nVita privata.\nHa avuto una relazione con la produttrice Laura Ziskin, che ha sposato nel 2010 e con la quale \u00e8 rimasto legato fino alla sua morte avvenuta nel 2011 per un cancro al seno. \u00c8 il fratello dello scomparso Herb Sargent (1923-2005)."}
{"id": "1268425", "revid": "287204", "url": "https://it.wikipedia.org/wiki?curid=1268425", "title": "Dolby Surround", "text": "Il Dolby Surround \u00e8 uno standard proprietario di audio multicanale sviluppato dalla Dolby Laboratories la quale ne detiene anche i diritti di utilizzo. Deriva dall'audio Dolby Stereo del quale rappresenta una versione meno potente. \u00c8 stato sviluppato per l'home video e utilizzato in seguito anche per la televisione e i videogiochi, in particolare \u00e8 stato il primo standard di audio multicanale dotato di surround e dedicato a tali ambiti di utilizzo. La sua caratteristica principale, che ne ha decretato un vasto successo negli anni novanta del XX secolo, \u00e8 che, analogamente all'audio Dolby Stereo, si presenta come audio stereofonico. Attualmente \u00e8 usato anche nei cinema.\nHa chiuso nel 2007 e riattivato nel luglio 2010.\nAttualmente \u00e8 in suono 7.1. surround sound, in modo da aggiungere 2 canali al Dolby Digital.\nIl Dolby Surround \u00e8 anche un encoder audio e un decoder audio sviluppati dalla Dolby Laboratories. L'encoder audio esegue la codifica dell'audio Dolby Surround, il decoder audio invece la decodifica dell'audio Dolby Surround, Dolby Surround Pro Logic II, Dolby Stereo e Dolby Stereo Spectral Recording.\nIl logo del Dolby Surround \u00e8 quindi usato sia per indicare che l'audio \u00e8 Dolby Surround (ad esempio si pu\u00f2 trovare sulla copertina di una pubblicazione home video o nei titoli di un programma televisivo), sia per indicare che un apparecchio, o un dispositivo, elettronico \u00e8 in grado di codificare e/o decodificare l'audio Dolby Surround, Dolby Surround Pro Logic II, Dolby Stereo e Dolby Stereo Spectral Recording (ad esempio si pu\u00f2 trovare sul frontale di un amplificatore audio per l'home theatre).\nCaratteristiche dell'audio Dolby Surround.\nL'audio Dolby Surround prevede tre diverse configurazioni di canali audio, due a tre canali audio e una a quattro:\nAnche se sono possibili tre diverse configurazioni di canali audio, normalmente la configurazione utilizzata \u00e8 quella che prevede il massimo numero di canali audio cio\u00e8 quella a quattro canali audio.\nA differenza dei moderni standard di audio multicanale che prevedono una risposta in frequenza uguale per tutti i canali audio eccetto che per il canale LFE, l'audio Dolby Surround prevede per il canale posteriore una risposta in frequenza limitata da 100Hz a 7kHz. Il canale posteriore dell'audio Dolby Surround \u00e8 un canale audio destinato prevalentemente alla riproduzione di effetti d'ambiente.\nL'audio Dolby Surround \u00e8 implementato codificando il canale anteriore centrale e il canale posteriore nei canali anteriore sinistro e anteriore destro mantenendoli riproducibili come canali stereofonici. L'audio Dolby Surround, come detto all'inizio, si presenta infatti come audio stereofonico riproducibile come audio Dolby Surround attraverso l'apposito decoder oppure, nell'eventualit\u00e0 che non si disponga di tale decoder, riproducibile come audio stereofonico o anche monofonico visto che a sua volta l'audio stereofonico \u00e8 riproducibile come audio monofonico.\nQuesta caratteristica \u00e8 quella che ha decretato il successo dell'audio Dolby Surround in quanto tutti gli standard di registrazione o di trasmissione dell'audio stereofonico, sia esso analogico o digitale, sono automaticamente compatibili con il Dolby Surround. Chi non vuole dotarsi di impianto di riproduzione audio compatibile con l'audio Dolby Surround pu\u00f2 comunque riprodurlo con un impianto compatibile soltanto con l'audio stereofonico o anche soltanto compatibile con l'audio monofonico.\nAmbiti di impiego dell'audio Dolby Surround.\nL'audio Dolby Surround \u00e8 stato introdotto sul mercato nel 1982 come standard per il home video. Con il Dolby Surround per la prima volta si \u00e8 implementato i canali surround nel home video.\nNegli anni ottanta e novanta del XX secolo, la maggior parte dei film distribuiti nelle sale cinematografiche con audio Dolby Stereo e Dolby Stereo Spectral Recording \u00e8 stata pubblicata in home video in tali standard audio e fatti passare per audio Dolby Surround; \u00e8 possibile quindi trovare il logo Dolby Surround su un ampio numero di pubblicazioni home video in standard VHS, LaserDisc e Video CD come Dolby Surround AC-3 Digital (poi piegata per\u00f2 in Dolby Digital) e nei S-VHS (normale).\nOggi lo standard home video pi\u00f9 diffuso \u00e8 il DVD-Video per il quale sono previsti standard di audio multicanale pi\u00f9 evoluti del Dolby Surround, tutti digitali: il Dolby Digital, il DTS, l'MPEG Multichannel e il PCM. Ma i film distribuiti nelle sale cinematografiche con audio Dolby Stereo o con audio Dolby Stereo Spectral Recording continuano ad essere pubblicati in DVD-Video utilizzando tali standard audio, anche se con frequenza molto minore rispetto ai decenni passati. In particolare il Dolby Stereo e il Dolby Stereo Spectral Recording si presentano sui DVD-Video quasi sempre come audio stereo Dolby Digital.\nSi tratta di una soluzione pi\u00f9 sbrigativa in quanto, per utilizzare i nuovo standard digitali previsti per il DVD-Video nella stessa configurazione di canali audio del Dolby Stereo o del Dolby Stereo Spectral Recording, \u00e8 necessario un nuovo missaggio dell'audio.\nTale scelta editoriale non \u00e8 ben vista dagli utenti pi\u00f9 evoluti i quali, dotati di apparecchi compatibili con i nuovi standard digitali previsti per il DVD-Video, preferirebbero che fossero utilizzati tali standard audio nella configurazione di canali audio utilizzata dal Dolby Stereo e dal Dolby Stereo Spectral Recording in quanto soluzione qualitativamente migliore.\nSempre per quanto riguarda i film in DVD-Video, altre volte invece \u00e8 presente sia l'audio Dolby Stereo o Dolby Stereo Spectral Recording sia l'audio muticanale in uno o pi\u00f9 dei nuovi standard digitali previsti per il DVD-Video (lo standard DVD-Video prevede fino ad un massimo di otto sonori diversi per lo stesso filmato).\nSempre a proposito di DVD-Video, tutti i lettori di DVD-Video sono in grado di trasformare l'audio multicanale Dolby Digital di un DVD-Video in audio Dolby Surround. Tutti i possessori di apparecchi, o dispositivi, compatibili con il solo Dolby Surround sono quindi in grado di riprodurre ugualmente l'audio multicanale Dolby Digital dei DVD-Video, anche se con prestazioni inferiori poich\u00e9 il Dolby Surround offre appunto prestazioni inferiori a quella offerte dal Dolby Digital.\nIl Dolby Surround, anche se sviluppato per il home video, in seguito \u00e8 stato utilizzato in altri ambiti, si pu\u00f2 infatti trovare in programmi televisivi preprodotti, come ad esempio telefilm, oppure anche in programmi televisivi dal vivo come concerti o partite di calcio, anche se quest'ultimo uso non \u00e8 molto diffuso. Un altro ambito di utilizzo del Dolby Surround sono i videogiochi.\nRiprodurre l'audio Dolby Surround.\nPer riprodurre l'audio Dolby Surround come audio multicanle e non come audio stereofonico o monofonico \u00e8 necessario che gli apparecchi, o i dispositivi, elettronici di cui si dispone siano compatibili con l'audio Dolby Surround cio\u00e8 integrino al loro interno uno dei decoder sviluppati dalla Dolby Laboratories in grado di decodificare l'audio Dolby Surround. Tali decoder sono:\nDescrizione.\nTranne il decoder Dolby Surround tutti gli altri, oltre che essere dei decoder audio, sono anche dei processori audio in grado, a seconda dei casi, di svolgere alcune elaborazioni sull'audio stereofonico, Dolby Surround e Dolby Surround Pro Logic II. Per quanto riguarda i decoder/processori Dolby Surround Pro Logic, Dolby Surround Pro Logic II e Dolby Surround Pro Logic IIx, per conoscere tutte le elaborazioni audio che sono in grado di svolgere si vedano le relative voci. La tabella seguente invece riassume come i vari decoder in grado di decodificare l'audio Dolby Surround decodificano ed eventualmente elaborano tale standard audio:\nCome si pu\u00f2 vedere dalla tabella il decoder Dolby Surround non \u00e8 in grado di decodificare il canale centrale dell'audio Dolby Surround. Il decoder/processore Dolby Surround Pro Logic IIx invece \u00e8 l'unico in grado di creare due configurazioni di canali audio diverse per l'audio Dolby Surround.\nNormalmente gli apparecchi, o dispositivi, elettronici dotati di decoder Dolby Surround o decoder/processore Dolby Surround Pro Logic duplicano il canale posteriore in modo che sia riprodotto da una coppia di diffusori audio, e creano anche un canale LFE. Tali elaborazioni audio non appartengono per\u00f2 al decoder Dolby Surround e al decoder/processore Dolby Surround Pro Logic.\nCaratteristiche del decoder Dolby Surround.\nL'audio Dolby Surround deriva dal pi\u00f9 potente Dolby Stereo, utilizzato in ambito cinematografico. I due standard infatti hanno varie somiglianze tanto che \u00e8 possibile per un decoder Dolby Surround decodificare l'audio Dolby Stereo, anche se non tutti i suoi canali audio e con qualit\u00e0 audio inferiore a quella permessa da tale standard audio. Ci\u00f2 \u00e8 valido anche per l'audio Dolby Stereo Spectral Recording, evoluzione retrocompatibile dell'audio Dolby Stereo utilizzata sempre in ambito cinematografico.\nCi si pu\u00f2 trovare nella condizione di riprodurre l'audio Dolby Stereo o Dolby Stereo Spectral Recording quando un film uscito al cinema in tali standard audio (la maggior parte dei film prodotti negli ultimi decenni) viene trasmesso in televisione. La trasmissione deve essere per\u00f2 stereofonica e l'apparecchio televisivo ricevente in grado di riceverla in stereofonia e non in monofonia. Anche l'audio Dolby Stereo e Dolby Stereo Spectral Recording infatti si presentano come audio stereofonico e, come l'audio Dolby Surround, per poter essere decodificati devono presentarsi come audio stereofonico, se vengono missati in audio monofonico non sono pi\u00f9 decodificabili.\nInoltre i film usciti al cinema con audio Dolby Stereo o Dolby Stereo Spectral Recording in realt\u00e0 vengono pubblicati in home video in tali standard audio e non in Dolby Surround come invece viene indicato sulla copertina della pubblicazione. Non vengono remissati in Dolby Surround proprio per la compatibilit\u00e0 dell'audio Dolby Stereo e Dolby Stereo Spectral Recording con il Dolby Surround.\nUn decoder Dolby Surround \u00e8 in grado inoltre di decodificare l'audio Dolby Surround Pro Logic II in quanto evoluzione retrocompatibile dell'audio Dolby Surround.\nLa seguente tabella riassume come vengono decodificati da un decoder Dolby Surround i vari standard audio che \u00e8 in grado di decodificare:\nCome si pu\u00f2 vedere dalla tabella il decoder Dolby Surround non \u00e8 in grado di decodificare completamente nessuno degli standard audio elencati, neanche il Dolby Surround. Il decoder Dolby Surround, primo decoder ad essere stato sviluppato per la decodifica dell'audio Dolby Surround, \u00e8 infatti anche il pi\u00f9 semplice tra tutti quelli in grado di decodificare l'audio Dolby Surround.\nCome gi\u00e0 detto inoltre, normalmente gli apparecchi, o dispositivi, elettronici dotati di decoder Dolby Surround duplicano il canale posteriore in modo che sia riprodotto da una coppia di duffusori audio, e creano anche un canale LFE. Tali elaborazioni audio non appartengono per\u00f2 al decoder Dolby Surround."}
{"id": "1268427", "revid": "466539", "url": "https://it.wikipedia.org/wiki?curid=1268427", "title": "Bushrod Washington", "text": "Biografia.\nFiglio di John Augustine Washington (che era fratello minore di George Washington), nacque nella contea di Westmoreland, in Virginia, e si laure\u00f2 presso il College of William and Mary nel 1778; i suoi studi furono sostenuti dallo zio e da James Wilson. Partecip\u00f2 brevemente alla guerra d'indipendenza; nel 1787 fu eletto all'Assemblea dei Delegati della Virginia, e fece parte anche della convenzione che ratific\u00f2 la nuova costituzione degli Stati Uniti. Tuttavia Washington era interessato pi\u00f9 alla legge che alla politica, e presto torn\u00f2 a praticare l'avvocatura e l'insegnamento. Alla morte dello zio, nel 1799, Washington eredit\u00f2 la tenuta di Mount Vernon. Nel 1816 contribu\u00ec alla fondazione della American Colonization Society.\nWashington fu scelto come giudice associato della Corte Suprema dal presidente John Adams, con l'appoggio di John Marshall, che aveva rifiutato la nomina a tale posizione offertagli da Adams. Washington entr\u00f2 in carica il 4 febbraio 1799 all'et\u00e0 di 36 anni.\nNella sua lunga carriera di giudice, Washington si alline\u00f2 quasi sempre alle posizioni di John Marshall (che era stato nominato giudice capo della Corte nel 1801), a favore di un'interpretazione espansiva dei poteri del governo federale rispetto agli stati: vot\u00f2 sempre con lui tranne che in tre occasioni (una di queste fu nel caso Ogden contro Sanders). Washington \u00e8 generalmente considerato un giudice mediocre che scrisse poche sentenze di rilievo.\nNel caso Ogden contro Sanders (1827, 25 U.S. 213), riguardante la validit\u00e0 di una legge fallimentare dello stato di New York, scrisse una sentenza che interpretava la \"Contract Clause\" (la norma costituzionale che proibisce l'approvazione di leggi che indeboliscano l'efficacia delle obbligazioni contrattuali), stabilendo che tale divieto si applicava soltanto alle leggi concernenti contratti gi\u00e0 firmati, e non a quelle concernenti contratti futuri.\nMentre esercitava le funzioni di giudice d'appello, Washington scrisse, nel 1823, un'importante sentenza nel caso Corfield contro Coryell, 6 Fed. Cas. 546 (C.C.E.D. Penn. 1823), in cui elencava alcuni diritti dei cittadini tradizionalmente considerati come \"fondamentali\". L'enumerazione di questi diritti ebbe una profonda influenza sulla successiva giurisprudenza costituzionale, specialmente per quanto riguarda l'applicazione della \"Privileges and Immunities Clause\" della Costituzione."}
{"id": "1268429", "revid": "1565034", "url": "https://it.wikipedia.org/wiki?curid=1268429", "title": "Coletta di Corbie", "text": "Biografia.\nApparteneva ad un'umile famiglia di Corbie (il padre era carpentiere presso la locale abbazia benedettina).\nFu beghina, poi monaca benedettina, quindi Clarissa urbanista: disgustata dal rilassamento della disciplina, dal raffreddamento dell'ideale monastico e dall'abbandono della rigida povert\u00e0 imposta dalla \"Regola di Santa Chiara\", dopo un periodo di clausura (1402-1406), ottenne da Benedetto XIII (papa Avignonese) l'autorizzazione a riformare i monasteri dell'ordine ed a fondarne di nuovi, il tutto allo scopo di riportare la regola alla primitiva austerit\u00e0.\nDopo aver tentato di applicare la sua riforma al convento di Baume-les-Messieurs, decise di fondare un nuovo monastero a Besan\u00e7on (1410). Mor\u00ec nel 1447 presso il monastero di Gand, uno dei diciassette che aveva fondato.\nIl culto.\nVenne proclamata beata il 23 gennaio 1740 da papa Clemente XII e canonizzata da papa Pio VII il 24 maggio 1807.\nMemoria liturgica il 6 marzo."}
{"id": "1268431", "revid": "289247", "url": "https://it.wikipedia.org/wiki?curid=1268431", "title": "Santa Coletta", "text": ""}
{"id": "1268433", "revid": "78273", "url": "https://it.wikipedia.org/wiki?curid=1268433", "title": "Linux per play station 2", "text": ""}
{"id": "1268434", "revid": "125767713", "url": "https://it.wikipedia.org/wiki?curid=1268434", "title": "Curt Hennig", "text": "Ha lottato nella World Wrestling Federation, nella World Championship Wrestling e in varie federazioni minori. \u00c8 stato introdotto postumo nella WWE Hall of Fame ed \u00e8 il padre del wrestler Curtis Axel.\nNel corso della sua carriera ha detenuto vari titoli come World Heavyweight Championship nell'American Wrestling Association (per 373 giorni, il settimo pi\u00f9 lungo regno nella storia del titolo), il WWC Universal Heavyweight Championship e il World Heavyweight Championship i-Generation per due volte.\n\u00c8 stato per due volte WWE Intecontinental Champion ed \u00e8 stato nominato dalla federazione come uno dei migliori cinque campioni intercontinentali di tutti i tempi nonch\u00e9 un atleta che ha portato il titolo a un nuovo livello di credibilit\u00e0.\nOltre a vincere diversi titoli in WCW durante la fine del 1990, \u00e8 stato membro dell'nWo e leader del gruppo country The West Texas Rednecks, che ha registrato la popolare canzone tongue-in-cheek \"Rap is Crap\".\nSia la WWF che la WCW hanno riconosciuto Hennig come uno dei pi\u00f9 grandi lottatori professionisti di tutti i tempi.\nCarriera.\nAmerican Wrestling Association (1980\u20131988).\nFiglio della leggenda del ring Larry \"The Axe\" Hennig, Curt inizi\u00f2 la sua carriera da wrestler nel 1979 nella American Wrestling Association, lottando come \"Cool\" Curt Hennig; lott\u00f2 inoltre in altre federazioni indipendenti del circuito NWA, con buoni risultati. Nella AWA diede dapprima vita ad un tag team con Scott Hall, vincendo l'AWA World Tag Team Championship il 18 gennaio 1986 ed in seguito sconfisse Nick Bockwinkel conquistando l'AWA World Heavyweight Championship il 2 maggio 1987. Mantenne la cintura per pi\u00f9 di un anno, prima di perderla in favore di Jerry Lawler il 9 maggio 1988. Qualche tempo dopo, lasci\u00f2 la AWA per passare alla World Wrestling Federation.\nWorld Wrestling Federation (1988\u20131996).\nNel 1988 approd\u00f2 nella WWF, federazione nella quale aveva gi\u00e0 combattuto qualche incontro tra il 1982 ed il 1984. Nel corso del secondo stint nella WWF interpret\u00f2 la gimmick di Mr. Perfect, prototipo dello sportivo perfetto in ogni disciplina. Per un anno fu impegnato in feud contro The Blue Blazer, The Red Rooster e Jimmy Snuka senza mai perdere alcun incontro; la striscia di vittorie termin\u00f2 quando fu sconfitto da Hulk Hogan in un match per il WWF Championship tenutosi nel 1989.\nInizialmente Mr. Perfect venne accompagnato da The Genius come manager, prima di passare alla scuderia di Bobby Heenan; come protetto di Heenan vinse il Titolo Intercontinentale sconfiggendo il due volte Campione Tito Santana nella finale di un torneo valido per il Titolo vacante.\nA SummerSlam 1990 perse il Titolo in favore di Texas Tornado, ma lo riconquist\u00f2 nel novembre dello stesso anno grazie all'aiuto di Ted DiBiase, mantenendolo fino all'agosto del 1991, quando lo perse contro Bret Hart a SummerSlam. Per gran parte di questo periodo, Hennig fu costretto a lottare nonostante un serio infortunio alla schiena; ci\u00f2 determin\u00f2 il seguente periodo di pausa dal wrestling lottato, durante il quale assunse dapprima il ruolo di \"consulente esecutivo\" di Ric Flair ed in seguito quello di commentatore dello show Superstars of Wrestling. Rientr\u00f2 attivamente sul ring lottando accanto a Randy Savage contro Razor Ramon e Ric Flair nel corso di Survivor Series 1992, dopo aver rotto con Flair ed Heenan (\"consulente finanziario\" di Flair) ed aver completato il suo turn face. Savage e Perfect vinsero il match per squalifica. In seguito Perfect elimin\u00f2 Flair dalla Royal Rumble 1993 e lo sconfisse poi in un \"Loser Leaves The WWF Match. Questi difatti lasci\u00f2 la federazione e torn\u00f2 in WCW. Heenan, non prendendo bene la sua sconfitta, oltre al tradimento di Mr. Perfect,gli scagli\u00f2 addosso \"The Narcissist\" Lex Luger. I due si affrontarono a Wrestlemania IX con Luger vincitore malgrado i piedi di Hennig erano sulle corde, durante il onteggio finale. Lo scontro prosegu\u00ec fuori dal ring con l'atleta perfetto che incapp\u00f2 in Shawn Michaels, subendone un'aggressione mentre questi era impegnato con Luger. Mr. Perfect ricambi\u00f2 il gesto di HBK facendogli perdere il titolo intercontinentale contro Marty Jannetty, ex compagno di coppia di Michaels. Durante l'incontro interferr\u00ec lanciando un asciugamano in faccia a Michaels permettendo a Jannetty un rool-up per lo scienamento finale. Al torneo King of the Ring si scontr\u00f2 con Doink, ma dovette ripetere l'incontro poich\u00e9 il primo match and\u00f2 oltre il tempo massimo. Nel secondo match, batt\u00e9 il clown con l'aiuto di Crush che venne a bloccare le interferenze di un secondo clown intento a dare una mano a quello presente sul ring. Ai quarti di finale batt\u00e9 Mr. Hughes per squalifica. Si ferm\u00f2 alle semifinali dove fu battuto di nuovo da Bret \"Hitman\" Hart, che vinse il torneo. A Summerslam vi fu il faccia a faccia contro Shawn Michaels, che nel frattempo si era ripreso la cintura intercontinentale grazie all' aiuto della sua guardia del corpo, Diesel. Perse l'incontro per conteggio fuori causa interferenza di quest' ultimo, con cui avvi\u00f2 una faida, mentre Shawn Michaels fu squalificato per un controllo antidoping rendendo la sua cintura vacante. La prima sfida dovette avvenire alle Survivor Series in un match 4 vs. 4. Mr. Perfect era in programma a far squadra con Razor Ramon, che aveva vinto in una battle royal il titolo intercontinentale lasciato vacante da HBK, poi Marty Jannetty e 1-2-3 Kid, contro I.R.S., Diesel, Adam Bomb e Rick Martel. Fu sostituito da Macho Man Randy Savage per un infortunio.\nA WrestleMania X fu l'arbitro speciale del match tra Lex Luger e Yokozuna che termin\u00f2 con la squalifica di Luger. Hennig giustific\u00f2 poi in varie interviste il gesto, sostenendo che quest' ultimo, ora un eroe americano e non pi\u00f9 il narcissista di quando era appena arrivato in federazione, aveva aggredito ingiustamente i due manager di Yokozuna, intervenuti sul ring dopo che il loro assistito aveva appena subito la mossa finale di Lex il bionic elbow. Divenne di nuovo un heel e avrebbe dovuto cos\u00ec riprendere la faida con Lex Luger lasciata in sospeso per via di Shawn Michaels nell'edizione precedente di Wrestlemania, ma per un infortunio al piede rimediato poco dopo la decima edizione fu sostituito da Crush.\nSi allontan\u00f2 per qualche tempo dal ring e fece il suo ritorno nel 1995 come commentatore di Survivor Series e come manager di Hunter Hearst Helmsley; tempo dopo torn\u00f2 al commento di WWF Superstars. Hennig sarebbe dovuto tornare a combattere in un feud contro Helmsley, ma i piani furono scartati quando si infortun\u00f2, apparentemente per colpa di Helmsley nel backstage. Qualche tempo dopo Hennig lasci\u00f2 la WWF.\nWorld Championship Wrestling (1997\u20132000).\nHennig pass\u00f2 alla World Championship Wrestling nel 1997, dove decise di lottare usando il suo vero nome, Curt Hennig; sia i Four Horsemen che il New World Order (nWo) provarono a farlo schierare dalla loro parte. Debutt\u00f2 ufficialmente a Bash at the Beach '97 come \"mistery tag team partner\" di Diamond Dallas Page; nel corso del match Hennig si rivolt\u00f2 contro Page ed inizi\u00f2 un feud contro di lui. In seguito si un\u00ec ai Four Horsemen, prendendo il posto di Arn Anderson, da poco ritiratosi. La stable prese parte ad un feud contro l'nWo che culmin\u00f2 in un match a Fall Brawl; prima del match Hennig fu attaccato dalla nWo nel backstage ed arriv\u00f2 sul ring a met\u00e0 dell'incontro con un braccio fasciato. Il tutto si riverl\u00f2 essere frutto di un piano che aveva come scopo il tradimento di Hennig ai danni dei Four Horsemen ed il conseguente passaggio all'nWo. Hennig vinse quindi lo United States Championship sconfiggendo Steve McMichael nel settembre del 1997; perse la Cintura a dicembre dello stesso anno, nel corso di Starrcade 1997 contro Diamond Dallas Page.\nPer tutto il 1998 fu bloccato da un infortunio al ginocchio. Quando l'nWo si separ\u00f2 in due blocchi distinti, Hennig pass\u00f2 all'nWo \"Wolfpac\" assieme a Rick Rude. Hennig non fu in grado di combattere contro Bill Goldberg a The Great American Bash 1998 e chiese a Konnan di prendere il suo posto. Konnan perse il match e venne attaccato da Hennig e dal suo amico Rick Rude. La sera successiva, nel corso di Monday Nitro, Curt Hennig e Rick Rude passarono all'nWo \"Hollywood\". Nonostante l'infortunio affront\u00f2 il WCW World Champion Goldberg in due occasioni, perdendo entrambi i match. A settembre, Hennig smise di apparire negli show televisivi della WCW per recuperare dall'infortunio. Al suo ritorno a Starrcade 1998 aiut\u00f2 Eric Bischoff a sconfiggere Ric Flair.\nNel 1999 si un\u00ec all'nWo \"Black and White\" e diede vita ad un tag team con Barry Windham. Hennig e Windham persero contro Ric e David Flair a Souled Out 1999 in seguito all'interferenza di Arn Anderson. Dopo il match, il resto dell'nWo arriv\u00f2 sul ring per umiliare i Flair: Ric venne bloccato mentre David veniva picchiato da Hollywood Hogan. Poco dopo, Hennig fu attaccato dall'nWo e buttato fuori dal gruppo. Hennig conquist\u00f2 il World Tag Team Championship con Windham. Tre mesi dopo divenne leader di una nuova stable, i West Texas Rednecks, della quale facevano parte anche Barry, suo fratello Kendall Windham e Bobby Duncum jr. Bench\u00e9 fossero heel, vennero caldamente supportati dai fan del sud degli Stati Uniti ed il progetto di feud contro i rapper face della stable \"No Limit Soldiers\" fu scartato. Quando l'avventura con i Rednecks termin\u00f2, Hennig prese parte ad un feud contro gli Harlem Heat e Shawn Stasiak. Durante il feud, Stasiak chiam\u00f2 s\u00e9 stesso \"Perfectshawn\" Stasiak, un chiaro riferimento alla gimmick di \"Mr. Perfect\". Quando Stasiak vinse il feud, Hennig divenne per un breve periodo il suo allenatore, prima di lasciare la WCW nell'estate del 2000.\nRitorno in WWF (2002).\nMr. Perfect torn\u00f2 in WWF ad inizio 2002, partecipando alla Royal Rumble, dove venne eliminato per penultimo da Triple H. Ebbe poi una breve faida con Steve Austin e Rob Van Dam prima di creare un tag team con Big Boss Man. Fu licenziato dalla federazione il 5 maggio 2002, qualche giorno dopo aver dato vita ad una rissa con Brock Lesnar sul volo di ritorno da un \"tour\" nel Regno Unito (\"Plane Ride from Hell\").\nTotal Nonstop Action (2002\u20132003).\nDopo il licenziamento da parte della WWE, Hennig firm\u00f2 con la Total Nonstop Action Wrestling. In TNA, ebbe un feud con Jeff Jarrett. Debutt\u00f2 in un 6-man tag team match, come \"partner misterioso\" di Syxx-Pac e B.G. James contro Ron Killings, Jeff Jarrett e Brian Lawler. Il team di Hennig vinse il match quando Curt schien\u00f2 l'NWA World Heavyweight Champion Ron Killings. Quindi ebbe una title shot con Killings il 16 ottobre ma perse a causa delle interferenze da parte di Jarrett. Si scontr\u00f2 nuovamente con Killings il 23 ottobre, ma perse anche stavolta a causa di interferenze simili da parte di Mr. Wrestling III. Il 27 novembre Hennig fece coppia con B.G. James per sfidare i Disciples of the New Church ma fall\u00ec nell'impresa. Hennig ricevette l'ultima opportunit\u00e0 di vincere il World Title l'11 dicembre, questa volta contro Jeff Jarrett, ma perse il match.\nCurt Hennig lott\u00f2 il suo ultimo match l'8 gennaio, sconfiggendo David Flair in un \"Axehandle on a Pole Match\".\nLa morte e l'eredit\u00e0.\nIl 10 febbraio 2003, Hennig fu trovato morto nella stanza di un hotel in Florida, lasciando la moglie Leonice e i quattro figli, Joe, Amy, Kaite e Hank. La causa ufficiale della morte fu un'intossicazione acuta da cocaina, ma secondo il padre di Curt l'abuso di steroidi e antidolorifici avrebbe contribuito alla morte.\nLeonice Hennig firm\u00f2 in seguito un contratto con la WWE per far entrare suo marito tra le WWE Legends.\nNel 2008, la WWE ha messo in commercio il cofanetto intitolato \"The Life and Times of Mr. Perfect\" che in due DVD ripercorre la carriera di Hennig.\nWade Boggs, che prese parte ad alcuni filmati del primo Mr. Perfect, lo present\u00f2 nel corso della cerimonia della WWE Hall of Fame il 31 marzo 2007; il premio fu ritirato da sua moglie, dai quattro figli e dai genitori.\n\"Macho Man\" Randy Savage scrisse una canzone in memoria di Mr. Perfect intitolata \"Perfect Friend\".\nJoe Hennig, figlio di Curt, ha militato nella WWE col nome di Curtis Axel.\nInoltre, Curt ha anche una figlia, Amy, anche lei wrestler.\nTitoli e riconoscimenti.\nAmerican Wrestling Association\nPro Wrestling Illustrated\nProfessional Wrestling Hall of Fame and Museum\nWorld Championship Wrestling\nWorld Wrestling Federation"}
{"id": "1268438", "revid": "78273", "url": "https://it.wikipedia.org/wiki?curid=1268438", "title": "Sol\u017ea-\u0120ala", "text": ""}
{"id": "1268439", "revid": "78273", "url": "https://it.wikipedia.org/wiki?curid=1268439", "title": "Solzagala", "text": ""}
{"id": "1268441", "revid": "1971044", "url": "https://it.wikipedia.org/wiki?curid=1268441", "title": "Il calapranzi", "text": "Il calapranzi (\"The Dumb Waiter\") \u00e8 una commedia teatrale di un atto scritta da Harold Pinter nel 1957 e messa in scena la prima volta al Hampstead Theatre di Londra il 21 gennaio 1960.\nTrama.\nL'azione si sviluppa in un seminterrato spoglio e desolato dove due uomini, Ben e Gus sono in attesa di qualcosa.\nBen \u00e8 il pi\u00f9 autoritario e trascorre il tempo leggendo il giornale, Gus invece \u00e8 passivo ma \u00e8 l'unico che utilizza la parola in modo positivo, facendo domande, le quali per\u00f2 non trovano mai risposta.\nNe derivano dialoghi vuoti, illogici, irrazionali.\nNel corso delle battute si scopre che essi sono due sicari professionisti che attendono istruzioni da un misterioso capo, che sembra comunicare con loro tramite un calapranzi, dal quale vengono fatti scendere oggetti e messaggi. Non conoscono la loro vittima, sanno solo che prima o poi entrer\u00e0 dalla porta dello scantinato dove sono chiusi e loro dovranno ucciderla.\nL'attesa \u00e8 snervante ed i due riempiono il loro tempo parlando di cose futili, in un crescente stato ansioso che li porta allo scontro verbale, sebbene non acceso.\nIl dramma termina con il sipario che si abbassa nel momento in cui Ben punta la pistola verso Gus, indeciso se eliminare la sua interiore personalit\u00e0, identificata nell'opera nella persona di Gus, molto pi\u00f9 semplice e positiva a dispetto di quanto Ben esprima.\nQuale sar\u00e0 la scelta: allo spettatore la propria personale valutazione.\nIn scena.\nNe esiste una versione televisiva, trasmessa il 14 ottobre 1967 dal Secondo programma, per la regia di Edmo Fenoglio con Gianrico Tedeschi nella parte di Ben e Aroldo Tieri nella parte di Gus.\nUna delle ultime messe in scena risale al Dicembre 2011. \"Il calapranzi\" viene presentato al Teatro Manhattan di Roma, per la regia di Vincent Riotta. Marco Pancrazi veste i panni di Ben, mentre Gus \u00e8 interpretato da Alessandro Selli.\nL'opera \u00e8 stata nuovamente rappresentata nel Giugno 2015 al Teatro Lo Spazio di Roma, per la regia di Vittoria Citerni di Siena con Giuseppe Pisacane nel ruolo di Ben e Alessandro Giova in quello di Gus."}
{"id": "1268442", "revid": "104089673", "url": "https://it.wikipedia.org/wiki?curid=1268442", "title": "Vecchi tempi", "text": "Vecchi tempi (Old Times) \u00e8 un'opera teatrale del drammaturgo britannico Harold Pinter composta nel 1970 e portata in scena per la prima volta il 1\u00ba giugno 1971 all'Aldwych Theatre di Londra dalla Royal Shakespeare Company."}
{"id": "1268444", "revid": "110157", "url": "https://it.wikipedia.org/wiki?curid=1268444", "title": "Steel pan", "text": "Lo steel pan, detto anche steel drum (letteralmente \"tamburo d'acciaio\"), \u00e8 uno strumento a percussione.\nOriginario di Trinidad, lo strumento \u00e8 ottenuto da vecchi bidoni metallici opportunamente modificati con cavit\u00e0 di varie dimensioni. Suonato con robuste bacchette, produce suoni diversi a seconda della cavit\u00e0 percossa."}
{"id": "1268445", "revid": "7", "url": "https://it.wikipedia.org/wiki?curid=1268445", "title": "Giraudoux", "text": ""}
{"id": "1268446", "revid": "842", "url": "https://it.wikipedia.org/wiki?curid=1268446", "title": "Mobius Entertainment", "text": ""}
{"id": "1268447", "revid": "122899152", "url": "https://it.wikipedia.org/wiki?curid=1268447", "title": "Blasted", "text": "Blasted (a volte tradotto in lingua italiana con il titolo \"Dannati\") \u00e8 la prima opera teatrale della drammaturga britannica Sarah Kane.\nLa prima rappresentazione del lavoro, avvenuta a Londra nel gennaio del 1995, ebbe la regia di James Macdonald: gli interpreti erano Pip Donaghy, Kate Ashfield e Dermot Kevigan.\nBlasted \u00e8 stato messo in scena in Qu\u00e9bec, Canada, al teatro \"l'Usine C\" tra il 18 marzo ed il 5 aprile 2008 con il titolo tradotto \"Blast\u00e9\" a cura di \"Jean-Marc Dalp\u00e9\", prodotto da \"Sibyllines\" ed interpretato da attori quali C\u00e9line Bonnier, Roy Dupuis et Paul Ahmarani.\nTrama.\nTra Ian, un giornalista, Cate, una giovane donna e un Soldato senza nome si svolgono una serie di atti di violenza."}
{"id": "1268452", "revid": "124410833", "url": "https://it.wikipedia.org/wiki?curid=1268452", "title": "Ferruccio De Ceresa", "text": "Biografia.\nDopo avere frequentato la Facolt\u00e0 universitaria di Giurisprudenza ed essersi laureato, esercita per diversi anni l'attivit\u00e0 di procuratore legale per l'Istituto Autonomo Case Popolari della citt\u00e0 natale. Inizia a recitare in teatro da dilettante in complessi amatoriali entrando nel 1943 nel gruppo sperimentale intitolato a Luigi Pirandello, fondato da Gian Maria Guglielmino e Giannino Galloni e recitando al Teatro Duse di Genova che allora era situato in piazza Tommaseo, facendosi subito notare per la sua recitazione moderna e nervosa, lontana dai canoni stilistici dell'epoca, con un rigore artistico che spaziava tra dramma e commedia dell'arte, autori e testi classici e moderni che durer\u00e0 per tutta la sua carriera. L\u00ec conobbe Elsa Albani, che spos\u00f2 nel 1946 e con la quale ebbe un sodalizio equiparabile a quello tra Paolo Stoppa e Rina Morelli. Nello stesso anno quel gruppo si fuse con la formazione di Aldo Trabucco e cambi\u00f2 denominazione in Teatro d'Arte, recitando anche con un giovanissimo debuttante, Alberto Lupo. Nel 1951 diventa professionista e ottiene una scrittura per la compagnia formata tra gli altri da Ivo Garrani, Gianrico Tedeschi e Alberto Lionello, e l'anno seguente entra al Piccolo Teatro di Milano con Giorgio Strehler e Paolo Grassi dove recita in ruoli impegnativi pur sempre collaborando anche con il Teatro Stabile di Genova, che non ha mai del tutto abbandonato. Nel 1954 avviene la svolta della carriera: entra a far parte della Compagnia dei Giovani formata da Giorgio De Lullo, Romolo Valli, Rossella Falk e Anna Maria Guarnieri con la quale rimase fino al suo scioglimento avvenuto nel 1972, ottenendo grandissimo successo di pubblico e di critica.\nLe recite alla quale ha partecipato sono innumerevoli: oltre a Pirandello (\"Cos\u00ec \u00e8 (se vi pare)\" e \"Sei personaggi in cerca d'autore\", nel ruolo del capocomico), tra gli autori classici ha interpretato lavori di Carlo Goldoni (\"La vedova scaltra\", dove \u00e8 Arlecchino e \"Arlecchino, il servitore di due padroni\" nel ruolo di Brighella), William Shakespeare (\"Enrico IV\", \"Giulio Cesare\" e \"La dodicesima notte\"), Henrik Ibsen (\"L'anitra selvatica\"), Nikolaj Gogol' (\"Il revisore\"), Anton \u010cechov (\"Tre sorelle\" e \"Zio Vanja\" con Giulio Bosetti) e \"Il Tartuffo\" di Moli\u00e8re con Ugo Tognazzi, con il quale nel 1975 ottenne un altro grande successo.\nNumerosissimi anche autori e testi contemporanei, come in \"Nella giungla delle citt\u00e0\" di Bertolt Brecht, \"Il prezzo\" di Arthur Miller (con il quale ottenne un trionfo personale nel 1968 accanto a Raf Vallone attore e regista al Teatro Stabile di Roma), \"Il ritorno a casa\" di Harold Pinter, \"Norman ai tuoi ginocchi\", di Alan Ayckbourn, \"Retr\u00f2\" di Aleksandr Galin, \"La bocca del lupo\" di Remigio Zena, \"I fisici\" di Friedrich D\u00fcrrenmatt, \"L'ingranaggio\" di Jean-Paul Sartre, \"Elisabetta d'Inghilterra\" di Ferdinand Bruckner, \"Un caso clinico\" di Dino Buzzati, \"L'oro matto\" di Silvio Giovaninetti, \"Il diario di Anna Frank\" di Frances Goodrich e Albert Hackett, \"Sacrilegio massimo\" di Stefano Pirandello, \"La mascherata\" di Alberto Moravia, con Rossella Falk, e altri.\nHa lavorato anche con Eduardo De Filippo (tra l'altro in \"L'arte della commedia\", \"Il cilindro\", \"Uomo e galantuomo\" e \"Il sindaco del rione Sanit\u00e0\"), ed \u00e8 stato diretto anche da Luca Ronconi, Marco Sciaccaluga e diversi altri. Nel 1983 al Teatro Carignano di Torino recit\u00f2 in \"La brocca rotta\" di Heinrich von Kleist, a fianco di Eros Pagni e Lina Volonghi, attrice con la quale recit\u00f2 spesso, poi fece ritorno al Teatro Stabile di Genova. Nel 1991 disse addio al palcoscenico con le recite di \"Mille franchi di ricompensa\" di Victor Hugo al Teatro della Corte. Vinse per due volte il Premio San Genesio ed ebbe numerosi altri riconoscimenti.\nSul grande schermo appare soltanto in quindici film tra il 1961 e il 1990, sempre in ruoli di secondo piano e dove quasi mai ha modo di emergere; anche se partecipa in diversi casi in film d'autore diretti tra gli altri da Paolo e Vittorio Taviani, Damiano Damiani e Florestano Vancini, per il resto si tratta di film di genere fra i quali il giudiziario e il poliziesco all'italiana. Per tre decenni ha inoltre interpretato radiodrammi e si \u00e8 distinto come raffinato lettore di diverse poesie registrate su disco; nel 1985 tenne un recital intitolato \"Borges, autoritratto del mondo\", a cura di Carlo Repetti e diretto da Marco Sciaccaluga.\nSul piccolo schermo svolge un'attivit\u00e0 pressoch\u00e9 ininterrotta a partire dal 1959, dal debutto con Anton Giulio Majano a cui seguono commedie, originali, sceneggiati e riduzioni di opere teatrali, dove in molti casi nei due decenni seguenti ha dei ruoli soddisfacenti come quello del dottor S. nella prima riduzione televisiva del 1966 del capolavoro di Italo Svevo \"La coscienza di Zeno\", quello del cardinale Benedetto Caetani, poi Papa Bonifacio VIII in \"L'avventura di un povero cristiano\", tratto da Ignazio Silone, accanto a Riccardo Cucciolla nel 1974 e in \"La cantatrice calva\" di Eug\u00e8ne Ionesco, dal repertorio del teatro dell'assurdo, insieme a Franca Valeri. \nOttiene un successo personale nel 1973 quando interpreta il professor Wilhelm Tenhaeff, studioso di parapsicologia \u2013 realmente esistito \u2013 nel celebre sceneggiato, dedicato alle percezioni extrasensoriali, \"ESP\" diretto da Daniele D'Anza accanto a Paolo Stoppa nel ruolo del paragnosta olandese Gerard Croiset; un altro personaggio memorabile \u00e8 quello di Oremus nel telefilm poliziesco \"Il commissario De Vincenzi\" del 1974, sempre accanto a Stoppa. \nPer Carosello, dopo Carlo Campanini e prima di passare il testimone a Ernesto Calindri, fu testimonial nello spot pubblicitario di un liquore a base di carciofo (il Cynar). Negli anni '80 rallenta la sua attivit\u00e0 e dopo un periodo di silenzio riappare nell'ultima sua interpretazione, avvenuta un anno prima della scomparsa all'et\u00e0 di 70 anni, in \"La piovra 6 - L'ultimo segreto\" diretto da Luigi Perelli, dove interpreta il ruolo del generale Amidei, reclutatore di poliziotti assai cinico. A lui la sua citt\u00e0 natale ha dedicato un viale, posizionato nella zona della stazione ferroviaria di Brignole."}
{"id": "1268462", "revid": "304077", "url": "https://it.wikipedia.org/wiki?curid=1268462", "title": "Dolby Surround Pro Logic", "text": "Il Dolby Surround Pro Logic, spesso abbreviato in Dolby Pro Logic, \u00e8 un decoder/processore audio sviluppato dalla Dolby Laboratories. Appartiene alla famiglia di decoder/processori audio \"Pro Logic\" sviluppata dalla Dolby Laboratories per l'home theater e alla quale appartengono anche i decoder/processori Dolby Surround Pro Logic II e Dolby Surround Pro Logic IIx. Introdotto sul mercato nel 1987, \u00e8 il primo di tale famiglia ad essere stato sviluppato ed \u00e8 il meno potente.\nPer segnalare che un apparecchio, o un dispositivo, elettronico, ad esempio un amplificatore audio, \u00e8 dotato di decoder/processore Dolby Surround Pro Logic viene apposto esternamente il logo del Dolby Surround Pro Logic. \nCaratteristiche.\nIl decoder/processore Dolby Surround Pro Logic, oltre che decodificare l'audio Dolby Surround, \u00e8 in grado di decodificare l'audio Dolby Surround Pro Logic II in quanto evoluzione retrocompatibile dell'audio Dolby Surround. Il decoder/processore Dolby Surround Pro Logic \u00e8 inoltre in grado di elaborare l'audio stereofonico. \nEssendo il Dolby Surround derivato dal Dolby Stereo, un decoder/processore Dolby Surround Pro Logic \u00e8 anche in grado, come il decoder Dolby Surround, di decodificare l'audio Dolby Stereo, con qualit\u00e0 audio inferiore a quella permessa per\u00f2 da tale standard. Tutto ci\u00f2 \u00e8 valido anche per l'audio Dolby Stereo Spectral Recording, evoluzione retrocompatibile dell'audio Dolby Stereo.\nCi si pu\u00f2 trovare nella condizione di riprodurre l'audio Dolby Stereo o Dolby Stereo Spectral Recording quando un film uscito al cinema in tali standard audio (la maggior parte dei film prodotti negli ultimi decenni) viene trasmesso in televisione. La trasmissione deve essere per\u00f2 stereofonica e l'apparecchio televisivo ricevente in grado di riceverla in stereofonia e non in monofonia (per quanto riguarda la televisione digitale tutti gli standard di televisione digitale prevedono l'audio stereofonico quindi tutti gli apparecchi televisivi compatibili con la televisione digitale sono compatibili con l'audio stereofonico, per quanto riguarda invece la televisione analogica l'audio stereofonico \u00e8 un'opzione, \u00e8 quindi necessario verificare che il proprio apparecchio televisivo sia compatibile con tale standard opzionale che in Italia \u00e8 l'A2). Anche l'audio Dolby Stereo e Dolby Stereo Spectral Recording infatti si presentano come audio stereofonico e, come l'audio Dolby Surround e Dolby Surround Pro Logic II, per poter essere decodificati devono presentarsi come audio stereofonico, se sono missati in audio monofonico non sono pi\u00f9 decodificabili come audio Dolby Stereo e Dolby Stereo Spectral Recording.\nInoltre i film usciti al cinema con audio Dolby Stereo o Dolby Stereo Spectral Recording in realt\u00e0 sono pubblicati in home video in tali standard audio e non in Dolby Surround come invece viene normalmente indicato sulla copertina della pubblicazione. L'audio Dolby Stereo e Dolby Stereo Spectral Recording si possono quindi trovare in pubblicazioni home video in standard VHS, S-VHS e LaserDisc come audio stereofonico analogico, in standard Video CD come audio stereofonico\nMPEG-1 Audio Layer II, e in standard DVD-Video quasi sempre come audio stereofonico Dolby Digital.\nLa seguente tabella riassume come vengono decodificati e/o elaborati da un decoder/processore Dolby Surround Pro Logic i vari standard audio che \u00e8 in grado di decodificare e/o elaborare:\nCome si pu\u00f2 vedere dalla tabella l'unico caso in cui il decoder/processore Dolby Surround Pro Logic si comporta da processore audio \u00e8 con l'audio stereofonico, creando un canale anteriore centrale. Con l'audio Dolby Surround Pro Logic II perde invece le informazioni sonore dei canali posteriore sinistro e posteriore destro unendole in un unico canale posteriore in quanto non in grado di decodificare tali canali audio.\nNormalmente gli apparecchi, o dispositivi, elettronici dotati di decoder/processore Dolby Surround Pro Logic duplicano il canale posteriore in modo che sia riprodotto da una coppia di diffusori audio, e creano anche un canale LFE. Tali elaborazioni audio non appartengono per\u00f2 al decoder/processore Dolby Surround Pro Logic."}
{"id": "1268463", "revid": "10223083", "url": "https://it.wikipedia.org/wiki?curid=1268463", "title": "Dolby Pro Logic", "text": ""}
{"id": "1268466", "revid": "438678", "url": "https://it.wikipedia.org/wiki?curid=1268466", "title": "Macumba sexual", "text": "Macumba sexual \u00e8 un film del 1981 diretto da Jes\u00fas Franco (come Jess Franco).\n\u00c8 stato girato nella provincia di Las Palmas e nelle Isole Canarie.\nIl titolo di lavorazione era semplicemente \"Macumba\".\nEdizioni DVD.\nIl film \u00e8 stato pubblicato in DVD negli USA dalla Severin il 31 ottobre 2006 (regione 0), nel formato panoramico originale e utilizzando un nuovo master ricavato dal negativo. Gli extra contengono un'intervista di 22 minuti al regista (\"Macumba sexual: Voodoo Jess\") diretta da David Gregory.\nIn Gran Bretagna \u00e8 uscito per la Anchor Bay all'interno della Jess Franco Collection Vol. 2, il 21 maggio 2007. Il master utilizzato \u00e8 lo stesso dell'edizione Severin ma manca l'intervista a Franco."}
{"id": "1268469", "revid": "287204", "url": "https://it.wikipedia.org/wiki?curid=1268469", "title": "Finn Ronne", "text": ""}
{"id": "1268478", "revid": "125854353", "url": "https://it.wikipedia.org/wiki?curid=1268478", "title": "Pieve di San Piero in Campo", "text": "La pieve di San Piero in Campo \u00e8 un edificio sacro che si trova nella localit\u00e0 omonima a Montecarlo.\nDescrizione.\nLa chiesa \u00e8 ricordata dall'846, ma l'attuale edificio, che ha l'impianto basilicale a tre navate monoabsidato, \u00e8 riferibile al XII secolo. \nLa facciata a salienti, in arenaria grigia, \u00e8 movimentata dal portale centrale, con stipiti, architrave e archivolto in marmo bianco. La parte superiore del fronte propone un disegno a piccole arcate su colonne in pietra con capitelli e basi in marmo, che al centro include una bifora. \nL'interno, molto ampio, \u00e8 spartito da una sequenza di arcate su colonne con capitelli in parte a decorazione vegetale, in parte con figurazioni animali fortemente geometrizzate. \n&lt;br&gt;L'adiacente torre campanaria sembra risalire a un'epoca antecedente il XII secolo."}
{"id": "1268480", "revid": "125137767", "url": "https://it.wikipedia.org/wiki?curid=1268480", "title": "Chiesa di San Giusto (Porcari)", "text": "La chiesa di San Giusto \u00e8 un edificio sacro che si trova a Porcari.\nStoria e descrizione.\nL'attuale chiesa parrocchiale, intitolata a San Giusto Vescovo, che prese il posto dell'antica chiesa di San Giovanni, fu ricostruita nel XV secolo e ancora riedificata quasi integralmente nel 1745, quando assunse l'attuale struttura a tre navate; ancora pi\u00f9 tarda \u00e8 la facciata, che si propone con aspetto neomedievale, ultimata nel 1884. All 'interno, i lavori di ristrutturazione furono completati, agli inizi del Novecento, da un ciclo ad affresco, opera d\u00ec Michele Marcucci. Il robusto campanile ospita un doppio di quattro grandi campane in Reb3 fuse da Luigi Magni e figli di Lucca nel 1948, la campana mezzanella venne successivamente rifusa da Lorenzo Lera e Luigi Magni nel 1966."}
{"id": "1268482", "revid": "110157", "url": "https://it.wikipedia.org/wiki?curid=1268482", "title": "Chiesa della Nativit\u00e0 di Maria (Porcari)", "text": "La chiesa della Nativit\u00e0 di Maria Santissima \u00e8 un edificio sacro che si trova in localit\u00e0 Rughi a Porcari, in Toscana.\nStoria e descrizione.\nLa chiesa, sorta con funzioni ospedaliere, ha origini medievali ma \u00e8 stata nel corso dei secoli consistentemente modificata. Questo luogo si trova menzionato gi\u00e0 in documenti anteriori al Mille. Da secoli infatti vi era una chiesa e una comunit\u00e0 religiosa, che soltanto nel 1945 \u00e8 stata eretta in parrocchia. La chiesa parrocchiale ha preso la forma attuale nel 1933, quando furono eseguiti i lavori di ristrutturazione e fu rialzata la navata centrale ed in minor misura le navate laterali. Non vi sono pi\u00f9 tracce del duecentesco ospedaletto di S. Maria, probabilmente ricavato nei locali della chiesa, la quale non conserva segni della sua conformazione medievale.\nIl medievale \"Hospitale di S.Maria\" a Rughi venne eretto dunque come ricovero e ristoro per i pellegrini che percorrevano l'antico percorso che portava a Roma. La struttura sembra fosse sotto il privilegio del Priore e dei Canonici regolari di San Frediano di Lucca, riconosciuto da Papa Alessandro II nel 1160. Nel 1260, inoltre, esistevano, fra porta S. Frediano e porta S. Maria a Lucca, diversi ospizi, tra cui quello della canonica di San Frediano e quello dell\"'Hospitale del Ruchi\", il quale era una dipendenza della casa madre che si trovava appunto a Rughi. Nel 1436 con atto rogato dal notaio Ser Benedetto Franciotti, un fabbro lucchese di nome Bartolo prese \"a livello\" (a locazione) 40 coltre di terra impegnandosi a riedificare e a rifare dai fondamenti la chiesa di Santa Maria di Rughi. Fu cos\u00ec che comunque gli abitanti non avessero ancora nel 1576 la messa tutti i giorni festivi.\nAll'interno, all'altare maggiore \u00e8 collocata una tavola con la \"Madonna e il Bambino tra San Girolamo e un martire\" di ambiente lucchese degli inizi del Cinquecento. Fatto ha voluto che intorno al 1960 in seguito alla caduta di una tela nella chiesa, si staccasse, palesando al suo interno una pala lignea di metri 1,62 per 1,22 costituita da tre tavole di pioppo connesse con incastri a coda di rondine, raffigurante il dipinto attualmente visibile. Con tutta probabilit\u00e0 il dipinto era stato commissionato dagli eredi di Bartolo e poi celato per motivi di sicurezza. Il dipinto fu attribuito da alcuni ad Antonio di Francesco Corsi, altri lo attribuirono al Maestro del Tondo Lathrop, negli ultimi anni \u00e8 stato considerato materia di Ranieri di Leonardo attivo tra il 1502 ed il 1521."}
{"id": "1268488", "revid": "1573940", "url": "https://it.wikipedia.org/wiki?curid=1268488", "title": "Chiesa dei Santi Jacopo e Ginese", "text": "La chiesa dei Santi Jacopo e Ginese \u00e8 un edificio sacro che si trova in localit\u00e0 Boveglio a Villa Basilica.\nStoria e descrizione.\nGi\u00e0 ricordata nell'XI secolo, nonostante le consistenti manomissioni conserva tracce della sua origine medievale, sia in facciata, dove \u00e8 ancora individuabile un apparato decorativo ad archeggiature cieche, appena rilevate dal fondo e impostate su di un alto stilobate, sia nell'impianto a tre navate, tipico delle strutture architettoniche plebane.\nNell'interno, a pianta assai raccorciata e spartita da pilastri, conserva il fonte battesimale medievale, che testimonia l'originaria funzione battesimale della chiesa. Il fonte in pietra, esagonale, a specchiature in marmo, con inseriti alla congiunzione degli specchi, risale all'XI secolo. Sono conservati anche due panconi intagliati del XVI secolo, interessanti prodotti dell'artigianato artistico lucchese."}
{"id": "1268495", "revid": "110157", "url": "https://it.wikipedia.org/wiki?curid=1268495", "title": "Chiesa di San Michele (Villa Basilica)", "text": "La chiesa di San Michele \u00e8 un edificio sacro che si trova in localit\u00e0 Colognora a Villa Basilica.\nStoria e descrizione.\nLa chiesa \u00e8 di origine medievale, ma fu ampliata nel XVIII secolo. Possiede una \"Circoncisione\" di Tiberio Franchi datata 1632, nella quale \u00e8 evidente l'interesse di questo pittore lucchese per la cultura figurativa lombarda della seconda met\u00e0 del Cinquecento, in particolare per l'ambiente di Bernardino e Vincenzo Campi."}
{"id": "1268500", "revid": "166579", "url": "https://it.wikipedia.org/wiki?curid=1268500", "title": "Pieve di Santa Maria Assunta (Villa Basilica)", "text": "La pieve di Santa Maria Assunta \u00e8 un edificio sacro che si trova a Villa Basilica.\nStoria e descrizione.\nDocumentata dall'807, risale nell'impianto al XII secolo. L'inconsueta ripresa in facciata e nel coronamento dell'abside semicircolare del motivo delle logge sovrapposte indica una fase di completamento delle decorazioni risalente al XII secolo. Al medesimo modello afferiscono le decorazioni romboidali del paramento e la tipologia delle decorazioni delle colonnette dell'architrave del portale. L'interno \u00e8 spartito in tre navate da archi impostati su colonne monolitiche sormontate da capitelli con foglie stilizzate e volute. Residuo di una precedente costruzione \u00e8 la cripta absidata. Fra le opere, un \"Crocifisso\" duecentesco attribuito a Berlinghiero Berlinghieri, e numerosi frammenti lapidei altomedievali e romanici."}
{"id": "1268506", "revid": "729019", "url": "https://it.wikipedia.org/wiki?curid=1268506", "title": "Akeman Street", "text": "Akeman Street era la maggiore strada romana in Britannia, che univa Londinium (l'odierna Londra) a Corinium (l'odierna Cirencester), congiungendosi con la Fosse Way.\nQuesta strada passava per diversi villaggi, tra cui \"Hemel Hempstead\", \"Berkhamsted\", \"Tring\", \"Aylesbury\" e \"Bicester\", prima di cambiare direzione verso sud-ovest, passando per Woodstock e \"Witney\", e poi verso il nord, puntando su Cirencester.\nEtimologia.\nNon \u00e8 chiara l'origine del nome. Il termine \"Akeman\" potrebbe derivare probabilmente dall'inglese medievale \"oak-man\", lett. \"uomo-quercia\" (che all'epoca si scriveva appunto \"Ake-man\"), forse in riferimento ai boschi che si trovavano in quelle zone e che la strada per lunghi tratti li attraversava.\nUn'altra ipotesi accomuna invece \"Akeman\" ad \"Acemannesceastre\", da \"Acemannes\" (il nome dato dagli anglo-sassoni alla citt\u00e0 di Bath, deformazione di quello latino che era \"Aquae Sulis\") e \"Ceastre\" (deformazione di \"castra\". Si noti la pronuncia di \"Ceastre\" e \"Chester\", suffisso che si trova in molte citt\u00e0 inglesi moderne). Tuttavia, non \u00e8 chiaro l'accostamento tra questa citt\u00e0 e la strada, che non vi passa.\nStoria.\nMolto probabilmente la copertura in pietra apparve soltanto con l'arrivo dell'imperatore Adriano nell'isola. Egli infatti, oltre a inaugurare il vallo di Adriano, una colossale opera di difesa, esport\u00f2 la romanizzazione, diffondendo le prime opere teatrali, ordinando la costruzione di teatri, e portando lusso e ricchezze per tutti i cittadini delle citt\u00e0 pi\u00f9 grandi: sorsero cos\u00ec le terme anche in Britannia. L'isola per un secolo era sempre stata molto distaccata dall'impero, con pochissimi insediamenti romani concreti e rilevanti: basti pensare che prima del II secolo, o meglio prima dell'arrivo di Adriano, le uniche strutture in pietra si potevano vedere solo a Londinium. Quindi lo sviluppo urbanistico delle citt\u00e0 romane britanniche ed il conseguente sviluppo delle strade, coincide con l'arrivo di Adriano. La strada venne lastricata in parecchi punti ed il precedente tracciato venne ampliato affinch\u00e9 corrispondesse alla larghezza \"standard\" richiesta all'epoca.\nIl percorso era per tutta la sua lunghezza, 78 kilometri, senza ostacoli come fiumi o colli.\nIl vero problema era costituito dai boschi sparsi che erano fittissimi ed ogni volta che la strada ne attraversava uno, molto probabilmente si potevano correre maggiori rischi d'essere attaccati da banditi.\nLa strada \"Akeman\" venne sempre usata sia dai mercanti che dagli eserciti.\nMolto probabilmente per quella strada pass\u00f2 sia Costanzo Cloro che andava a contrastare i rivoltosi Pitti, sia il figlio Costantino col suo esercito pretoriano, nel 306, in direzione di Eburacrum, l'attuale York, l'accampamento militare romano dove mor\u00ec un imperatore e dove ne venne fatto subito un altro molto lontano da Roma.\nCon le invasioni e l'abbandono dell'isola da parte dei romani, le strade da loro lasciate furono utilizzate al massimo dai popoli che unificarono subito dopo l'isola.\nSi pensa che Art\u00f9, supponendo sia stato ex cavaliere romano, abbia guidato un esercito dopo l'abbandono di Roma, per contrastare i popoli pi\u00f9 nord quali gli Scoti, ed abbia utilizzato per i grandi spostamenti di ingenti truppe, proprio le strade romane.\nLogicamente in seguito agli ultimi passaggi di soldati nel VI secolo, nessuno pass\u00f2 pi\u00f9 l\u00ec e lentamente le natura ed i boschi si ripresero il terreno perduto nascondendo ogni traccia di un passato glorioso.\nOmologie.\nIl nome Akeman Street \u00e8 anche quello della strada romana che va da Ermine Street, poco distante da Cambridge (la latina Durolipons, dove si incrociava con la strada romana britannica ben pi\u00f9 famosa, la Via Devana.\nNella parte nord di Cambridge, la strada esiste ancora nei tratti tra Stretton Way, Carlton Way, e Mere Way, proseguendo verso nord-est verso Landbeach, prima di congiungersi all'odierna \"A10\" verso Ely.\nQuindi, raggiunge Denver e la costa del Brancaster.\nIn questi tratti, prima della costa, sono stati effettuati alcuni scavi che hanno evidenziato un grosso sedimento naturale sopra l'antico tracciato a significare che la vegetazione aveva nascosto ogni traccia in breve tempo."}
{"id": "1268508", "revid": "287204", "url": "https://it.wikipedia.org/wiki?curid=1268508", "title": "Chiesa dell'Immacolata Concezione e di San Lazzaro", "text": "La chiesa dell'Immacolata Concezione e di San Lazzaro \u00e8 un luogo di culto cattolico di Camaiore, in provincia di Lucca.\nStoria e descrizione.\nLa chiesa francescana fu edificata con il convento annesso nel 1610. Davanti alla chiesa la cappellina del Crocifisso ricorda il passaggio e la sosta, sulla fine del Trecento, di una compagnia penitenziale dei Bianchi. La chiesa monastica, preceduta da un portico a doppio ordine da cui si accede anche al chiostro, ove molte lapidi restano a documentare sepolture di diverse nobili famiglie camaioresi, \u00e8 a navata unica con sei altari laterali e un imponente altare maggiore del 1627 con la statua dell\"Immacolata\". Pregevoli il coro ligneo e i mobili di sacrestia e da segnalare tra i dipinti la pala con i \"Santi Giorgio, Bernardino, Francesco e altro non identificato\", datata 1651 e firmata dal lucchese Tiberio Franchi. L'organo a canne della chiesa, a trasmissione integralmente meccanica, con 10 registri su due manuali e pedale, \u00e8 stato costruito nei primo anni 2010 da Nicola Puccini."}
{"id": "1268514", "revid": "116573014", "url": "https://it.wikipedia.org/wiki?curid=1268514", "title": "Villacampagna", "text": "Villacampagna \u00e8 una frazione del comune di Soncino.\nAl censimento del 21 ottobre 2001 contava abitanti.\nGeografia fisica.\nLa localit\u00e0 \u00e8 sita a 77 metri sul livello del mare, a circa a sud del capoluogo sulla strada per Cremona.\nStoria.\nFu sede di uno dei primi conventi della Congregazione della Sacra Famiglia, fondata dalla soncinese Santa Paola Elisabetta Cerioli e proprio alla nobile famiglia dei Cerioli deve il suo nome. Nelle antiche cartine la localit\u00e0 \u00e8 definita Campagna, ma con la costruzione della villa campestre dei Cerioli si forma un paese con il nome nuovo. All'inizio del XX secolo si colloca la costruzione della chiesa dedicata a san Bernardo Abate, in onore di Bernardo Cerioli, voluta dai parenti della Santa a completare la conversione dell'antica villa in convento dell'ordine maschile della Sacra Famiglia. L'antica chiesa, ora adibita a oratorio, \u00e8 una costruzione del XVII secolo.\nLa frazione ha conosciuto il massimo splendore nella prima met\u00e0 del XX secolo: c'erano l'asilo, le scuole elementari e le medie gestite dai frati della Sacra Famiglia, la popolazione era in continua crescita fino a giungere alle 1200 unit\u00e0. Nel dopoguerra molti sono partiti e ora la popolazione \u00e8 di circa 300 abitanti. Rilevante \u00e8 la festa di San Gottardo, festeggiata ogni 4 maggio con la processione della statua del santo venerato qui come taumaturgo per le ossa e protettore dei bachi da seta."}
{"id": "1268515", "revid": "1573940", "url": "https://it.wikipedia.org/wiki?curid=1268515", "title": "Pieve di Santo Stefano (Camaiore)", "text": "La pieve di Santo Stefano e San Giovanni Battista \u00e8 un edificio sacro che si trova in localit\u00e0 Pieve a Camaiore.\nStoria e descrizione.\nCitata in una pergamena vescovile dell'anno 817, la pieve si presenta (dopo un restauro purista del 1930) nella veste assunta nel XII secolo, inglobando parti di una precedente costruzione, riferibile al X secolo. Il portale attuale, seicentesco, occlude solo parzialmente le tracce di una doppia apertura, peraltro asimmetrica.\nL'interno custodisce un fonte battesimale, ricavato da un sarcofago del II-III secolo, e un trittico quattrocentesco di Battista da Pisa.\nIl campanile ospita al suo interno 3 campane manuali, fuse dai Fratelli Bimbi di Fontanaluccia (MO) nell\u2019anno 1824. Il concerto \u00e8 accordato in Sol3 minore, vale a dire che le note (a partire dalla grossa) sono: Sol3, La3 e Sib3 crescente.\nQuesta \u00e8 stata la chiesa madre ovvero la prima chiesa in tutto il camaiorese, dalla quale si \u00e8 successivamente diffuso il cristianesimo sia a Camaiore che nelle zone limitrofe.\nSi ricorda l'anniversario della Dedicazione il 14 di novembre."}
{"id": "1268518", "revid": "24823", "url": "https://it.wikipedia.org/wiki?curid=1268518", "title": "Grande sollevazione polacca (1794)", "text": ""}
{"id": "1268521", "revid": "24823", "url": "https://it.wikipedia.org/wiki?curid=1268521", "title": "Grande sollevazione polacca (1806)", "text": ""}
{"id": "1268523", "revid": "24823", "url": "https://it.wikipedia.org/wiki?curid=1268523", "title": "Grande sollevazione polacca (1846)", "text": ""}
{"id": "1268525", "revid": "24823", "url": "https://it.wikipedia.org/wiki?curid=1268525", "title": "Grande sollevazione polacca (1848)", "text": ""}
{"id": "1268528", "revid": "1573940", "url": "https://it.wikipedia.org/wiki?curid=1268528", "title": "Chiesa di Sant'Ermete (Forte dei Marmi)", "text": "La chiesa di Sant'Ermete \u00e8 il principale luogo di culto cattolico di Forte dei Marmi, in Versilia, sede dell'omonima parrocchia appartenente all'arcidiocesi di Pisa.\nStoria.\nVerso il 1870 secondo Agostino Neri ci fu un ingrandimento della chiesa, che secondo Giorgio Giannelli va inteso come un rifacimento totale; il progetto fu affidato all'ingegnere Enrico Andreotti, i lavori furono guidati dal mastro muratore Prospero Bandini.\nLa chiesa, costruita a spese degli abitanti della zona, fu inizialmente sottoposta alla giurisdizione della chiesa di Querceta ed ebbe come primo cappellano officiante don Benedetto Tommasi da Pontestrada. Essa fu inaugurata in occasione del matrimonio tra Roberto Raffaet\u00e0 e Luisa Cesarali. In seguito, anche in questo caso a spese dei locali, fu aggiunta una casa canonica di cinque vani.\nNel 1885 furono poste le fondamenta del campanile, costruite in calcestruzzo; veniva usata anche della pozzolana proveniente da Napoli. Dopo l'innalzamento dei primi 4 m, i lavori si fermarono a causa dell'esaurimento dei soldi necessari per proseguire. La commissione incaricata dei lavori chiese il contributo della Societ\u00e0 di mutuo soccorso, ma il presidente Vittorio Giorgini respinse la richiesta in quanto \"contraria allo scopo per il quale la nostra societ\u00e0 \u00e8 stata costituita\" (1 luglio 1888) e, nella votazione che segu\u00ec, l'assemblea della Societ\u00e0 concord\u00f2 col parere di Giorgini per 34 voti a 11. Successivamente la Societ\u00e0 oppose altri dinieghi: il 15 marzo 1891 i voti favorevoli a permettere che d'estate fosse organizzata una festa di beneficenza nel salone della Societ\u00e0 furono soltanto 8; il 3 maggio dello stesso anno l'assemblea approv\u00f2 le dimissioni da socio benemerito di don Raffaello Galleni, chieste dal presidente Alessandro Giorgini (fratello di Vittorio), per 27 voti a 4, e respinse la proposta di un contributo di 50 lire alla costruzione del campanile per 26 voti a 17.\nLa costruzione del campanile fu ripresa nel 1890 sotto la direzione di Lorenzo Apolloni e di suo fratello, il capomastro Pietro Apolloni, assistiti dall'ingegnere Enrico Andreotti, e si conclusero nel 1891; secondo Agostino Neri il campanile cost\u00f2 8000 lire, \"senza tener conto del lavoro gratuito fatto dal popolo\", mentre le quattro campane e l'orologio costarono 5600 lire. Il campanile della chiesa \u00e8 il pi\u00f9 antico campanile della pianura versiliese di ponente tuttora esistente, dato che quelli di molti paesi furono abbattuti dai tedeschi nel 1944.\nIl 28 giugno 1911 la chiesa di Sant'Ermete fu elevata dal cardinale Pietro Maffi a \"Parrocchia a s\u00e9 sotto il titolo di S. Ermete martire\"; secondo don Giuseppe Mattei nel giugno di quell'anno il paese aveva raggiunto i 3150 abitanti.\nSotto don Raffaello Galleni nel 1916 iniziarono i lavori per la costruzione delle due navate laterali, terminate verso il 1923.\nNel 1999 \u00e8 stato costruito dai Fratelli Marin un nuovo organo a canne in sostituzione di quello precedente, risalente al 1920; lo strumento, a trasmissione elettronica, dispone di 56 registri su tre manuali e pedale, e si articola in due corpi: quello maggiore sulla cantoria in controfacciata; quello corale a pavimento nel deambulatorio."}
{"id": "1268530", "revid": "767487", "url": "https://it.wikipedia.org/wiki?curid=1268530", "title": "Distretto Capitale", "text": "Il Distretto Capitale (in Spagnolo: \"Distrito Capital\") del Venezuela \u00e8 un distretto federale corrispondente alla citt\u00e0 di Caracas, capitale del paese.\nAll'interno del sistema federale dello Stato il distretto ha lo stesso status di uno degli Stati del Venezuela, ha una superficie di 1930\u00a0km\u00b2 e comprende un solo comune (\"municipio\") Libertador, che comprende la citt\u00e0 di Caracas. Il distretto confina con gli Stati di Vargas e Miranda."}
{"id": "1268542", "revid": "775372", "url": "https://it.wikipedia.org/wiki?curid=1268542", "title": "Lars Emil Johansen", "text": "\u00c8 stato il secondo Primo ministro della Groenlandia dal 1991 al 1997.\nBiografia.\nLars Emil Johansen fa parte del partito dell'Avanti e siede nel Landsting fin dalla sua creazione nel 1979. Prima ancora \u00e8 stato rappresentante della Groenlandia nel Folketing, il Parlamento danese, dal 1973; nel 2001 ha riacquisito questa carica che tuttora detiene.\nNel 1970 Lars Emil Johansen finisce i suoi studi da insegnante e l'anno successivo viene eletto nel Consiglio Nazionale della Groenlandia, l'organo di governo pi\u00f9 importante prima della creazione del Landsting.\nOnorificenze.\n\u00c8 stato insignito di varie onorificenze: in Danimarca \u00e8 entrato nell'Ordine della Dannebrog (la bandiera della Danimarca), in Norvegia nell'Ordine Reale Norvegese al Merito e in Groenlandia \u00e8 stato insignito sia della Nersornaat d'argento sia di quella d'oro."}
{"id": "1268547", "revid": "298229", "url": "https://it.wikipedia.org/wiki?curid=1268547", "title": "Praxis (gruppo musicale)", "text": "I Praxis sono un supergruppo statunitense nato da un progetto del musicista Bill Laswell.\nIl gruppo combina diversi generi musicali come funk, jazz, hip-hop ed heavy metal sino alla musica improvvisata.\nIl primo album fu pubblicato nel 1992 e si intitola \"Transmutation (Mutatis Mutandis)\". I musicisti principali sono Buckethead, Bill Laswell, Brain (batterista dei Primus) e Bernie Worrell.\nMusicisti.\nI seguenti musicisti hanno contribuito ai vari esperimenti dei Praxis:"}
{"id": "1268548", "revid": "123828703", "url": "https://it.wikipedia.org/wiki?curid=1268548", "title": "Erc di Slane", "text": "Biografia.\nSulla collina di Slane, nella contea di Meath, nel 433 san Patrizio accese il fuoco pasquale, per annunciare l'avvento del cristianesimo in Irlanda. Il fuoco fu visto dal supremo re pagano Laoire (L\u00f3egaire mac N\u00e9ill), che si infuri\u00f2, poich\u00e9 aveva vietato che si accendessero fuochi visibili dalla collina di Tara, prima che, a Tara, fossero accesi quelli per festeggiare Beltaine, la festa celtica della primavera. I suoi druidi gli vaticinarono che l'uomo che aveva acceso il fuoco \u00ab...avrebbe superato re e principi\u00bb. Allora part\u00ec con i suoi druidi, per parlare con san Patrizio: tra gli altri fu accompagnato da un vecchio servitore di nome Erc, originario di Lilcach. L'incontro fall\u00ec e il re non si convert\u00ec. San Patrizio provoc\u00f2 un terremoto che fece strage tra i druidi e le guardie del re. Erc di Slane fu l'unico che rese omaggio al santo. In quella occasione si svolse anche il famoso episodio in cui san Patrizio spieg\u00f2 il mistero della Santissima Trinit\u00e0 usando il trifoglio come esempio (tre persone un'unica divinit\u00e0, tre foglie un'unica erba). Il re gli permise di continuare la sua opera di proselitismo. Erc, il vecchio servitore del re, si convert\u00ec, fu battezzato e ordinato sacerdote da san Patrizio; Erc fu il primo vescovo ordinato dal patrono d'Irlanda e divenne vescovo di Slane. \nSan Patrizio per lui scrisse un breve poemetto:\nSi dice che sia stato maestro di san Brandano di Clonfert, nella sua chiesa di Tralee. Erc costru\u00ec una famosa scuola a Slane, dove si dice che fosse stato educato il re d'Austrasia Dagoberto II. Erc negli ultimi suoi anni si fece eremita a Slane, sulla riva settentrionale del fiume Boyne, in quelli che oggi sono i terreni del castello di Slane. Mor\u00ec nel 512 e si dice che la sua tomba sia sulla collina di Slane. In Irlanda la sua festa ricorre il 2 novembre.\nCulto.\nIn Cornovaglia \u00e8 venerato un santo di nome Erth che probabilmente \u00e8 lo stesso sant'Erc di Slane. Secondo un'altra tradizione, Erc segu\u00ec in Cornovaglia i suoi fratelli Sant'Uny (Euny) e Sant'Ia (Ives), e si stabil\u00ec nel villaggio che oggi porta il suo nome, St. Erth. In Cornovaglia la sua festa ricorre il 31 ottobre."}
{"id": "1268551", "revid": "1573940", "url": "https://it.wikipedia.org/wiki?curid=1268551", "title": "Chiesa di San Martino (Bargecchia, Massarosa)", "text": "La chiesa di San Martino \u00e8 un edificio sacro che si trova a Bargecchia, nel comune di Massarosa.\nDescrizione.\nLa chiesa conserva importanti dipinti: il trittico trecentesco frammentario con \"San Sisto Papa tra San Lorenzo e una Santa Martire\", \"Redentore\" e \"Profeti\" nelle cuspidi, qui pervenuto dalla distrutta chiesa di San Lorenzo di Conca, riferibile allo stesso pittore della grande croce dipinta di San Michele di Moriano; le due tavole, anch'esse provenienti dalla chiesa pi\u00f9 antica, una frammentaria con \"Santa Maria Maddalena\", e l'altra con un \"Santo Vescovo e San Bartolomeo\" - riconosciute come laterali di un trittico di Giuliano di Simone che recava al centro la \"Madonna del Latte\" di Moriano Castello, databile alla met\u00e0 del nono decennio del Trecento. Interessante \u00e8 il tabernacolo eucaristico, opera di Antonio da Massarosa (1495).\nLa chiesa e Giacomo Puccini.\nSecondo la tradizione, il maestro Giacomo Puccini era solito venire di frequente a Bargecchia per ascoltare le campane della chiesa di San Martino suonare. Tale melodia, sempre secondo la tradizione, venne inserita dal compositore alla fine del primo atto della sua opera \"Tosca\"."}
{"id": "1268554", "revid": "79968", "url": "https://it.wikipedia.org/wiki?curid=1268554", "title": "Impianti elettrici", "text": ""}
{"id": "1268557", "revid": "175558", "url": "https://it.wikipedia.org/wiki?curid=1268557", "title": "CD10", "text": ""}
{"id": "1268558", "revid": "124123", "url": "https://it.wikipedia.org/wiki?curid=1268558", "title": "Jon Olsen", "text": "Specializzato nelle staffette ha vinto varie medaglie alle Olimpiadi di Barcellona 1992 e di Atlanta 1996."}
{"id": "1268560", "revid": "1005847", "url": "https://it.wikipedia.org/wiki?curid=1268560", "title": "Governatori della Groenlandia", "text": "Questa lista riunisce tutti i capi di Stato della Groenlandia dopo il 1925 e prima dell'ottenimento dell'autogoverno (1979). Prima del 1950 i Governatori erano tre, poi se ne elesse solo uno per tutta la Groenlandia.\nPer i capi di Stato prima di questo periodo vedi Ispettori della Groenlandia, mentre per quelli successivi vedi Primo ministro della Groenlandia.\nGovernatori della Groenlandia Orientale (prima del 1950).\nQuesto territorio fu annesso alla Norvegia con il nome di Terra di Erik il Rosso e fu norvegese tra il 1932 e il 1933, quando la Danimarca riottenne il possesso di quella terra."}
{"id": "1268561", "revid": "1573940", "url": "https://it.wikipedia.org/wiki?curid=1268561", "title": "Brad Schumacher", "text": "Specializzato nelle staffette ha vinto due medaglie d'oro alle Olimpiadi di Atlanta 1996.\nHa partecipato alle successive Olimpiadi di Sydney 2000 come componente della nazionale statunitense di pallanuoto."}
{"id": "1268563", "revid": "287204", "url": "https://it.wikipedia.org/wiki?curid=1268563", "title": "Luigi I di Borbone-Vendome", "text": ""}
{"id": "1268567", "revid": "834", "url": "https://it.wikipedia.org/wiki?curid=1268567", "title": "Ispettori della Groenlandia", "text": "Questa lista contiene i capi di Stato della Groenlandia prima del 1925. Gli Ispettori sono divisi tra Nord e Sud della Groenlandia.\nPer i capi di Stato tra il 1925 e il 1979 vedi Governatori della Groenlandia, mentre per quelli dopo il 1979 vedi Primo ministro della Groenlandia."}
{"id": "1268568", "revid": "19580", "url": "https://it.wikipedia.org/wiki?curid=1268568", "title": "Museo di Alvar Aalto", "text": ""}
{"id": "1268570", "revid": "767487", "url": "https://it.wikipedia.org/wiki?curid=1268570", "title": "Control (film 2007)", "text": "Control \u00e8 un film del 2007 diretto da Anton Corbijn.\nIl film racconta la vita del leader dei Joy Division, Ian Curtis (1956-1980), interpretato da Sam Riley, mentre la moglie di Curtis, Deborah Woodruff, \u00e8 interpretata da Samantha Morton. Parte della sceneggiatura \u00e8 stata liberamente tratta dal romanzo autobiografico di Deborah Woodruff Curtis, \"Touching From a Distance\".\nOltre alla carriera artistica, il film tratta anche della vita extramatrimoniale e sentimentale, cos\u00ec come dell'epilessia di cui Curtis soffriva in modo grave, suggerendo che anche questa abbia contribuito al suo suicidio, avvenuto alla vigilia del primo \"tour\" negli Stati Uniti della sua band.\nIl titolo del film fa riferimento ad una delle canzoni pi\u00f9 celebri dei Joy Division, \"She's Lost Control\". Il titolo della canzone si ritiene racconti la storia di un'amica di Curtis, anch'essa sofferente di epilessia, che mor\u00ec in una clinica di Manchester in seguito alle continue crisi. Il cantante scrisse la canzone dopo la sua morte.\nIl film \u00e8 stato presentato alla Quinzaine des R\u00e9alisateurs del Festival di Cannes il 17 maggio 2007, riscuotendo grande successo di pubblico e di critica, vincendo il \"Premio dell'arte &amp; di Essai di CICAE\" di Regards Jeunes, il premio come miglior film europeo e come miglior film del Sidebar.\nTrama.\nIan \u00e8 un diciassettenne che vive a Macclesfield, nei pressi di Manchester, coltivando la passione per la musica e sognando di sfondare con la sua band. Siamo nel 1973 e la sua camera \u00e8 tappezzata dei poster dei suoi idoli. Conosce la ragazza di un suo amico, Debbie, che subito si innamora di lui; dopo una brevissima frequentazione egli le propone di sposarsi. L'anima poetica del protagonista emerge sempre di pi\u00f9 nei testi delle sue canzoni, e la sua band, i \"Warsaw\", riesce finalmente ad ottenere la possibilit\u00e0 di esibirsi in pubblico.\nNel frattempo la coppia decide, sempre frettolosamente, di avere un figlio. Ian trova lavoro presso un ufficio di collocamento dove incontra una ragazza malata di epilessia, che lo sconvolge con un improvviso attacco. \u00c8 probabilmente questo lo spunto per la scrittura della prima grande canzone della band, che ormai ha assunto il nome di Joy Division: si tratta di \"She's lost control\".\nLa fama del gruppo cresce sempre di pi\u00f9. Contemporaneamente entra in crisi la vita coniugale della coppia, e Ian si rinchiude sempre pi\u00f9 in s\u00e9 stesso, allontanandosi progressivamente dalla moglie e dalla figlioletta. Durante un concerto il cantante incontra Annik, una giornalista belga, che dimostra subito un forte interesse per lui; tra i due nasce una storia, per Ian molto combattuta, dato che in lui cresce il senso di colpa verso la sua famiglia. Nel frattempo hanno inizio i terribili attacchi di epilessia del protagonista: il suo modo frenetico di cantare e di ballare sul palco ne causano uno proprio durante un concerto.\nDopo l'ultimo, tremendo attacco, Ian, da solo in casa della moglie da cui ormai si \u00e8 separato, stanco e depresso a causa delle medicine che deve prendere per combattere la sua malattia, si impicca a soli ventitr\u00e9 anni; non conoscer\u00e0 mai il grande successo che i Joy Division hanno avuto.\nProduzione.\nLa sceneggiatura del film \u00e8 stata completata nel maggio 2005. La maggioranza delle ambientazioni \u00e8 stata filmata nelle metropoli inglesi di Nottingham, di Manchester e di Macclesfield, oltre che in altre location in Europa. La lavorazione \u00e8 durata un mese e mezzo.\nAnton Corbijn, il regista del film, \u00e8 un fan dei Joy Division e ne ha diretto il video musicale di \"Atmosphere\" per la riedizione del 1988, continuando da allora a girare video musicali, anche per i Nirvana, U2 e Depeche Mode.\nPer lanciare il film, Corbijn ha speso met\u00e0 dei 4,5 milioni di dollari di tasca propria. Tra i finanziatori del film si nota la presenza di Martin Lee Gore, membro proprio dei Depeche Mode Il film \u00e8 stato girato in bianco e nero per \"riflettere l'atmosfera di tensione presente nei Joy Division\" a detta di Todd Eckert e di Orian Williams, i produttori.\nDeborah Curtis e il musicista inglese Tony Wilson sono stati ingaggiati come co-produttori.\nWilson \u00e8 il presentatore che ha parlato dei Joy Division nel suo programma televisivo \"So It Goes\", inoltre \u00e8 il fondatore della Factory Records che ha pubblicato molto materiale prodotto dai Joy Division.\nIl film \u00e8 entrato in pre-produzione il 3 luglio 2006; \u00e8 stata girata una scena in Barton Street (abitazione di Ian Curtis), Macclesfield, tra l'11 e il 12 luglio 2006.\nColonna sonora.\nI The Killers hanno prodotto una cover della canzone \"Shadowplay\" del 1979 dei Joy Division utilizzata nella colonna sonora. Le altre canzoni dei Joy Division, presenti nel film, sono cantate e suonate dagli attori che interpretano la band, ad eccezione di \"Love will tear us apart\" e \"Atmosphere\", presenti nelle versioni originali incise dai Joy Division. Le canzoni di artisti anni settanta come David Bowie e dei Sex Pistols sono riprese da registrazioni dell'epoca. I New Order hanno prodotto alcune canzoni per la colonna sonora. Il CD \u00e8 stato pubblicato dalla Warner Music il 26 settembre 2007, il brano dei Sex Pistols non \u00e8 presente nella versione statunitense.\nDistribuzione.\nIl film \u00e8 stato oggetto di anteprime nazionali in molti Paesi europei e statunitensi. L'uscita nel Regno Unito \u00e8 avvenuta il 5 ottobre 2007, terza distribuzione dopo Francia (26 settembre) e Belgio (12 settembre). L'uscita negli Stati Uniti era inizialmente prevista il 10 ottobre 2007, data poi fissata per l'anteprima nazionale a New York. In Italia \u00e8 uscito nella sale il 24 ottobre 2008, mentre l'8 giugno 2009 \u00e8 stato pubblicato in DVD dalla Valter Casini Edizioni e 01 Distribution."}
{"id": "1268577", "revid": "289247", "url": "https://it.wikipedia.org/wiki?curid=1268577", "title": "Carlo I di Borbone-Vendome", "text": ""}
{"id": "1268579", "revid": "182193", "url": "https://it.wikipedia.org/wiki?curid=1268579", "title": "Mercedes-Benz O405N", "text": "Il Mercedes-Benz O405N \u00e8 un autobus tedesco prodotto dal 1989 al 2001.\nProgetto.\nIl Mercedes O405N nasce come evoluzione del precedente O405, sviluppato secondo i canoni dettati dalla normativa VOV-III per la realizzazione di un modello di autobus standard. In particolare, l'obiettivo della VOV-III era la realizzazione di un autobus a pianale ribassato in corrispondenza degli accessi anteriore e centrale, cos\u00ec da consentire l'accesso al mezzo anche a disabili non deambulanti.\nTecnica.\nCome gi\u00e0 accennato, l'O405N altro non \u00e8 che l'evoluzione del precedente modello. Il motore OM 447-hLA, rispondente alle normative Euro 1 e 2, eroga una potenza di 184 kW o 250 cv, mentre la capienza del mezzo \u00e8 variabile dagli 88 ai 106 passeggeri, in base alle diverse configurazioni dell'allestimento.\nEsteticamente l'O405N presenta un frontale pi\u00f9 basso rispetto a quello dell'O405; il parabrezza \u00e8 inoltre realizzato in un pezzo unico, a differenza del modello precedente. Gli esemplari prodotti dal 1989 al 1994 presentano i sedili installati su appositi podesti; a causa di questa scelta la linea di cintura del mezzo \u00e8 rialzata. A partire dal 1994 entra in produzione la versione denominata \"O405N2\" che vede l'eliminazione dei podesti e presenta una linea di cintura su due livelli.\nVersioni.\nEcco un riepilogo delle versioni prodotte:\nDiffusione.\nIl Mercedes O405N ha avuto un grandissimo successo in tutta Europa, grazie alle sue doti di affidabilit\u00e0 e qualit\u00e0. Sono state anche prodotte versioni con guida a destra, dedicate al mercato inglese e sudafricano.\nIn Italia esemplari di questo modello, in versione urbana e interurbana (alcuni dei quali carrozzati dalla Fratelli Macchi di Varese), sono stati acquistati da societ\u00e0 quali la SAB di Bergamo, la SIA di Brescia, la TPER di bologna ed altre aziende minori, circolando su varie tratte sia urbane che extraurbane per oltre trent'anni."}
{"id": "1268585", "revid": "1543377", "url": "https://it.wikipedia.org/wiki?curid=1268585", "title": "Nuna asiilasooq", "text": "Nuna asiilasooq (La terra dalla grande lunghezza) \u00e8 un inno nazionale della Groenlandia riconosciuto come tale nel 1979, a fianco di Nunarput utoqqarsuanngoravit. Il testo e la musica sono di Jonathan Petersen."}
{"id": "1268589", "revid": "486946", "url": "https://it.wikipedia.org/wiki?curid=1268589", "title": "A Trenta Secondi dalla Fine", "text": ""}
{"id": "1268593", "revid": "729019", "url": "https://it.wikipedia.org/wiki?curid=1268593", "title": "Via Devana", "text": "La via Devana era una strada romana in Britannia, che andava da \"Colonia Victricensis\" (oggi Colchester) a \" Deva Victrix \" (oggi Chester).\nEntrambe le citt\u00e0 erano importanti accampamenti romani ed infatti l'arteria nacque pi\u00f9 per esigenze militari che per bisogni civili.\nImportanza.\nLa via Devana era il principale collegamento tra quella che fu la prima citt\u00e0 romana in Britannia (\"Colonia Victricensis\", in italiano \"La citt\u00e0 della vittoria\") e Deva Victrix, uno dei centri pi\u00f9 importanti dell'isola, avamposto romano principale.\nLe citt\u00e0 attraversate.\nI principali centri romani attraversati dalla via Devana erano:"}
{"id": "1268605", "revid": "118949761", "url": "https://it.wikipedia.org/wiki?curid=1268605", "title": "Jacopo Stellini", "text": "Nato a Cividale (e non, come appare su altre fonti basatesi sull'errata lettura dell'atto di battesimo di un Jacopo \"Stulin\", a Tribil di Sopra) nel 1699, si interess\u00f2 di medicina, matematica e critica letteraria. Sebbene autore di svariate poesie, la sua fama \u00e8 dovuta soprattutto al saggio in latino \"De ortu et progressu morum\" stampato nel 1740.\nLa sua concezione morale \u00e8 di stampo aristotelico e sotto alcuni aspetti pu\u00f2 essere considerato uno dei precursori della sociologia.\nA lui \u00e8 stato dedicato l'omonimo liceo classico di Udine, fondato nel 1808 e che nella sua biblioteca contiene gli scritti autografi di Stellini."}
{"id": "1268611", "revid": "599013", "url": "https://it.wikipedia.org/wiki?curid=1268611", "title": "Mario Regueiro", "text": "Possiede il passaporto spagnolo.\nCarriera.\nIn Uruguay.\nComincia la sua carriera professionistica nella Segunda Divisi\u00f3n uruguaiana con il Cerro. Dal 1996 al 1998 gioca 44 partite segnando 7 gol.\nNel 1998 viene ceduto al Nacional Montevideo, la squadra pi\u00f9 popolare in Uruguay insieme al Pe\u00f1arol. Qui dal 1998 al 2000 realizza 18 gol in 63 presenze.\nIn Spagna.\nNel 2000 viene notato dal Racing Santander, squadra della Primera Divisi\u00f3n spagnola, che lo fa esordire in un campionato difficile come quello spagnolo. Qui in 5 stagioni realizza 22 gol in 141 presenze (21 gol in 114 presenze nelle 4 stagioni di Primera Divisi\u00f3n e 27 presenze con un gol nella stagione in Segunda Divisi\u00f3n).\nNel 2005 viene ceduto ad una delle squadre pi\u00f9 blasonate di Spagna, il Valencia. In questa squadra non trova tantissimo spazio, ma riesce comunque a farsi conoscere con la sua duttilit\u00e0.\nNel 2007 \u00e8 stato ceduto in prestito al Real Murcia, squadra neopromossa dalla Segunda Divisi\u00f3n.\nGrecia, ritorno in Uruguay e Argentina.\nNell'estate del 2008 passa alla squadra greca dell'Aris Salonicco, con la quale milita una stagione collezionando 2 goal in 19 presenze.\nIn vista della stagione 2009-2010 torna al Nacional, in Uruguay.\nNel luglio 2010 firma un contratto il Lan\u00fas.\nUltimi anni.\nIl 17 luglio 2013 firma con il Racing Club. Dopo pochi mesi, il 22 novembre 2013 rescinde il contratto che lo legava al Racing Club.\nRimasto svincolato, il 2 gennaio 2014 viene ingaggiato dal Defensor Sporting.\nIl 6 agosto 2014 torna al Cerro, in cui aveva gi\u00e0 militato dal 1996 al 1998. Al termine della stagione decide di ritirarsi."}
{"id": "1268617", "revid": "32931956", "url": "https://it.wikipedia.org/wiki?curid=1268617", "title": "Fran\u00e7ois Van Der Elst", "text": ""}
{"id": "1268621", "revid": "251174", "url": "https://it.wikipedia.org/wiki?curid=1268621", "title": "Monte Capanne", "text": "Il Monte Capanne \u00e8 la vetta pi\u00f9 alta dell'isola d'Elba e dell'intera provincia di Livorno. Situato nella parte occidentale dell'isola, raggiunge un'altezza di 1019 metri sul livello del mare.\nLa sua sommit\u00e0 \u00e8 raggiungibile in soli 18 minuti tramite la funivia del Monte Capanne che parte da Marciana. Dalla vetta si diparte la Valle di Pomonte, la pi\u00f9 estesa vallata dell'isola d'Elba.\nLa roccia che costituisce il massiccio \u00e8 di origine plutonica, ed \u00e8 classificata come monzogranito; questa, in molti casi, si presenta come particolari formazioni dette localmente \"cote\", \"tozze\" e \"pinzaloni\".\nDal Monte Capanne, in determinate condizioni atmosferiche \u00e8 possibile osservare tutta la costa dalla Liguria (Riviera di Ponente) al Lazio (Monti della Tolfa), assieme alle Alpi Apuane, alle Colline Metallifere, al Monte Amiata e alle montagne della Corsica. \nDal Monte Capanne passa la Via ferrata del Monte Capanne.\nNome.\nAttestato per la prima volta come \"Mont le Cabanne\" in una cartografia francese del 1791 e poi nel 1802 come \"Monte Capanna\" e \"Monte Capanne\" nel 1805, la sua etimologia presenta varie ipotesi:\nFlora e fauna.\nLa vegetazione tipica \u00e8 composta da querceti caducifogli, castagneti e carpineti. La gariga, caratterizzata da cuscinetti spinosi della \"Genista desoleana\", domina la parte pi\u00f9 alta dei rilievi. Sul massiccio del Monte Capanne si trovano alcuni esclusivi endemismi vegetali: la viola del Monte Capanne (\"Viola corsica ilvensis\"), il fiordaliso del Monte Capanne (\"Centaurea ilvensis\") e il \"Crocus ilvensis\", insieme ad essenze vegetali come \"Osmunda regalis\", \"Salix atrocinerea\", \"Vincetoxicum hirundinaria\", \"Lilium bulbiferum croceum\" (attualmente in rarefazione a causa del pascolo dei mufloni), \"Pancratium illyricum\", \"Narcissus poeticus\", \"Tulipa pumila\", \"Polygonatum odoratum\" (con l'unica stazione presente nella provincia di Livorno), \"Cephalanthera longifolia\", \"Cyclamen repandum\", \"Cyclamen hederifolium\", \"Juniperus oxycedrus\", \"Taxus baccata\", \"Amelanchier ovalis\", \"Ilex aquifolium\", \"Castanea sativa\", \"Ostrya carpinifolia\", \"Alnus glutinosa\", \"Alnus cordata\", \"Fraxinus ornus\", \"Quercus ilex\", \"Quercus cerris\", \"Quercus pubescens\", \"Crataegus monogyna\". In particolare, \"Taxus baccata\" vegeta sugli impervi costoni rocciosi delle Calanche, del Monte Corto e del Monte di Cote.\nIn questo ambiente ristretto e isolato la fauna \u00e8 numericamente limitata. Degna di nota \u00e8 la presenza del \"Serinus citrinella corsicana\", del \"Corvus corax\", del \"Bufotes viridis\", dell'endemico \"Apodemus sylvaticus ilvanus\" (topo selvatico elbano), della \"Crocidura suaveolens\", del ghiro, della martora, della lepre e del riccio. Tra i grandi mammiferi hanno trovato un habitat perfetto i cinghiali e i mufloni (introdotti all'Elba per scopi venatori rispettivamente nel 1963 e nel 1976, ed oggi in soprannumero).\nCatena del Monte Capanne.\nAltre vette del massiccio sono:\nLa leggenda dell'acqua di Corsica.\nGi\u00e0 nel XVIII secolo sorse una leggenda secondo cui le acque sorgive del Monte Capanne provenivano, tramite condotte naturali sottomarine, dalla Corsica. Tale leggenda fu ripresa dopo il 1947 in funzione del \"revival\" turistico legato alla figura di Napoleone Bonaparte e alla sua origine c\u00f2rsa.\nLe \u00ableggende plutoniche\u00bb del Monte Capanne.\nSul versante meridionale del Monte Capanne, nel comprensorio montano di Seccheto, sono testimoniate dagli inizi del XX secolo alcune \u00ableggende plutoniche\u00bb. Queste narrano di ritrovamenti, da parte dei pastori, di alcuni tesoretti d'oro nascosti tra le rocce delle montagne che erano custoditi dal Diavolo, in quanto padrone del sottosuolo. Con buona probabilit\u00e0 si trattava di sepolture villanoviane con corredo funebre composto da manufatti di bronzo, come attestato alla fine del XIX secolo nello stesso comprensorio montano (Col di Paolo e Piane del Canale).\nNaturalisti.\nDal 1892 al 1900 il Monte Capanne fu visitato dai botanici Pio Bolzon, Stefano Sommier e Giacomo Doria; agli anni compresi tra 1904 e 1914 sono datate le numerose ricognizioni del geologo Piero Aloisi che confluirono (1919) nel suo trattato \"Il Monte Capanne. Ricerche litologiche\".\nFunivia del Monte Capanne.\nRealizzata dalla ditta torinese Marchisio nel 1962, fu aperta al pubblico nel marzo del 1963. Nel 2005 \u00e8 stata completamente rinnovata a seguito della scadenza di vita tecnica. Possiede una lunghezza inclinata di 1635 metri, 55 cestelli, portata massima di 180 persone e velocit\u00e0 pari a 1,5 metri al secondo. Altitudine stazione a valle (localit\u00e0 Pozzatello): 346 metri. Altitudine stazione a monte (localit\u00e0 Torretta): 963 metri.\nVia ferrata del Monte Capanne.\nIstituita nel 2001 dal Parco nazionale Arcipelago Toscano e pi\u00f9 nota con il nome di \"Sentiero 00\", si snoda per circa 2\u00a0km lungo le ripide creste della Catena del Monte Capanne, a partire dalla vetta delle Calanche sino alla Galera. Presenta tratti molto impegnativi e stretti passaggi su roccia.\nIncidenti aerei.\nSul versante meridionale del Monte Capanne avvennero tre disastri aerei.\nIl 4 aprile 1944 due Bell P-39 Airacobra della United States Air Force in volo di ricognizione meteo dalla Corsica a Livorno precipitarono a breve distanza tra essi in localit\u00e0 Collaccio e Campitini.\nIl 14 ottobre 1960 un quadrimotore De Havilland DH.114 Heron durante il volo Roma - Genova si schiant\u00f2 sulle pendici della montagna provocando la morte di tutti gli 11 occupanti.\nAttentato ai ripetitori radio.\nLa mattina del 14 agosto 1980, intorno alle 6:05, alcuni esponenti dei Servizi segreti francesi fecero saltare quattro cariche di esplosivo sulla vetta del Monte Capanne, distruggendo i ripetitori dell'emittente Radio Corsica Libera in quanto simbolo dell'indipendentismo c\u00f2rso. Dalle violente esplosioni furono distrutti anche ripetitori dell'Eni, del servizio antincendi della Regione Toscana, della Banca d'Italia, dei Vigili del Fuoco, della Guardia di finanza e di varie emittenti radio, con un danno calcolato di 1 miliardo di lire."}
{"id": "1268623", "revid": "1573940", "url": "https://it.wikipedia.org/wiki?curid=1268623", "title": "Dendrodoris limbata", "text": "Il dendrodoride orlato (Dendrodoris limbata ()) \u00e8 un mollusco nudibranchio della famiglia Dendrodorididae.\nDescrizione.\nCorpo molle di colore marrone-verde molto scuro, quasi nero, macchiato; la colorazione \u00e8 comunque molto variabile. Bordo del mantello orlato in giallo. Rinofori grandi, colore marrone, parte terminale bianca. Tipica la puntinatura bianca sul ciuffo branchiale, di colore marrone. Fino a 7 centimetri, mediamente sui 3.\nBiologia.\nSi nutre di spugne del genere \"Suberites\" (\"Suberites domuncula\").\nDistribuzione e habitat.\nEndemico del mar Mediterraneo, \u00e8 segnalato anche nell'oceano Atlantico orientale.\nVive sui fondali rocciosi, da 0 a 60 metri di profondit\u00e0."}
{"id": "1268624", "revid": "29244", "url": "https://it.wikipedia.org/wiki?curid=1268624", "title": "Dendrodoride orlato", "text": ""}
{"id": "1268625", "revid": "33689", "url": "https://it.wikipedia.org/wiki?curid=1268625", "title": "The King Of Fighters", "text": ""}
{"id": "1268627", "revid": "287204", "url": "https://it.wikipedia.org/wiki?curid=1268627", "title": "Nogometni Klub Livar Ivan\u010dna Gorica", "text": "L'NK Livar Ivan\u010dna Gorica (nome completo \"Nogometni Klub Livar Ivan\u010dna Gorica\"), chiamato comunemente Livar, \u00e8 una societ\u00e0 calcistica slovena con sede nella citt\u00e0 di Ivan\u010dna Gorica. Gioca nella 2. Slovenska Nogometna Liga, seconda divisione del campionato nazionale, dopo essere retrocessa nel 2008 dalla PrvaLiga Telekom Slovenije, la massima serie del campionato sloveno."}
{"id": "1268633", "revid": "767487", "url": "https://it.wikipedia.org/wiki?curid=1268633", "title": "Strike Anywhere", "text": "Gli Strike Anywhere sono un gruppo post-hardcore di Richmond, in Virginia formata nel 1999 dopo l'abbandono di Thomas Barnett dalla sua precedente band, gli Inquisition. Hanno ricevuto un notevole incremento di attenzione dopo essere apparsi in tre videogiochi della serie di Tony Hawk: \"Tony Hawk's Underground 1\" nel 2003 (\"Refusal\"), \"Tony Hawk's American Wasteland\" nel 2005 (\"Question the Answer\"), e \"Tony Hawk's Downhill Jam\" (\"The Promise\"). Sono anche apparsi nel documentario \"Wake Up Screaming\" sul Vans Warped Tour. Dopo la pubblicazione nel 2006 del terzo album di studio della band, \"Dead FM\", il 17 marzo 2007 ha visto l'uscita dal gruppo del chitarrista Matt Sherwood. Il 6 ottobre 2009 uscir\u00e0 il nuovo album, \"Iron Front\", pubblicato dalla Bridge 9 Records.\nInfluenze politiche.\nGli Strike Anywhere sono fondamentalmente una band politica che tratta temi quali gli abusi della polizia, anticapitalismo, diritti degli animali e delle donne, globalizzazione ed hanno contribuito a compilation come Rock Against Bush, Vol. 1 (con \"To the World\") o , disco sull'episodio di Amadou Diallo con \"Sunset on 32nd\".\nIl loro logo \u00e8 il cerchio antifascista, originalmente dell'Iron Front, che raffigura tre frecce puntate verso il basso ed a destra, simbolo di resistenza, equit\u00e0 e solidariet\u00e0 per gli oppressi."}
{"id": "1268635", "revid": "1573940", "url": "https://it.wikipedia.org/wiki?curid=1268635", "title": "Tayuva lilacina", "text": "Tayuva lilacina () \u00e8 un mollusco nudibranchio della famiglia Discodorididae.\nDescrizione.\nFino a 5 centimetri.\nDistribuzione e habitat.\nRaro, reperibile nell'Oceano Atlantico orientale e nel Mar Mediterraneo, su fondali rocciosi fino a 20 metri di profondit\u00e0."}
{"id": "1268636", "revid": "486946", "url": "https://it.wikipedia.org/wiki?curid=1268636", "title": "Discodoride macchiato", "text": ""}
{"id": "1268639", "revid": "438678", "url": "https://it.wikipedia.org/wiki?curid=1268639", "title": "La piccola principessa (film 1939)", "text": "La piccola principessa \u00e8 un film diretto da Walter Lang e, non accreditato, William A. Seiter. Il film \u00e8 ispirato all'omonimo romanzo per bambini scritto da Frances Hodgson Burnett, del quale \u00e8 il secondo adattamento cinematografico dopo la versione del 1917 con protagonista Mary Pickford.\nPer la prima volta l'interpretazione della piccola Sara Crewe \u00e8 affidata a un'attrice bambina, Shirley Temple, allora all'apice del suo successo.\nTrama.\nSara Crewe \u00e8 una ragazzina intelligente e fantasiosa che, orfana di madre, ha vissuto tutta la vita in India, insieme al ricco padre, ufficiale dell'esercito inglese. Siamo nel 1899 e il padre deve partire per il Sudafrica per combattere nella guerra scoppiata contro i Boeri. \u00c8 costretto quindi a lasciare la figlia a Londra nel collegio femminile retto da Miss Minchin fino al suo ritorno.\nA Sara nel collegio viene riservato un trattamento privilegiato, sia per l'estrema ricchezza del padre, sia per poter consolidare il buon nome dell'istituzione. \nFin dall'inizio Sara dimostra di essere gentile e generosa con tutti, non badando affatto al rango sociale: tenter\u00e0 quindi di instaurare un rapporto di amicizia anche con Becky, la giovane servetta del collegio.\nMa il rispettoso riguardo termina quando, durante la festa di compleanno della ragazzina, giunge l'improvvisa notizia che il padre di Sara \u00e8 morto in battaglia e che tutti i suoi averi sono stati requisiti dal nemico (il padre era il principale azionista in una miniera di diamanti in Sudafrica). Sara, che si ritrova sola e senza un soldo, rischia di essere cacciata dal collegio e buttata in mezzo alla strada, ma Miss Minchin alla fine viene persuasa a tenerla nel collegio.\nDa questo momento per\u00f2 per Sarah cambia tutto: quello che possiede viene venduto per ripagare tutti i suoi debiti e le viene assegnata una lugubre stanzetta in soffitta, accanto a quella di Becky. Non potr\u00e0 pi\u00f9 frequentare le lezioni, ma dovr\u00e0 guadagnarsi da vivere; Miss Minchin la sfrutter\u00e0 come sguattera riservandole un duro trattamento.\nMa Sara non si perde d'animo perch\u00e9 sente che il padre \u00e8 ancora vivo. Con l'aiuto di Bertie, il fratello di Miss Minchin che presta servizio presso il vicino ospedale, Sarah passa ogni momento libero a cercare suo padre tra i feriti.\nFinalmente un giorno, con l'aiuto della regina d'Inghilterra in visita ai reduci ricoverati in quell'ospedale, Sara riesce a ritrovare il padre che per\u00f2 \u00e8 ferito alla testa e senza memoria. L'uomo, rivedendo la figlia, che all'inizio non riconosce, lentamente riacquister\u00e0 la memoria. I due, dopo tante disavventure, si ritroveranno di nuovo uniti.\nProduzione.\nIl film fu prodotto dalla Twentieth Century Fox Film Corporation. Venne girato nel settembre 1938 allo Stage 8, presso gli studi della 20th Century Fox al 10201 di Pico Blvd., Century City, Los Angeles.\nDistribuzione.\nDistribuito dalla Twentieth Century Fox Film Corporation, usc\u00ec nelle sale cinematografiche USA il 17 marzo 1939 dopo essere stato presentato in prima a New York il 10 marzo 1939."}
{"id": "1268641", "revid": "293377", "url": "https://it.wikipedia.org/wiki?curid=1268641", "title": "Oscar Fabbiani", "text": "Caratteristiche tecniche.\nFu uno dei pi\u00f9 prolifici attaccanti del campionato cileno, confermando le sue doti realizzative anche nella breve esperienza nella NASL.\nCarriera.\nClub.\nCon la maglia del Palestino vinse per tre volte di fila la classifica cannonieri del Cile, dal 1976 al 1978. Dal 1979 al 1981 gioc\u00f2 nei Tampa Bay Rowdies, con i quali vinse anche un titolo di capocannoniere nella stagione 1979. In seguito gioc\u00f2 nei Dallas Sidekicks per una stagione, prima di tornare in Cile, dove si stabil\u00ec a vivere. Nel 1988 gioc\u00f2 per l'Audax Italiano in seconda serie cilena.\nNazionale.\nNaturalizzatosi cileno in seguito agli anni trascorsi in tale paese, partecip\u00f2 con la sua Nazionale alla Copa Am\u00e9rica 1979."}
{"id": "1268644", "revid": "287204", "url": "https://it.wikipedia.org/wiki?curid=1268644", "title": "Nogometni Klub Nafta Lendava", "text": "L'NK Nafta Lendava (nome completo \"Nogometni Klub Nafta Lendava\"), chiamato comunemente Nafta, \u00e8 stata una societ\u00e0 calcistica slovena con sede nella citt\u00e0 di Lendava. Ha disputato nella stagione 2011-2012 il PrvaLiga Telekom Slovenije, la massima serie del campionato sloveno. Arrivata all'ultimo posto venne retrocessa e poco dopo dichiar\u00f2 fallimento, non iscrivendosi pi\u00f9 a nessun campionato.\nRosa 2011-2012.\n\"Aggiornata al 21 maggio 2012\""}
{"id": "1268647", "revid": "176809", "url": "https://it.wikipedia.org/wiki?curid=1268647", "title": "Mappa da orientamento", "text": ""}
{"id": "1268648", "revid": "176809", "url": "https://it.wikipedia.org/wiki?curid=1268648", "title": "Cartina da orientamento", "text": ""}
{"id": "1268649", "revid": "176809", "url": "https://it.wikipedia.org/wiki?curid=1268649", "title": "Carta per l'orientamento", "text": ""}
{"id": "1268650", "revid": "176809", "url": "https://it.wikipedia.org/wiki?curid=1268650", "title": "Mappa per l'orientamento", "text": ""}
{"id": "1268652", "revid": "176809", "url": "https://it.wikipedia.org/wiki?curid=1268652", "title": "Cartina per l'orientamento", "text": ""}
{"id": "1268654", "revid": "2219090", "url": "https://it.wikipedia.org/wiki?curid=1268654", "title": "Kate Bosworth", "text": "Biografia.\nNata a Los Angeles da Hal Bosworth e Patricia Potter, nasce eterocromatica avendo gli occhi di colori differenti, il sinistro blu e il destro marrone. All'et\u00e0 di sei anni assieme alla famiglia si trasferisce a San Francisco. Pratica equitazione a livello competitivo.\nNel 1997 partecipa ad alcuni episodi di \"Settimo cielo\" e debutta sul grande schermo nel 1998, all'et\u00e0 di quindici anni, nel film \"L'uomo che sussurrava ai cavalli\", ruolo ottenuto anche grazie alle sue doti di cavallerizza, richieste dalla produzione.\nNel 2000 viene accettata all'Universit\u00e0 di Princeton, ma ne viene in seguito estromessa date le troppe assenze causate dagli impegni lavorativi. Nel 2002 prende parte al film \"Le regole dell'attrazione\", e successivamente \u00e8 al fianco di Val Kilmer in \"Wonderland - Massacro a Hollywood\", incentrato su un caso di cronaca nera che vide implicato il leggendario pornodivo John Holmes.\nDopo essere stata presa in considerazione per la parte della prostituta Gail in \"Sin City\", parte poi assegnata a Rosario Dawson, nel 2004 interpreta Sandra Dee in \"Beyond the Sea\", per la regia di Kevin Spacey, ma \u00e8 del 2006 il ruolo che le regala pi\u00f9 popolarit\u00e0, infatti interpreta Lois Lane in \"Superman Returns\", di Bryan Singer. Nel 2008 recita al fianco di Jim Sturgess e Kevin Spacey in \"21\", il film segna la sua terza collaborazione con Spacey: da lui \u00e8 stata diretta in \"Beyond the Sea\", e con lui ha recitato nei film \"Superman Returns\".\nNel 2008 era stata presa in considerazione per il ruolo di Veronika in \"Veronika Decides to Die\", adattamento cinematografico del romanzo di Paulo Coelho \"Veronika decide di morire\", ma la parte in seguito \u00e8 stata assegnata a Sarah Michelle Gellar.\nVita privata.\nIl 31 agosto 2013 si sposa con il regista Michael Polish, suo compagno dal 2011, con una cerimonia in un ranch a Philipsburg, nel Montana.\nHanno deciso di separarsi ad Agosto del 2021\nDoppiatrici italiane.\nNelle versioni in italiano dei suoi lavori, Kate Bosworth \u00e8 stata doppiata da:"}
{"id": "1268656", "revid": "921573", "url": "https://it.wikipedia.org/wiki?curid=1268656", "title": "Pen\u00e9lope Cruz", "text": "Debutta al cinema a 17 anni con la pellicola spagnola \"Prosciutto prosciutto\", a cui seguono \"Apri gli occhi\" e \"La ni\u00f1a dei tuo\"i \"sogni\". Nel 2001 ha ricevuto l'attenzione internazionale per i film \"Blow\", \"Il mandolino del capitano Corelli\" e \"Vanilla Sky\". Nella sua carriera \u00e8 stata candidata quattro volte al Premio Oscar rispettivamente nella sezione miglior attrice protagonista per \"Volver - Tornare\" e \"Madres paralelas\" e nella sezione miglior attrice non protagonista per \"Nine\" e \"Vicky Cristina Barcelona\", vincendolo per l'ultimo film citato. Ha inoltre vinto un Premio BAFTA, tre Premi Goya, un Prix d'interpr\u00e9tation f\u00e9minine al Festival di Cannes, una Coppa Volpi al Festival di Venezia e un David di Donatello per la migliore attrice protagonista. Nel 2018 riceve la sua prima nomination al Premio Emmy per la sua interpretazione di Donatella Versace nella seconda stagione della serie tv \"American Crime Story\".\nAssidua collaboratrice del regista Pedro Almod\u00f3var, ha recitato in ben sette dei suoi film: \"Carne tr\u00e9mula\", \"Tutto su mia madre\", \"Volver - Tornare\", \"Gli abbracci spezzati\", \"Gli amanti passeggeri\", \"Dolor y gloria\" e \"Madres paralelas\".\nNel 2011 riceve la sua stella sulla \"Hollywood Walk of Fame\" di Los Angeles.\nBiografia.\nPen\u00e9lope Cruz S\u00e1nchez \u00e8 nata ad Alcobendas, paesino in provincia di Madrid, da Eduardo Cruz (1953-2015), commerciante che lavorava in una concessionaria d'auto, originario di Alconchel, e di Encarnaci\u00f3n S\u00e1nchez, un'andalusa che gestiva un negozio di parrucchiere. \u00c8 la maggiore di tre figli, dopo di lei la sorella M\u00f3nica Cruz (1977), attrice e ballerina, e Eduardo Cruz (1985), cantante e musicista. Ha anche una sorellastra da parte di padre, Salma, nata nel febbraio 2012.\nNella sua infanzia studi\u00f2 danza classica al Conservatorio Nazionale di Spagna. Nel 1990 cominci\u00f2 ad appassionarsi alla recitazione e inizi\u00f2 a frequentare la scuola di arte drammatica di Cristina Rota. Oltre allo spagnolo, sua lingua madre, parla inglese e italiano.\nVita privata.\nHa avuto una relazione sentimentale con il compositore Nacho Cano del gruppo musicale spagnolo Mecano (la Cruz \u00e8 apparsa anche in alcuni videoclip del gruppo), e con gli attori Tom Cruise, dal 2001 al 2004, e Matthew McConaughey, dal 2004 al 2006. Il 14 luglio 2010 si \u00e8 sposata con il collega Javier Bardem, suo compagno dal 2007, conosciuto sul set di \"Prosciutto prosciutto\". La coppia ha due figli: Leonardo, nato a Los Angeles il 22 gennaio 2011, e Luna, nata a Madrid il 22 luglio 2013.\nCarriera.\nDagli inizi al 2007.\nI primi lavori, ancora in et\u00e0 adolescenziali, furono nel campo della moda, ma nel giro di qualche anno riusc\u00ec a ottenere un piccolo ruolo in un episodio della serie TV francese \"I classici dell'erotismo\", dove appar\u00ec in una scena di nudo. Nel 1992 debutt\u00f2 sul grande schermo con \"Prosciutto prosciutto\", diretto da Bigas Luna, con cui ottenne la prima candidatura al Premio Goya come miglior attrice protagonista. Il secondo ruolo cinematografico fu in \"Belle \u00c9poque\", vincitore dell'Oscar al miglior film straniero. Grazie a questi ruoli mostr\u00f2 tutta la sua bravura e versatilit\u00e0 nell'interpretare sia ruoli pi\u00f9 sensuali sia in ruoli pi\u00f9 innocenti.\nLavor\u00f2 anche in Italia con la pellicola, \"La ribelle\", nel ruolo di un'adolescente siciliana, a cui segu\u00ec \"Per amore, solo per amore\". Nel 1997 incontr\u00f2 Pedro Almod\u00f3var che la scelse per una piccola parte in \"Carne tr\u00e9mula\"; nello stesso anno vest\u00ec i panni di Sofia in \"Apri gli occhi\" di Alejandro Amen\u00e1bar, ruolo che ricopr\u00ec anche nel remake statunitense \"Vanilla Sky\", dove recit\u00f2 al fianco di Tom Cruise e Cameron Diaz. Nel 1998 prese parte al suo primo film americano \"Hi-Lo Country\", che nonostante fosse risultato un insuccesso al botteghino consent\u00ec all'attrice di conquistare una candidatura agli ALMA Award come miglior attrice cinematografica. Durante la lavorazione di questo film ebbe parecchie difficolt\u00e0 nella comprensione dell'inglese, e inizi\u00f2 a studiare recitazione anche a New York.\nIl film che le don\u00f2 il successo e la fama fu \"Tutto su mia madre\", sempre di Almod\u00f3var. Nel 2000 ottenne il primo ruolo da protagonista in un film americano con la commedia \"Per incanto o per delizia\". L'anno successivo interpret\u00f2 la moglie di Johnny Depp in \"Blow\", Cult movie poco apprezzato dalla critica ma che ottenne un discreto successo al box office. Sempre nel 2001 interpret\u00f2 Pelagia nel film \"Il mandolino del capitano Corelli\", diretto da John Madden.\nContinu\u00f2 la sua attivit\u00e0 nel cinema americano con il thriller \"Gothika\", del 2003, con Halle Berry, \"Un amore sotto l'albero\" e \"Gioco di donna\" con Charlize Theron. Comparve al fianco di Matthew McConaughey nel Blockbuster \"Sahara\", tratto dall'omonimo romanzo di Clive Cussler, il film non ebbe molto successo incassando a livello mondiale 119 milioni di dollari a fronte di un budget di 130 milioni. Contemporaneamente lavor\u00f2 anche in Europa, nel 2004 Sergio Castellitto la diresse in \"Non ti muovere\", la pellicola \u00e8 tratta dal romanzo omonimo di Margaret Mazzantini, e permise all'attrice di vincere il David di Donatello per la migliore attrice protagonista. Nel 2006 l'interpretazione di \"Raimunda\" nel film \"Volver\" di Almod\u00f3var, le valse il premio alla migliore interpretazione femminile al Festival di Cannes 2006, assegnato collettivamente alle attrici principali del film e il premio Goya; inoltre fu candidata ai Golden Globe e ottenne la prima candidatura all'Oscar per la categoria Miglior attrice protagonista nel 2007: lei fu la prima attrice spagnola a essere stata candidata per questo premio. Nello stesso anno prese parte al western \"Bandidas\" assieme all'amica Salma Hayek.\nDal 2008.\nNel 2008, sotto la regia di Woody Allen, \u00e8 nel cast di \"Vicky Cristina Barcelona\", con il quale vince l'Oscar alla miglior attrice non protagonista, dove interpreta Maria Elena una donna mentalmente instabile. Nel 2009 recita nel musical \"Nine\" di Rob Marshall, per il quale viene candidata all'Oscar e al Golden Globe come miglior attrice non protagonista, per poi tornare ad essere protagonista di un film di Almodovar \"Gli abbracci spezzati\". L'anno successivo prende parte con un piccolo cameo al film \"Sex and the City 2\". Nel 2011 partecipa al quarto capitolo dei Pirati dei Caraibi, dove interpreta Angelica Teach, la figlia del pirata Barbanera. Durante le riprese l'attrice era in stato di gravidanza e fu la sorella Monica a farle da controfigura, sostituendola nelle scene pi\u00f9 avventurose e nelle inquadrature da lontano per camuffare il suo stato di gravidanza. Nello stesso anno riceve la celebre \"stella\" sulla \"Hollywood Walk of Fame\" di Los Angeles, diventando la prima attrice di nazionalit\u00e0 spagnola a ottenere questo riconoscimento. \nNel 2012 partecipa al film di Woody Allen, \"To Rome with Love\", dove recita in italiano, e viene diretta per la seconda volta da Sergio Castellitto in \"Venuto al mondo\", adattamento cinematografico dell'omonimo romanzo di Margaret Mazzantini, nonch\u00e9 vincitore del Premio Campiello 2009, con cui si guadagna la settima candidatura al Goya. L'anno successivo fa parte del cast di \"The Counselor - Il procuratore\" accanto a Michael Fassbender, Brad Pitt e Javier Bardem. Inoltre recita un cameo nella commedia \"Gli amanti passeggeri\", scritta e diretta da Pedro Almod\u00f3var.\nNel 2015 \u00e8 protagonista e produttrice del film drammatico \"Ma ma - Tutto andr\u00e0 bene\", diretto da Julio Medem, dove interpreta una mamma colpita dal cancro al seno, performance che le fa guadagnare l'ottava nomination ai Goya come Miglior Attrice. L'anno successivo prende parte a due commedie americane: interpreta una modella di intimo nel sequel \"Zoolander 2\" scritto, diretto e interpretato da Ben Stiller e \"Grimsby - Attenti a quell'altro\" con Sacha Baron Cohen.\nNel 2017 viene annunciata la sua partecipazione nella seconda stagione di \"American Crime Story\" nel ruolo di Donatella Versace, che rappresenta il suo primo ruolo televisivo in assoluto. La serie TV narra l'assassinio dello stilista Gianni Versace, e permette all'attrice di ricevere la prima candidatura ai Premi Emmy come miglior attrice non protagonista in una miniserie o film-tv. Alla 74\u00aa Mostra internazionale d'arte cinematografica di Venezia presenta la pellicola \"Escobar - Il fascino del male\", dove interpreta la giornalista colombiana Virginia Vallejo. Nello stesso anno \u00e8 nel cast del remake di \"Assassinio sull'Orient Express\", dove veste i panni di una missionaria spagnola, nella pellicola anche Kenneth Branagh, Johnny Depp, Michelle Pfeiffer e Judi Dench.\nNel marzo 2018 riceve il Premio C\u00e9sar onorario alla carriera. Nel mese di maggio \u00e8 protagonista del thriller \"Tutti lo sanno\", scritto e diretto da Asghar Farhadi e dove recita accanto al marito Javier Bardem. La pellicola \u00e8 stata scelta come film d'apertura della 71\u00aa edizione del Festival di Cannes. L'anno successivo collabora per la sesta volta con il regista Pedro Almod\u00f3var nel film \"Dolor y gloria\", presentato in concorso alla 72\u00aa edizione del Festival di Cannes. Nello stesso anno presenta in concorso alla 76\u00aa Mostra internazionale d'arte cinematografica di Venezia il drammatico \"Wasp Network\", ispirato alla vicenda della rete di spionaggio stabilita dal governo cubano nella Miami degli anni novanta.\nNel 2021 partecipa alla 78\u00aa Mostra internazionale d'arte cinematografica di Venezia con due pellicole in concorso, \"Madres paralelas\", diretta nuovamente da Pedro Almodovar e film d'apertura della mostra, interpretazione che le vale la Coppa Volpi per la migliore interpretazione femminile. La seconda \u00e8 stata la commedia \"Competencia oficial\", dove interpreta una regista che per gestire l'ego smisurato dei due protagonisti si inventa una serie di eccentriche prove da fargli superare.\nMusica.\nNel 2002, per il disco della \"Fundaci\u00f3n Sabera\", reinterpreta \"Pen\u00e9lope\" di Joan Manuel Serrat in duetto con lo stesso Serrat e Vicente Amigo. Nel 2009 incide \"A Call from the Vatican\", contenuta nella colonna sonora del film \"Nine\". Nel 2012 duetta con Miguel Bos\u00e9 in \"Decirnos Adi\u00f3s\", brano scritto dal fratello Eduardo Cruz e contenuto nel disco \"Papitwo\" del cantante. Nel 2016 canta \"Tu s\u00ec 'na cosa grande\" di Domenico Modugno per la campagna primavera/estate di \"Carpisa\".\nImmagine pubblica.\nAveva un contratto con Ralph Lauren nel 2001, e successivamente \u00e8 stata il volto di \"Mango\" insieme alla sorella M\u00f3nica. Nel 2003 compare in uno spot pubblicitario della Coca-Cola. Dal 2006 al 2009 \u00e8 testimonial L'Or\u00e9al, dalla quale riceve 2 milioni di dollari l'anno per la promozione dei suoi prodotti. Nel 2007 appare nel calendario Pirelli. Nel 2011 diventa il nuovo volto di Lanc\u00f4me e posa per la fotografa Annie Leibowitz, insieme a Jeff Bridges, nei panni dei protagonisti della fiaba Disney, \"La bella e la bestia\". Nel 2012, insieme alla sorella M\u00f3nica, compare nello spot pubblicitario dei videogiochi per Nintendo \"New Super Mario Bros. 2\", \"Il professor Layton e la maschera dei miracoli\" e \"\". Dallo stesso anno \u00e8 la nuova testimonial della Nespresso per il mercato statunitense e canadese. Nel 2013 viene immortalata dal fotografo Kristian Schuller nel calendario Campari ed \u00e8 protagonista della campagna \"Loewe\" autunno/inverno\nNel 2014 viene eletta dalla rivista Esquire come \"La donna pi\u00f9 sexy del mondo\" ed \u00e8 protagonista del nuovo capitolo della saga \"What did you expect?\" di Schweppes, diretto da Kathryn Bigelow. Nel 2015 diventa testimonial di \"Viceroy\" (gioielli ed orologi) e \"Carpisa\", noto brand italiano di borse. Nel 2017 viene fotografata da Peter Lindbergh per il Calendario Pirelli, dove \u00e8 protagonista accanto ad attrici di Hollywood come Nicole Kidman, Kate Winslet e molte altre. Nel luglio dell'anno successivo, viene scelta da Karl Lagerfeld come ambasciatrice di Chanel, diventando testimonial della campagna pubblicitaria per la collezione Cruise 2018/19 Nel dicembre 2018 sostituisce la cantante Shakira come testimonial di Costa Crociere, interpretando una serie di spot dove veste i panni di una sirena. Nel 2018 lancia una linea di gioielli per Swarovski, mentre l'anno successivo fu scelta come volto per la campagna primavera/estate. Nel marzo 2019, durante la settimana della moda di Parigi, \u00e8 in passerella per \"Chanel\" nell'ultima sfilata firmata da Karl Lagerfeld.\nAttivismo.\nNel 1998 prese parte al suo primo film americano e decise di donare tutto il suo compenso alla missione di Madre Teresa a Calcutta, dove soggiorn\u00f2 nel 1996. Trascorse diversi mesi in Uganda e India per svolgere attivit\u00e0 di volontariato. Nei primi anni del 2000 ha fotografato bambini tibetani in Nepal. Ha posato pi\u00f9 volte per la PETA schierandosi contro l'uso di pellicce, nel 2012 realizzando dei manifesti con la scritta: \"Volta le spalle alle pellicce\". e nel 2018 con lo slogan: \"Facci felici, non indossare pellicce\". Questa sua scelta \u00e8 stata ribadita pubblicamente alla settimana della moda di New York, amplificandone la potenza mediatica, ed anche quando l'attrice ha deciso di produrre una propria linea di abbigliamento in collaborazione con la sorella. Nelle collezioni Cruz sono state escluse non solo le pellicce, ma anche tutti i tessuti di origine animale.\nIl 30 maggio 2018, in qualit\u00e0 di madrina per la raccolta fondi a favore dell\u2019Istituto pediatrico e dell\u2019Airc, visit\u00f2 l'ospedale pediatrico Giannina Gaslini di Genova, ed \u00e8 stata madrina della \"Partita del cuore\" svoltasi allo Stadio Luigi Ferraris.\nRiconoscimenti.\nNel corso della sua carriera Pen\u00e9lope Cruz ha vinto numerosi premi, tra cui un Premio Oscar e un BAFTA come migliore attrice non protagonista per la sua interpretazione nel film \"Vicky Cristina Barcelona\", diretto da Woody Allen. Ha inoltre vinto tre premi Goya su tredici candidature ricevute.\nDoppiatrici italiane.\nNelle versioni in italiano dei suoi film, Pen\u00e9lope Cruz \u00e8 stata doppiata da:\nNei film \"Non ti muovere\" e \"To Rome with Love\" recita in italiano.\nDa doppiatrice \u00e8 sostituita da: "}
{"id": "1268657", "revid": "1699816", "url": "https://it.wikipedia.org/wiki?curid=1268657", "title": "Ermac", "text": "Ermac \u00e8 un personaggio del videogioco \"Mortal Kombat\". Fa la sua prima apparizione ufficiale in \"Ultimate Mortal Kombat 3\".\nConcezione ed evoluzione.\nLa nascita di questo personaggio \u00e8 piuttosto bizzarra, dato che inizialmente non era stato n\u00e9 creato n\u00e9 voluto dagli sviluppatori della Midway. Nonostante ci\u00f2, la presenza di un Ermac risale gi\u00e0 al primo \"Mortal Kombat\": non si trattava che di un errore di programmazione, di un mancato \"palette swap\" (operazione tramite la quale viene cambiato il colore degli sprite) del personaggio di Scorpion; Scorpion e Sub-Zero erano infatti interpretati dallo stesso attore digitalizzato e differivano soltanto nelle mosse speciali e nella posizione di attesa: l'attore era stato ripreso con un vestito da ninja nero e rosso, ma il rosso una volta digitalizzato avrebbe dovuto subire il \"palette swap\" e diventare giallo o azzurro, a seconda del personaggio scelto.\nPer un \"baco\" (\"bug\") del gioco, poteva accadere raramente che per Scorpion la macro di trasformazione non funzionasse; in quel caso il sistema riportava, per segnalare l'errore, il nome di Ermac, che significava 'Error macro', in luogo di quello di Scorpion.\nI giocatori credettero per\u00f2 di aver trovato un personaggio segreto alla stregua di Reptile, che aveva riscosso molto successo grazie a un corposo tam-tam tra i videogiocatori della versione da sala giochi; gli sviluppatori di \"Mortal Kombat\" in prima battuta non confermarono la presenza di Ermac nella serie: anzi, inizialmente sembrarono smentire gli appassionati con alcuni \"easter egg\" in \"Mortal Kombat 2\": affrontando Jade, infatti, appariva la scritta \"Ermac who?\" ('Ermac chi?'), mentre completando il gioco si poteva leggere il testo CEAMR ODSE NTO EXITS, evidente anagramma di \"Ermac does not exist\" (\"Ermac non esiste\").\nTuttavia, stante il curioso successo che il ninja rosso aveva riscosso tra i giocatori, gli sviluppatori decisero di inserirlo come personaggio sbloccabile in \"Ultimate Mortal Kombat 3\", dandogli anche una linea narrativa di sottofondo: non si trattava di altro se non di una \"palette swap\" del solito attore vestito da ninja con mosse specifiche, come altri numerosi personaggi che avevano assunto i pi\u00f9 svariati colori.\nCon l'evoluzione tecnologica Ermac ha raggiunto un aspetto peculiare e curato, fino a somigliare sempre meno a un ninja e sempre pi\u00f9 a una sorta di stregone o spettro, anche se sempre con la testa mascherata e gli inserti rossi sui vestiti.\nStoria.\nErmac (abbreviazione tecnica di: \"Error macro\") \u00e8 - originariamente - un ninja di colore rosso creato con un sortilegio da Shang Tsung, che ha riunito in un solo corpo le anime di molti guerrieri caduti durante la conquista del Regno di Edenia: viene posto al servizio di Shao Kahn poco dopo la propria creazione e fa parte delle squadre sterminatrici sulla Terra in \"Mortal Kombat 3\"; Ermac e i suoi uomini vengono sconfitti.\nPoco prima degli eventi di \", Ermac incontra Kenshi, che lo libera dai suoi oneri verso Shao Kahn; per sdebitarsi, Ermac insegna al proprio benefattore la telecinesi, tecnica che padroneggia molto bene. Dopo ci\u00f2, il ninja decide di espiare il male commesso negli anni come servitore di Shao Kahn.\nIn \" Ermac, insieme con lo spettro di Liu Kang, libera Kung Lao, Sonya Blade, Kitana, Jaxon Briggs e Johnny Cage dall'ipnosi di Onaga, il Re Dragone.\nNel finale di \"Mortal Kombat Armageddon\", una volta sconfitto Blaze, tutte le anime che formano Ermac si staccano, fondendosi con altri corpi ma mantenendo un mente collettiva; Ermac non \u00e8 pi\u00f9 un singolo essere, ma un esercito. In realt\u00e0, il ninja rosso rimane ucciso durante la battaglia tra le Forze del Bene e quelle del Male, in cui combatte tra le file delle prime.\nNella linea temporale alterata di \"Mortal Kombat IX\", Ermac si trova sotto il giogo di Shao Kahn e viene affrontato diverse volte durante la modalit\u00e0: Storia; nel suo finale si scopre che, dopo la morte dell'Imperatore del Regno - o Mondo - Esterno (Outworld), \u00e8 diventato libero di scegliere il proprio destino. Si scopre inoltre che una delle anime di cui \u00e8 formato \u00e8 quella di Re Jerrod, precedente monarca di Edenia.\nDopo gli eventi di \"Mortal Kombat IX\", Ermac decide di servire i successori di Shao Kahn, a partire dall'erede al trono: Mileena. In un flash back di \"Mortal Kombat X\" (ambientato 5 anni prima degli eventi del gioco), Kotal Kahn (che ai tempi di Shao Kahn era il Generale Kotal) ha usurpato il trono di Mileena. Durante l'assedio al palazzo di Kotal, Ermac era presente, ma all'ultimo minuto inizi\u00f2 ad attaccare Mileena - in quanto era convinto che il suo padrone, Shao Kahn era morto e quindi avrebbe servito chiunque avesse voluto. Fu cos\u00ec che Ermac divenne uno dei pi\u00f9 potenti difensori del nuovo imperatore del Regno Esterno.\nNel suo finale arcade di \"Mortal Kombat X\", Ermac sconfigge Shinnok e viaggia in Oriente, trovando ed esplorando una piramide. \u00c8 in quel momento che inizia ad allargarsi una lacerazione sul suo petto: ferito, Ermac inizia a rendersi conto che un mucchio di polvere inizia ad assorbere le sue anime. Col tempo, la polvere prende la forma di un uomo: si tratta dello stregone Shang Tsung, risorto dalla morte nei precedenti capitoli.\nAltre apparizioni.\nFilm.\nErmac appare nel film \"Mortal Kombat - Distruzione totale\" dove viene interpretato da John Medlen. Appare come uno dei generali di Shao Kahn, ma non viene mai chiamato per nome. Verso la fine del film Ermac genera Noob Saibot durante la lotta contro Sonya.\nTelevisione.\nErmac appare nelle ultime due puntate della serie animata \"\" del 1996. Nel dodicesimo episodio, lui e il suo esercito usano una ninja femmina di nome Ruby (la quale non appare nella serie videoludica) per sconfiggere Jax e lasciare gli altri guerrieri al loro destino. Nonostante questo le forze di Ermac vengono sconfitte. Ricompare nella puntata finale della serie, in cui cerca di fermare (senza successo) il tentativo di Kitana di rovesciare Shao Kahn dal trono dell'Outworld.\nL'aspetto di Ermac in entrambi gli episodi \u00e8 quello di un normale essere umano fedele a Shao Kahn. Nella scena in cui si toglie la maschera si pu\u00f2 vedere un pizzetto e un'incipiente calvizie, oltre alla sua unica caratteristica non umana, ossia gli occhi bianchi.\nMortal Kombat 11.\nIn \"Mortal Kombat 11\" \u00e8 presente sotto forma di easter egg nella krypta, dove viene visto cadere un ninja di colore rosso che finisce brutalmente infilzato."}
{"id": "1268658", "revid": "543975", "url": "https://it.wikipedia.org/wiki?curid=1268658", "title": "Rai dire Gol", "text": ""}
{"id": "1268659", "revid": "176809", "url": "https://it.wikipedia.org/wiki?curid=1268659", "title": "Carta per l'orienteering", "text": ""}
{"id": "1268661", "revid": "176809", "url": "https://it.wikipedia.org/wiki?curid=1268661", "title": "Cartina per l'orienteering", "text": ""}
{"id": "1268664", "revid": "30909", "url": "https://it.wikipedia.org/wiki?curid=1268664", "title": "Mai dire G", "text": ""}
{"id": "1268669", "revid": "176809", "url": "https://it.wikipedia.org/wiki?curid=1268669", "title": "Mappa per l'orienteering", "text": ""}
{"id": "1268670", "revid": "1003787", "url": "https://it.wikipedia.org/wiki?curid=1268670", "title": "Daniele Pietropolli", "text": "Carriera.\nTra i dilettanti gareggia per tre anni con la Zalf-D\u00e9sir\u00e9e-Fior, trascorrendo anche alcuni mesi del 2001 come stagista alla Fassa Bortolo. Professionista dal 2003, sin dai primi anni si \u00e8 sempre piazzato nelle prime posizione nelle classiche italiane. Ha corso dal 2003 al 2007 nella Tenax di Fabio Bordonali. Nel 2003 e 2004 ha anche preso parte al Giro d'Italia, senza risultati di rilievo. Nel 2005 la sua stagione si \u00e8 interrotta ad aprile a causa di problemi fisici. Nel 2006 ha ottenuto due secondi posti, di cui uno al Gran Premio Industria e Artigianato di Larciano dietro a Damiano Cunego, suo ex compagno di squadra nei dilettanti alla Zalf.\nIl 13 febbraio 2008 ha vinto allo sprint la terza tappa del Giro della Provincia di Reggio Calabria, davanti a Baden Cooke e Maximiliano Richeze, aggiudicandosi anche la classifica finale. Ha ripetuto un simile exploit un anno dopo, quando si \u00e8 aggiudicato l'ultima tappa e la vittoria finale al Giro della Provincia di Grosseto, e la classifica finale della Settimana Ciclistica Lombarda.\nAll'inizio del 2010 ha lasciato la disciolta LPR Brakes-Farnese Vini e si \u00e8 accasato alla Lampre-Farnese Vini, formazione UCI ProTour. L'anno dopo, nel 2011, \u00e8 tornato al successo aggiudicandosi, tra gennaio e febbraio, una tappa e la classifica finale del Giro della Provincia di Reggio Calabria (seconda vittoria dopo quella nel 2008), e il Trofeo Laigueglia."}
{"id": "1268671", "revid": "122995789", "url": "https://it.wikipedia.org/wiki?curid=1268671", "title": "Concupiscenza (Bibbia)", "text": "Nell'Antico Testamento il concetto di concupiscenza viene espresso con (1) \u05e0\u05e4\u05e9\u05c1 (nephesh, desiderio, appetito), (2) \u05e9\u05c1\u05e8\u05d9\u05e8\u05d5\u05bc\u05ea (sher\u00eeyr\u00fbth, ostinazione), (3) \u05ea\u05bc\u05d0\u05d5\u05d4 (ta'\u0103v\u00e2h, oggetto di desiderio, avidit\u00e0), (4) \u05d7\u05de\u05d3 (ch\u00e2mad, desiderio per la bellezza di una donna cattiva), (5) \u05d0\u05d5\u05d4 ('\u00e2v\u00e2h, desiderare), \u05d0\u05d5\u05bc\u05d4 ('avv\u00e2h), \u05e2\u05d2\u05d1 (ansimare, sbavare per), (6) \u05de\u05e6\u05d4\u05dc\u05d4 (matsh\u00e2l\u00e2h, con impazienza, immaginazione distorta).\nNel Nuovo Testamento compare come (1) \u1f10\u03c0\u03b9\u03b8\u03c5\u03bc\u03af\u03b1 (epithumia, desiderio), \u1f10\u03c0\u03b9\u03c0\u03bf\u03b8\u03ad\u03c9 (epipothe\u014d, soprattutto per beni materiali), (2) \u1f21\u03b4\u03bf\u03bd\u03ae (h\u0113don\u0113, piacere sessuale), (3) \u1f44\u03c1\u03b5\u03be\u03b9\u03c2 (orexis, eccitazione mentale), (4) \u03c0\u03ac\u03b8\u03bf\u03c2 (pathos, passione), (5) \u03c0\u03bf\u03c1\u03bd\u03b5\u03cd\u03c9 (porneu\u014d, fornicazione), (6) \u03c0\u03c5\u03c1\u03cc\u03c9 (puro\u014d, infiammarsi per). La concupiscenza \u00e8 generalmente definita come un forte desiderio, specialmente, anche se non esclusivamente, per quei piaceri sessuali che la Scrittura dichiara essere illeciti, proibiti dalla volont\u00e0 rivelata di Dio, brama, desiderio specialmente di piaceri sensuali, il bramare ardentemente, un'inclinazione naturale per piaceri non puri.\nConcupiscenza nell'Antico Testamento.\nNell'Antico Testamento concupiscenza indica un desiderio smodato per qualcosa (ad es. il desiderio di un cibo particolare durante la marcia nel deserto durante l'esodo) e particolarmente per una smodata passione verso un uomo o una donna (Proverbi 6:25) o della nazione di Israele verso i suoi \"amanti\" (nazioni pagane, Ezechiele 23). Memorabile al riguardo \u00e8 il versetto che dice: \"Anche se era mia, Oholah si prostitu\u00ec e si infiamm\u00f2 per i suoi amanti, gli Assiri suoi vicini, vestiti di porpora, governatori e principi, tutti giovani attraenti, cavalieri montati su cavalli. Ella si prostitu\u00ec con loro, con tutti i migliori uomini di Assiria, e si contamin\u00f2 con tutti quelli per i quali si era infiammata, con tutti i loro idoli\" (Ezechiele 23:5-7).\nConcupiscenza nel Nuovo Testamento.\nIl concetto chiave \u00e8 quello di \u1f10\u03c0\u03b9\u03b8\u03c5\u03bc\u03af\u03b1 (epithumia) che incorpora gli altri nei vari testi, ed indica semplicemente desiderio. Nella persona governata dal peccato, il desiderio diventa disordinato e contrapposto alla volont\u00e0 di Dio, quindi peccaminoso, o diretto verso ci\u00f2 che la Bibbia considera peccaminoso. \u00c8 cos\u00ec che il termine \u00e8 usato per \"avidit\u00e0\" (Romani 7:7; 13:9), o per quelle cose che soffocano la parola dell'Evangelo (Marco 4:13; cfr. Luca 8:14, \u1f21\u03b4\u03bf\u03bd\u03ae (h\u0113don\u0113)), ed \u00e8 spesso indicato come peccaminoso dall'oggetto dichiarato, dall'aggettivo che lo accompagna o dalla qualifica data (es. \"cose malvagie\" 1 Corinzi 10:6; \"della carne\" Galati 5:16; Efesini 2:3; 2 Pietro 2:18; ingannevole, dannoso, mondano, passato, carnale, o empio).\nCome nota dominante della propria vita, il desiderio peccaminoso \u00e8 indicato come peccato-chiave sia da Giacomo (\"Voi desiderate e non avete, voi uccidete e portate invidia, e non riuscite ad ottenere\" Giacomo 4:2) e Giovanni nel suo sommario sull'avarizia (\"tutto ci\u00f2 che \u00e8 nel mondo, la concupiscenza della carne, la concupiscenza degli occhi e l'orgoglio della vita, non viene dal Padre, ma dal mondo\" 1 Giovanni 2:16), come pure da Paolo (\"L'avidit\u00e0 del denaro infatti \u00e8 la radice di tutti i mali e, per averlo grandemente desiderato, alcuni hanno deviato dalla fede e si sono procurati molti dolori\" 1 Timoteo 6:10). Pi\u00f9 specificamente sia Paolo che lo stesso Ges\u00f9 parlano della concupiscenza nei termini di immoralit\u00e0 sessuale: \"io vi dico che chiunque guarda una donna per desiderarla, ha gi\u00e0 commesso adulterio con lei nel suo cuore\" Matteo 5:28). Sono i pagani che non conoscono Dio che, secondo Paolo, indulgono in tali passioni: \"...ciascuno di voi sappia possedere il suo vaso in santit\u00e0 ed onore, non con passioni disordinate, come i gentili che non conoscono Dio\" (1 Tessalonicesi 4:4,5).\nSviluppo del concetto.\nDato che particolari espressioni di concupiscenza sia nell'Antico Testamento che nel Nuovo Testamento s'incentravano nella sfera dell'immoralit\u00e0 sessuale, \u00e8 comprensibile che una teologia ed una cultura formata dalla Bibbia abbia praticamente ridotto il significato di \"concupiscenza\" a quell'area. La concupiscenza stessa \u00e8 stata considerata come uno dei sette vizi o peccati capitali, perch\u00e9 conduce a molti altri vizi o peccati (diventa \"lussuria\" quando dal desiderio si passa ai fatti). \nSecondo Agostino, gli organi sessuali ed i rapporti sessuali erano originalmente soggetti alla ragione ed alla volont\u00e0 umana. Dopo la Caduta, per\u00f2, l'atto sessuale implica concupiscenza - ardente desiderio sessuale. Nonostante l'inevitabile presenza della concupiscenza, il rapporto sessuale \u00e8 stato considerato tradizionalmente come non peccaminoso se avviene nell'ambito del matrimonio ed \u00e8 diretto verso la procreazione o almeno \u00e8 aperto verso di essa, come pure \u00e8 basato su autentico amore reciproco. \nI teologi morali, per\u00f2, hanno sostenuto che se il rapporto sessuale nel matrimonio implica concupiscenza che \u00e8 indifferenza al proprio oggetto (se \u00e8, cio\u00e8, il proprio partner o qualcun altro), allora \u00e8 peccaminoso. In generale, a causa delle loro credenze sulla Caduta e sul peccato originale, i cattolici hanno considerato la concupiscenza come una tendenza, mentre i protestanti l'hanno considerata come peccato (v. Concilio di Trento). \nLa maggior parte dei teologi di morale e di etica riconoscono che gli sforzi a controllare la concupiscenza, non dovrebbero condurre a sospettare di ogni desiderio o alla repressione."}
{"id": "1268672", "revid": "287204", "url": "https://it.wikipedia.org/wiki?curid=1268672", "title": "Gran Premio di Cina 2006", "text": "Il Gran Premio di Cina 2006 si \u00e8 svolto il 1\u00ba ottobre 2006 a Shanghai, nel nuovo circuito cinese. Ha visto la vittoria, sotto una pioggia battente, di Michael Schumacher, seguito dalle Renault di Fernando Alonso e Giancarlo Fisichella.\nDietro di loro c'erano Jenson Button, Pedro de la Rosa, Rubens Barrichello, Nick Heidfeld e Mark Webber. Nel mondiale piloti, Schumacher e Alonso si trovavano appaiati, mentre nel mondiale costruttori, la Renault supera la Ferrari e si porta in testa di un punto.\nQuesta gara, inoltre, risulta essere l'ultima vittoria in assoluto per il 7 volte campione del mondo Michael Schumacher.\nQualificazioni.\nCronaca.\nNella Q1 vanno fuori due piloti importanti: Jarno Trulli e Ralf Schumacher.\nLe due Toyota, infatti non riescono a strappare la qualificazione alla Q2 e vengono eliminate.\nOltre a loro vanno fuori le Midland e le due Super Aguri, mentre ne beneficiano le Toro Rosso.\nIl primo tempo \u00e8 di Fernando Alonso, con Michael Schumacher a 1.200\nNella Q2 non ci sono eliminazioni clamorose, se si esclude quella di Felipe Massa.\nInfatti vanno fuori le Toro Rosso, le Williams e la Red Bull di David Coulthard.\nGuadagna la Q3 al debutto, Robert Doornbos, mentre il primo tempo \u00e8 ancora di Alonso, questa volta con 1.500 di vantaggio su Schumi.\nConquista la pole nella Q3, l'asturiano, a fianco di Giancarlo Fisichella e, a seguire le due Honda.\nIl rivale di Alonso, Schumacher, \u00e8 sesto al fianco di Kimi R\u00e4ikk\u00f6nen.\nGara.\nCronaca.\nAl via le Renault scattano bene e si portano al comando del gran premio. Con il passare dei giri per\u00f2, la pista inizia ad asciugarsi, mandando in crisi la tenuta delle gomme Michelin ed esaltando, allo stesso tempo, le performance delle Bridgestone. A questo punto, Schumacher inizia una lenta e graduale rimonta che lo conduce fino al 3\u00ba posto, subito alle spalle del romano Giancarlo Fisichella. Con i distacchi ridotti, e con una Ferrari in grande spolvero, Schumacher inizia davvero a credere nella vittoria, soprattutto dopo le soste ai box.Grazie ad un ottimo lavoro di strategia degli uomini di Maranello, il \u201cKaiser\u201d rimonta fino alla prima posizione, spodestando Alonso da leader della gara fino all\u2019esposizione della bandiera a scacchi. Cos\u00ec facendo, Schumacher vince il Gran Premio di Cina, portandosi in testa a pari punti con l'asturiano alla classifica del mondiale piloti grazie a questo successo. "}
{"id": "1268677", "revid": "1543377", "url": "https://it.wikipedia.org/wiki?curid=1268677", "title": "Federazione calcistica della Slovenia", "text": "La Nogometna Zveza Slovenije (\"Federazione Calcistica Slovena\", abbreviato in NZS) \u00e8 la federazione slovena di calcio. \u00c8 stata fondata nel 1920 e ha sede a Lubiana, come colori nazionali ha il bianco e il verde.\nLa NZS \u00e8 affiliata alla FIFA e alla UEFA, confederazione alle cui competizioni partecipano le squadre di club e la Nazionale slovena, dal 1992."}
{"id": "1268678", "revid": "33689", "url": "https://it.wikipedia.org/wiki?curid=1268678", "title": "Kobra", "text": ""}
{"id": "1268679", "revid": "827882", "url": "https://it.wikipedia.org/wiki?curid=1268679", "title": "Transmutation (Mutatis Mutandis)", "text": "Transmutation (Mutatis Mutandis) \u00e8 il primo album in studio del supergruppo statunitense Praxis, pubblicato nel 1992 dalla Axiom Records.\n\u00c8 l'album di debutto dei Praxis, progetto del produttore Bill Laswell, e vede la partecipazione di Buckethead alla chitarra, Bootsy Collins al basso e alla voce, Bernie Worrell alle tastiere, Bryan Mantia alla batteria e del dj AF Next Man Flip (Nathaniel Hall dei Jungle Brothers, conosciuto anche come Afrika Baby Bam) al giradischi e al mixer.\nIl disco.\nIl disco \u00e8 caratterizzato da un'ampia mescolanza di generi musicali e suoni differenti.\nSi possono sentire influenze di generi come rock, funk, heavy metal, hip hop, ambient e jazz, con lunghi assoli di chitarra e di tastiere e diversi passaggi improvvisati.\nL'ottava traccia dell'album comincia con il tema \"Giant Robot\", che \u00e8 anche presente sull'album di Buckethead dello stesso anno, \"Bucketheadland\". Lo stesso brano contiene anche una citazione del tema musicale scritto da Akira Ifukube per il film \"Godzilla\"."}
{"id": "1268680", "revid": "767487", "url": "https://it.wikipedia.org/wiki?curid=1268680", "title": "Negative FX", "text": "I Negative FX sono stati una band hardcore punk formata a Boston nel 1982. Anche se hanno avuto vita breve (hanno fatto solo cinque concerti ed un album, uscito solo nel 1984), sono ricordati per il loro contributo all'evoluzione dello straight edge dei primi anni ottanta. Dopo lo scioglimento, alcuni membri della band, insieme con musicisti provenienti da DYS e SS Decontrol formarono i Boston Crew, una delle pi\u00f9 importanti band hardcore punk.\nI Negative FX suonavano una forma cos\u00ec veloce e cos\u00ec poco melodica di hardcore punk da essere considerati proto-thrashcore.\nLa punk band NOFX deve il suo nome a quello dei Negative FX."}
{"id": "1268681", "revid": "330019", "url": "https://it.wikipedia.org/wiki?curid=1268681", "title": "Treia", "text": "Treia \u00e8 un comune italiano di abitanti della provincia di Macerata nelle Marche.\nGeografia fisica.\nTreia \u00e8 un comune situato a nord della valle del Potenza. Il centro storico \u00e8 posto su una lunga e stretta sella di arenaria dalla quale \u00e8 visibile tutta la valle.\nStoria.\nL'antica Treia sorgeva nella zona del Santuario del Santissimo Crocifisso, ove in un campo \u00e8 ancora visibile la forma di un anfiteatro, ed \u00e8 possibile ancora trovare frammenti di epoca romana, oltre a quelli inseriti nei muri del convento. Fondata in epoca pre-romana probabilmente dai Piceni intorno al IV secolo a.C., prende nome da quello della dea \"Trea-Jana\", divinit\u00e0 di origine greco-sicula che qui era venerata; prima colonia romana, poi municipio (109 a.C.), raggiunse una buona estensione urbana e notevole importanza militare. Treia fu distrutta una prima volta dai Visigoti nel V secolo e poi, tra il IX e X secolo, dai Saraceni, per cui gli abitanti la ricostruirono su tre piccoli colli vicini che permettevano una pi\u00f9 facile difesa, dandole anche il nuovo nome di Montecchio (\"Monticulum\" o \"Monteclum\": piccolo monte).\nFece parte del Ducato dei Varano di Camerino, fu sotto il dominio di Francesco Sforza, e pass\u00f2 poi allo Stato della Chiesa, riuscendo comunque, intorno all'XI-XII secolo, a darsi un proprio ordinamento comunale (nel 1157 si fa menzione dei due consoli) e ad avere una precisa fisionomia, tanto che fu costruito un imponente sistema difensivo comprendente i tre castelli dell'Onglavina, dell'Elce e del Cassero, la poderosa cerchia muraria e le diverse porte d'accesso. Nell'ambito dei contrasti tra Papato e Impero, la citt\u00e0 fu cinta d'assedio una volta nel 1239, dall'esercito di re Enzo, figlio naturale di Federico II, e nel 1263, da quello di Corrado d'Antiochia, nipote di Federico II, sempre senza successo. Riuscirono anzi a far prigioniero lo stesso Corrado (si narra fingendo di arrendersi e calando la saracinesca della porta appena entrato Corrado con tutto lo stato maggiore), che per\u00f2 torn\u00f2 in libert\u00e0 dopo due mesi di prigionia nel castello del Cassero, forse per il tradimento del podest\u00e0 Baglioni, lasciatosi corrompere dal nemico.\nNel 1790 Pio VI con la bolla \"Emixum animi nostri stadium\" del 2 luglio la eresse al rango di \"citt\u00e0\", con l'antico nome di Treia. A lui fu dedicato nel 1795 il monumento nella piazza di fronte al palazzo comunale e dominante l'antica arena del gioco del pallone col bracciale, oggi parcheggio. Treia fece parte dello Stato della Chiesa fino al 1860 quando, dopo la battaglia di Castelfidardo, fu annessa al Regno d'Italia.\nLa fama di Treia nel corso del Novecento si lega alla figura della scrittrice Dolores Prato che ambienta qui il suo pi\u00f9 celebre romanzo. Il treiese Luigi Spadolini fu il nonno del politico Giovanni Spadolini.\nSociet\u00e0.\nTradizioni e folclore.\n\u00e8 inoltre presente la disfida del bracciale\nSport.\nCalcio.\nIl comune vanta diverse societ\u00e0 sportive: Treia stessa \u00e8 la sede dell'Aurora Treia, club storico della citt\u00e0. Fondata nel 1966, l'Aurora milita attualmente in Promozione, e pu\u00f2 anche vantare una formazione di calcio a 5, che milita nella Serie D gestita dalla LND.\nNel 2013 \u00e8 stata fondata un'ulteriore societ\u00e0 nel capoluogo comunale, la Treiese, la cui squadra di calcio milita in Seconda categoria; la propria formazione di calcio a 5 prende invece parte alla Serie A del CSI di Macerata. Il club \u00e8 inoltre attivo in molte altre discipline sportive, come la pallacanestro, la pallavolo ed il tamburello.\nIl Futsal Passo Treia, club di calcio a 5 dell'omonima frazione, disputa anch'esso la Serie D della LND.\nAnche nella frazione di Chiesanuova risiede una squadra di calcio: il Chiesanuova, che milita in Promozione.\nLa frazione di Santa Maria in Selva ospita le partite di Seconda categoria dell'Abbadiense.\nPallavolo.\nLe Cucine Lube, sponsor principale della Volley Lube, hanno sede nel comune treiese. Il team ha iniziato la sua ascesa nel mondo della pallavolo proprio a Treia, trasferendosi successivamente, per motivi logistici, nella citt\u00e0 di Macerata, dove rimarr\u00e0 per quasi quindici anni. In seguito, nel 2014, la societ\u00e0 si \"frammenta\": il settore giovanile rimane nel capoluogo provinciale, le attivit\u00e0 amministrative si svolgono a Treia e la squadra disputa le sue partite a Civitanova."}
{"id": "1268682", "revid": "287204", "url": "https://it.wikipedia.org/wiki?curid=1268682", "title": "Gran Premio del Giappone 2006", "text": "Il Gran Premio del Giappone 2006 si \u00e8 svolto l'8 ottobre 2006 sul Circuito di Suzuka ed ha visto vincere Fernando Alonso, dopo una rottura del leader Michael Schumacher.\nDietro allo spagnolo c'erano Felipe Massa e Giancarlo Fisichella, sul podio.\nArrivavano a punti Jenson Button, Kimi R\u00e4ikk\u00f6nen, le due Toyota e Nick Heidfeld. Grandissima delusione per il leader del mondiale, Michael Schumacher, che, al momento del ritiro era in testa con 5 secondi di vantaggio su Alonso. I due piloti di casa, Sato e Yamamoto, arrivano rispettivamente a 1 e 3 giri dai punti. I tre team di casa, totalizzano complessivamente 10 punti (5 Honda e 5 Toyota).\nQualificazioni.\nCronaca.\nLa Q1 vede l'eliminazione di un team: la Red Bull Racing, infatti, non riesce a qualificarsi e si schierer\u00e0 in 17\u00aa e 18\u00aa piazza.\nFuori, oltre a David Coulthard e Robert Doornbos le due Super Aguri, Tiago Monteiro e Scott Speed.\nIl primo tempo \u00e8 di Felipe Massa, che stacca di 8 decimi Fernando Alonso e di 1.12 Michael Schumacher.\nLa Q2 vede l'eliminazione di un team che \u00e8 sempre stato nei top team: la McLaren.\nInfatti, i due piloti della squadra anglotedesca, Kimi R\u00e4ikk\u00f6nen e Pedro de la Rosa, vanno fuori rispettivamente per 3 e 8 decimi.\nOltre a loro, fuori Robert Kubica, Mark Webber, Vitantonio Liuzzi e Christijan Albers.\nIl primo tempo \u00e8 di Michael Schumacher, con 4 decimi di vantaggio sul rivale Alonso.\nConquista la pole nella Q3 Felipe Massa, con 112 millesimi su Michael Schumacher.\nDietro le due Toyota, che si giocavano il quinto posto nel mondiale, e le due Renault.\nIn quarta fila le due Honda, seguite da Nick Heidfeld e Nico Rosberg.\nGara.\nCronaca.\nAl via, le Ferrari scattano bene, cos\u00ec come Ralf Schumacher; ok anche Alonso, 4\u00b0 al termine del primo passaggio. Al 3\u00ba giro, Massa lascia strada al compagno di squadra in lotta per il titolo, ma Alonso \u00e8 pienamente in gara poich\u00e9, grazie al primo giro di pit stop, sopravanza sia il brasiliano che il minore degli Schumacher, piazzandosi cos\u00ec, alle spalle del rivale. A questo punto diventa una gara di nervi, ma Schumi \u00e8 perfetto e riesce anche a gestire un discreto gap sull'asturiano, intorno ai 5 secondi. Al 37\u00ba giro, per\u00f2, all'altezza delle curve Degner, il motore della 248 F1 cede di schianto; era dal Gran Premio di Francia 2000 che il tedesco non si ritirava per un problema al motore. Rientrato ai box, Schumacher ringrazia uno ad uno tutti gli uomini di Maranello l\u00ec presenti. Alonso ha via libera e va a vincere, precedendo Massa e il compagno di squadra Fisichella, e mette le mani sul secondo Iride."}
{"id": "1268684", "revid": "1543377", "url": "https://it.wikipedia.org/wiki?curid=1268684", "title": "Ginnastica ai Giochi della XIX Olimpiade", "text": "Le competizioni di ginnastica artistica dei Giochi della XIX Olimpiade si sono svolte dal 21 al 25 ottobre 1968 all'Auditorio Nacional di Citt\u00e0 del Messico.\nCome a si sono svolte 8 competizioni maschili e 6 femminili."}
{"id": "1268692", "revid": "486946", "url": "https://it.wikipedia.org/wiki?curid=1268692", "title": "Medaglia d'Oro al Valore Atletico", "text": ""}
{"id": "1268694", "revid": "76963", "url": "https://it.wikipedia.org/wiki?curid=1268694", "title": "Michaela Schaffrath", "text": "Biografia.\nDopo gli studi ha lavorato per 10 anni come infermiera per i bambini disabili.\nIl 7 ottobre del 1994 si \u00e8 sposata con Axel Schaffrath.\nNel 1999 il celebre direttore di Euro-porn Harry S. Morgan ha girato un video pornografico amatoriale con Schaffrath e suo marito. Schaffrath viene assunta come attrice pornografica professionista da Morgan che girer\u00e0 otto film con Shaffrath sotto il nome di \"Gina Wild\".\nNel 2000 Schaffrath ha deciso di smettere di girare film pornografici e di diventare un'attrice tradizionale. Da allora ha avuto molti ruoli secondari nei film tedeschi.\nIl 1\u00ba febbraio 2005 ha annunciato la sua separazione da Axel e ufficialmente ha ottenuto il divorzio il 22 dicembre 2005."}
{"id": "1268697", "revid": "287204", "url": "https://it.wikipedia.org/wiki?curid=1268697", "title": "Dejan Bojovic", "text": ""}
{"id": "1268699", "revid": "767487", "url": "https://it.wikipedia.org/wiki?curid=1268699", "title": "Blackhawks Over Los Angeles", "text": "Blackhawks Over Los Angeles \u00e8 il sesto album del gruppo punk rock Strung Out, pubblicato il 12 giugno 2007 dalla Fat Wreck Chords.\nLe prime 5000 copie dell'album includevano la bonus track \"More Than Words\".\nLa traccia \"Novella\" era disponibile al download tramite iTunes."}
{"id": "1268700", "revid": "4252", "url": "https://it.wikipedia.org/wiki?curid=1268700", "title": "Kanthaka", "text": "Kanthaka (in lingua Pali e in Sanscrito) era un cavallo bianco appartenente alla scuderia reale della famiglia S\u0101kya. \nEra il favorito del principe Siddharta (il futuro Buddha), il quale cavalcher\u00e0 Kanthaka in tutti gli eventi importanti descritti nei testi buddhisti prima della sua rinuncia del mondo. "}
{"id": "1268711", "revid": "6923", "url": "https://it.wikipedia.org/wiki?curid=1268711", "title": "Campionato italiano a squadre di calcio da tavolo 2000", "text": "Il Campionato italiano a squadre di calcio da tavolo del 2000 si \u00e8 svolto a Bari il 26 e 27 febbraio e a Latina Scalo il 25 e 26 marzo."}
{"id": "1268712", "revid": "146644", "url": "https://it.wikipedia.org/wiki?curid=1268712", "title": "Hua Hu Ching", "text": ""}
{"id": "1268713", "revid": "729019", "url": "https://it.wikipedia.org/wiki?curid=1268713", "title": "Ginnastica ai Giochi della XVIII Olimpiade", "text": "Le competizioni di ginnastica artistica dei Giochi della XVIII Olimpiade si sono svolte al Tokyo Metropolitan Gymnasium dal 18 al 22 ottobre 1964.\nCome a si sono svolte 8 competizioni maschili e 6 femminili."}
{"id": "1268714", "revid": "767487", "url": "https://it.wikipedia.org/wiki?curid=1268714", "title": "Rik Fox", "text": "Egli \u00e8 particolarmente noto per aver fatto parte di note band come Steeler, W.A.S.P., Hellion e molte altre band minori.\nBiografia.\nRik Fox nacque a Amityville, Long Island, ma si spost\u00f2 a Greenpoint, Brooklyn. Mentre frequentava le scuole superiori, Fox si interess\u00f2 alla fotografia, dedicandosi alla rock star del glam rock di New York negli anni settanta. Egli fotograf\u00f2 gruppi come New York Dolls, ed altri. Durante questo periodo, Rik conobbe la sorella minore del all'epoca batterista dei Kiss Peter Criss. Fox e Peter Criss divennero amici, e grazie a ci\u00f2, egli conobbe il gruppo ancora prima che Ace Frehley ne entrasse a far parte.\nDopo essersi spostato a Los Angeles nel 1982, Fox suon\u00f2 il basso in alcune band, inclusi gli Steeler, SIN, e W.A.S.P.. Egli milit\u00f2 diversi mesi negli W.A.S.P, con loro registr\u00f2 una audio cassetta demo live da tre tracce, e inoltre diede il nome alla band. L'idea gli venne quando, mentre camminava nella casa in cui abitava con Blackie Lawless all'epoca, calpest\u00f2 una vespa (in inglese appunto \"wasp\"). Questa storia \u00e8 inoltre raccontata nel libro \"\" di David Konow, ed \u00e8 confermata dal chitarrista degli W.A.S.P. Randy Piper, e in un'intervista online oltre ad un'intervista dello stesso Fox.\nBlackie Lawless ha sempre negato la partecipazione di Rik Fox negli W.A.S.P., ma \u00e8 evidente il contrario in diverse foto scattate da Don Adkins Jr. durante le prime sessioni , , , oltre ad aver suonato nella primissima demo della band. Adkins era un noto fotografo, che lavor\u00f2 anche per i M\u00f6tley Cr\u00fce. Lawless inoltre non rese mai noto come venne trovato il nome W.A.S.P. rendendolo un mistero, ma facendo intendere indirettamente, come questo significasse \"We are Sexual Perverts\".\nLasciati gi W.A.S.P. nel 1982, entr\u00f2 negli Steeler di Ron Keel l'anno successivo. In questa band debutt\u00f2 anche il celebre guitar hero Yngwie Malmsteen. Lo stesso anno gli Steeler pubblicheranno l'omonimo \"Steeler\". Ma dopo la lasciata di Malmsteen, tutti i membri abbandonarono la band, Fox compreso. Keel, dopo aver allestito un'altra formazione, abbandon\u00f2 definitivamente il progetto. Keel poi far\u00e0 strada con la band Keel durante tutti gli anni ottanta.\nDopo aver militato successivamente in qualche band minore, tra cui gli Hellion, la carriera musicale di Fox ebbe termine con l'ultima band \"Thunderball\", che si sciolse nei primi anni 90. In seguito lavor\u00f2 nell'industria del cinema."}
{"id": "1268715", "revid": "767487", "url": "https://it.wikipedia.org/wiki?curid=1268715", "title": "A Wilhelm Scream", "text": "Gli A Wilhelm Scream (abbreviato in AWS, Wilhelm o the Scream), precedentemente conosciuti come Smackin' Isaiah, sono un gruppo melodic hardcore punk di New Bedford (Massachusetts). Il nome \u00e8 un riferimento al Wilhelm Scream, un famoso effetto sonoro utilizzato in molti film."}
{"id": "1268719", "revid": "122895088", "url": "https://it.wikipedia.org/wiki?curid=1268719", "title": "Richard Alpert", "text": "Biografia.\nStudia psicologia all'Universit\u00e0 di Stanford, dove conduce successivamente l'attivit\u00e0 di ricercatore. Dal 1958 al 1963 continua la sua attivit\u00e0 presso il \"Department of Social Relations and the Graduate School of Education\" dell'Universit\u00e0 di Harvard.\nNel 1961, sempre ad Harvard, sviluppa (in collaborazione con i colleghi Timothy Leary e Ralph Metzner, lo scrittore Aldous Huxley ed il poeta Allen Ginsberg) intense ricerche sui processi interiori collegati all'uso di psilocibina, LSD-25 e altre sostanze chimiche psichedeliche. Su questo tipo di attivit\u00e0 scrive due libri fondamentali: \"The Psychedelic Experience\" (di cui \u00e8 coautore con Timothy Leary e Ralph Metzner) e \"LSD\" (con Sidney Cohen e Lawrence Schiller). Nel 1963 si dimette dall'Universit\u00e0 di Harvard per la controversa natura delle sue ricerche.\nNel 1967 si trasferisce momentaneamente in India, per approfondire le pratiche di meditazione e yoga presso il guru hindu Neem Karoli Baba (conosciuto anche come Maharaji) da cui riceve il nome di \"Ram Dass\" (\"servo di Dio\"). Nel contempo si avvicina ad altre variet\u00e0 di pratiche spirituali e filosofiche collegate al pensiero Hindu ed al Buddismo Zen.\nNel 1971 pubblica \"Be Here Now\" (quello che viene considerato il suo capolavoro) che verr\u00e0 diffuso negli anni in pi\u00f9 di un milione di copie.\nNel 1974, \"Ram Dass\" crea la \"Hanuman Foundation\", dove sviluppa i progetti Prison Ashram e Dying Project. A questi si aggiunge poco dopo la Ram Dass Tape Library Foundation creata per organizzare i suoi insegnamenti e per distribuire libri e materiali sonori collegati.\nDagli anni settanta in avanti continua incessantemente le sue ricerche sull'area psichedelica, scrivendo svariati libri e portando avanti una intensa attivit\u00e0 di divulgatore e conferenziere.\nNel 1996 Ram Dass conduce sette puntate pilota di un programma radio intitolato \"Here and Now with Ram Dass\", trasmesse a Los Angeles e nella San Francisco Bay Area. L'esperienza si interrompe quando nel febbraio 1997 viene colpito da una parziale paralisi.\nRam Dass \u00e8 cofondatore della \"Seva Foundation\" da dove continua la propria opera di divulgatore e insegnante, specialmente nel campo delle pratiche spirituali.\nMuore a Maui il 22 dicembre 2019, aveva 88 anni."}
{"id": "1268720", "revid": "324090", "url": "https://it.wikipedia.org/wiki?curid=1268720", "title": "Lido di Pomposa", "text": "Lido di Pomposa (\"Pump\u00f3sa\" nel dialetto locale) \u00e8 una localit\u00e0 balneare della provincia di Ferrara. Fa parte dei sette Lidi di Comacchio.\nStoria.\nLa prima urbanizzazione del lido di Pomposa \u00e8 databile al 1957, quando l'imprenditore Riccardo Rocca inizia la costruzione del locale Dancing Rocca's. Assieme all'imprenditore Raffaele Gallanti riuscirono ad acquistare, per mezzo di una permuta dall'ente delta Padano, un terreno di sei kilometri quadrati tra il mare e una pineta. Questa area era, originariamente, il terreno di caccia del Ducato Estense e, successivamente, in una parte di esso era stata avviata la coltivazione della vite.\nCon gli anni sessanta e la contestuale repentina crescita dell'economia italiana, anche il lido di Pomposa subisce un'aumento di popolarit\u00e0 con la scelta di diverse personalit\u00e0 dello spettacolo di soggiornare in questo lido.\nA partire dal 2008 \u00e8 stato attuato da parte del Comune di Comacchio un intervento di riqualificazione delle vie principali del lido e dell'arredo urbano.\nL'8 agosto di tutti gli anni si celebra nelle strade una festa per ricordare la sua fondazione, insieme al Lido degli Scacchi,\nAree naturali.\nDune di San Giuseppe.\nA nord del centro abitato, precisamente tra lido di Pomposa e lido delle Nazioni, vi \u00e8 il sito di interesse comunitario denominato dune di San Giuseppe o dune della Puia. L'area protetta comprende una parte di terreno a prateria, nella parte pi\u00f9 a ovest del sito, un tratto di spiaggia e la porzione di mare antistante alla stessa per circa 300 metri verso est. Il 39% dell'area protetta \u00e8 ricompresa nel parco regionale del delta del Po."}
{"id": "1268722", "revid": "767487", "url": "https://it.wikipedia.org/wiki?curid=1268722", "title": "I 4 figli di Katie Elder", "text": "I 4 figli di Katie Elder (\"The Sons of Katie Elder\") \u00e8 un film del 1965 diretto da Henry Hathaway, con John Wayne, Dean Martin e George Kennedy.\nTrama.\nA Clearwater, nel Texas, i quattro figli di Katie Elder si riuniscono per il funerale della donna. Pur sapendo della tempra morale della madre, non credevano di trovare tutto in ordine dopo la sua morte, compreso il funerale con il servizio gi\u00e0 pagato. \"Era una gran donna\" \u00e8 la frase ricorrente in ricordo di Katie. Ma qualcosa non quadra, sulla perdita della fattoria e soprattutto sull'uccisione del padre che aveva perso la terra a blackjack e forse era stato truffato ed assassinato. Per non mettere nei guai i figli, teste calde, Katie non aveva detto nulla, ma ora i quattro vogliono vederci chiaro.\nIl primo indiziato \u00e8 Hastings, commerciante della zona che vuole mettere le mani sulle terre. Durante una scazzottata, i fratelli casualmente scoprono che Katie aveva contattato un allevatore per far affari e guadagnare quel che serviva per far studiare il pi\u00f9 giovane dei figli. I fratelli decidono di onorare l'impegno e partono con una mandria per portare i capi alla vendita. Nel frattempo Hastings fa in modo di attirare lo sceriffo a casa degli Elder e l\u00ec ne provoca la morte incolpando i fratelli, i quali vengono catturati. I fratelli riescono comunque a smascherarlo."}
{"id": "1268726", "revid": "124703888", "url": "https://it.wikipedia.org/wiki?curid=1268726", "title": "Roseng\u00e5rd", "text": "Roseng\u00e5rd (pronuncia \"R\u00f9sengord\") \u00e8 un quartiere di Malm\u00f6, citt\u00e0 situata nella contea della Scania, regione meridionale della Svezia.\nStoria.\nRoseng\u00e5rd \u00e8 stato costruito tra il 1960 e il 1970, all'interno del cosiddetto \"Miljonprogrammet\" (\"Programma del milione\") del governo svedese, che intendeva risolvere il problema della mancanza di abitazioni con un milione di nuove case. Il quartiere \u00e8 composto da diverse zone, con grandi differenze interne rispetto a disoccupazione e problematiche sociali.\nDemografia.\nA Roseng\u00e5rd, un'alta percentuale degli abitanti \u00e8 composta da immigrati e persone di origini straniere. \nTra gli altri, il calciatore di origini bosniaco-croate Zlatan Ibrahimovi\u0107 \u00e8 nato e cresciuto a Roseng\u00e5rd.\nGli abitanti sono 21447 (stima del 2006), su un territorio di 331 ettari.\nRoseng\u00e5rd ha diversi problemi sociali e, quando viene menzionato in giornali e telegiornali, sono quasi sempre episodi negativi ad attirare l'attenzione dei media. Si riportano atti di vandalismo contro la propriet\u00e0 pubblica e vi sono casi di criminalit\u00e0 giovanile, spesso a causa della situazione di segregazione sofferta dagli abitanti. Nel luglio 2007, un giornale nazionale riportava la presenza di poliziotti che pattugliavano il quartiere per reprimere le sommosse.\nUrbanistica.\nL'impostazione urbanistica del quartiere ha subito critiche gi\u00e0 al momento della sua realizzazione, a causa dell'importante arteria stradale (Amiralsgatan) che la divide in una parte nord ed una parte sud, cosa che molti vedono come un simbolo della segregazione del quartiere.\nRoseng\u00e5rd \u00e8 diviso nelle seguenti 10 zone: Apelg\u00e5rden, Emilstorp, Kryddg\u00e5rden, Herrg\u00e5rden, Persborg, Roseng\u00e5rd centrum, T\u00f6rnrosen, V\u00e4stra Kattarp, \u00d6rtag\u00e5rden, \u00d6stra Kyrkog\u00e5rden.\nAree di Roseng\u00e5rd.\nL'ulteriore suddivisione del quartiere:\nSociet\u00e0.\nOltre alle chiese protestanti, a Roseng\u00e5rd sono presenti una chiesa cattolica (Sankta Maria Kyrkan) ed una moschea."}
{"id": "1268727", "revid": "2055784", "url": "https://it.wikipedia.org/wiki?curid=1268727", "title": "Pinna caudale", "text": "La pinna caudale \u00e8 una particolare pinna posta sulla coda di alcuni animali acquatici; in particolare nei mammiferi \u00e8 posta in posizione orizzontale, mentre nei pesci \u00e8, salvo rare eccezioni, posta in verticale.\nLa pinna caudale, che parte dal peduncolo caudale, \u00e8 fondamentale alla sopravvivenza degli esseri viventi che ne sono provvisti, essendo il loro principale e pi\u00f9 importante organo motorio.\nSi distinguono 4 tipologie di pinna:"}
{"id": "1268731", "revid": "15756", "url": "https://it.wikipedia.org/wiki?curid=1268731", "title": "Altopiano di Navelli", "text": "LAltopiano di Navelli (o Piana di Navelli) \u00e8 un altopiano carsico-alluvionale della provincia dell'Aquila, in Abruzzo; situato a circa 700\u00a0m s.l.m. tra i massicci del Gran Sasso d'Italia a nord, del Sirente-Velino e la Valle Subequana a sud-ovest, la Valle del Tirino a est, trae il suo nome dal centrale borgo di Navelli.\nGeografia.\nSi ricongiunge a nord-ovest verso la medio-bassa valle dell'Aterno, ancora pi\u00f9 a nord con la bassa conca Aquilana, a sud-est con la valle del Tirino ed \u00e8 attraversato dalla strada statale 17 dell'Appennino Abruzzese ed Appulo-Sannitico. Il territorio rientra all'interno della comunit\u00e0 montana Montagna di L'Aquila (comprendente la precedente comunit\u00e0 montana Campo Imperatore-Piana di Navelli) e rappresenta un collegamento dalla conca Aquilana con la conca Peligna e il Pescarese. La zona \u00e8 limitrofa alla valle Subequana a ovest, separata da essa da una cresta montuosa.\nComuni.\nIl territorio dell'altopiano ricade all'interno dei comuni di Caporciano (con la frazione di Bominaco), Collepietro, Navelli (con la frazione di Civitaretenga), Prata d'Ansidonia (con le frazioni di San Nicandro e Tussio), San Benedetto in Perillis, San Pio delle Camere (con la frazione di Castelnuovo) e in parte di quello di Barisciano.\nStoria.\nEpoca romana.\nNel X secolo a.C. era operativo in zona il villaggio italico vestino di Peltuinum, presso l'attuale Prata d'Ansidonia. Il centro italico fu conquistato nel II secolo a.C. dai romani. Tracce della civilt\u00e0 si rinvengono nel teatro romano e nel tempio di Apollo. Una necropoli neolitica \u00e8 stata trovata anche sotto Navelli.\nEpoca medievale.\nNel X secolo viene fondata la chiesa di San Paolo di Peltuinum, costruita con i resti di un tempio. Nello stesso tempo si crea il fenomeno di incastellamento, ossia costruzione di castelli su montagne e luoghi strategici sopra la valle. Tra i pi\u00f9 importanti vi sono il Castello di Bominaco a torre longobarda, il Castello di San Pio delle Camere, raro esempio di castello abruzzese a recinto, e il borgo di Castel Camponeschi a Prata d'Ansidonia. \nBominaco, a partire dal XIII secolo, diventa un importante centro di controllo della valle, sotto la tutela del monastero di San Benedetto in Perillis. Sopra la parte alta del paese sorge il Complesso Abbaziale di Santa Maria Assunta, assieme all'oratorio di San Pellegrino. Notevoli sono gli affreschi dell'arte figurativa abruzzese aquilana presenti nel piccolo tempio. \nLa chiesetta di San Paolo invece mostra il connubio dep riciclo delle costruzioni romane con l'arte medievale, e ci\u00f2 si evince dalle colonne interne della chiesa. Navelli sorge sopra uno sperone montuoso dolce con il castello in cima, e il borgo al di sotto. Una frazione dipendente, Civitaretenga, con la torre maggiore, sorge in cima a un colle attiguo Navelli. \nNel 1254 Navelli, San Pio delle Camere, Bominaco e castel Camponeschi partecipano alla fondazione dell'Aquila, citt\u00e0 voluta anche dagli Angioini. Tuttavia nella Guerra dell'Aquila del 1424 tra Angioini e Aragonesi, il comandante Braccio da Montone intende vendicarsi della fedelt\u00e0 aquilana agli Angioini, e rade al suolo i castelli fondatori. Tuttavia L'Aquila non viene conquistata.\nEpoca moderna e contemporanea.\nL'economia principale si basava sulla pastorizia e sul commercio delle pecore mediante la transumanza, attraverso il regio tratturo L'Aquila-Foggia, che passava proprio ai piedi del centro di Navelli. Dopo il fenomeno migratorio del Novecento, i borghi della valle hanno conosciuto un nuovo sviluppo economico per la produzione di zafferano e per il turismo artistico.\nEconomia.\nL'economia della zona si basa prevalentemente, se non proprio esclusivamente, sulla produzione ed esportazione nelle altre regioni italiane e nel mondo dello zafferano di cui l'altopiano \u00e8 uno dei principali produttori nazionali, secondo solo alla Sardegna. Lo zafferano dell'altopiano di Navelli \u00e8 stato recentemente classificato come prodotto DOP (Denominazione di origine protetta) ed \u00e8 noto come \"Zafferano dell'Aquila\". A Navelli e nelle citt\u00e0 dei dintorni \u00e8 fiorente anche il turismo.\nTurismo.\nIl turismo della zona \u00e8 sia escursionistico sia artistico-culturale-enogastronomico. La conservazione pressoch\u00e9 completa dell'altopiano naturale permette escursioni nelle piccole aree boschive presenti, mentre il turismo artistico \u00e8 molto presente nei borghi di Navelli, facente parte dell'associazione \"I borghi pi\u00f9 belli d'Italia\", e di Bominaco (frazione di Caporciano), in cui sono presenti il complesso monumentale di Santa Maria Assunta, l'oratorio di San Pellegrino e il castello medievale, ma anche negli altri borghi della vallata. \nInfrastrutture e trasporti.\nL'altopiano di Navelli \u00e8 attraversato dalle seguenti strade:\nVicine ai confini settentrionale e meridionale dell'altopiano sono presenti le autostrade A24 e A25; in nessun comune della valle \u00e8 invece presente una stazione ferroviaria."}
{"id": "1268732", "revid": "1114711", "url": "https://it.wikipedia.org/wiki?curid=1268732", "title": "Bobby Julich", "text": " Professionista dal 1992 al 2008, ha vinto la medaglia d'argento a cronometro ai Giochi olimpici di Atene nel 2004 e si \u00e8 classificato terzo al Tour de France 1998.\nCarriera.\nBuon scalatore e ottimo cronoman, visse la stagione migliore nel 1998, quando giunse terzo nella classifica finale del Tour de France alle spalle di Marco Pantani e Jan Ullrich. Non riusc\u00ec pi\u00f9 a ripetere una simile performance in altre circostanze, anche perch\u00e9, nelle edizioni successive della \"Grande Boucle\", fu gregario prima di Jan Ullrich al Team Telekom e poi di Ivan Basso al Team CSC. Si ritir\u00f2 dall'attivit\u00e0 al termine della stagione 2008.\nIn carriera colse diciassette successi: tra essi i trionfi nella Parigi-Nizza e nell'Eneco Tour, entrambi nella stagione 2005, grazie ai quali concluse al nono posto nella classifica mondiale UCI ProTour di quell'anno. Nel 2004 conquist\u00f2 la medaglia di bronzo nella prova a cronometro ai Giochi olimpici di Atene; la medaglia venne poi commutata in argento dal Comitato Olimpico Internazionale in seguito alla squalifica del vincitore, lo statunitense Tyler Hamilton.\nNell'ottobre 2012, dopo aver ammesso di aver fatto uso di doping nella sua carriera ciclistica, si dimette dall'incarico di race coach presso il team Sky, incarico che ricopriva da due anni. Dal maggio 2013 ha lavorato per la BMC Racing come allenatore (in particolare di Taylor Phinney) mentre nel novembre 2014 la Tinkoff-Saxo ha annunciato il suo ingaggio come allenatore capo (\"head coach\"). In precedenza, nel 2009, Julich aveva gi\u00e0 collaborato con Bjarne Riis come allenatore in gara (\"race coach\") presso il Team Saxo Bank. Dal 2016 \u00e8 quindi nello staff tecnico del team Holowesko-Citadel."}
{"id": "1268734", "revid": "599013", "url": "https://it.wikipedia.org/wiki?curid=1268734", "title": "Simone Tiberti", "text": ""}
{"id": "1268735", "revid": "110157", "url": "https://it.wikipedia.org/wiki?curid=1268735", "title": "Rockstar London", "text": "Rockstar London \u00e8 un'azienda britannica produttrice di videogiochi di propriet\u00e0 di Rockstar Games. Lo studio ha sede a Londra. Tra i videogiochi sviluppati figurano Manhunt 2 e il porting per PlayStation Portable di (chiamato )."}
{"id": "1268740", "revid": "15756", "url": "https://it.wikipedia.org/wiki?curid=1268740", "title": "Nissan Navara", "text": "La Nissan Navara, Nissan Frontier su vari mercati, \u00e8 un pick-up della Nissan Motor presentato per la prima volta nel 1986 e di cui sono state prodotte pi\u00f9 serie. Nel 2021 ne \u00e8 stata presentata la quarta serie della Frontier.\nLa Navara prima serie (D21) 1986-1997.\nLa prima generazione (codice D21) \u00e8 stata il successore del Datsun 720, venduto come Nissan Datsun Truck in Giappone. Il nome Navara venne introdotto inizialmente solo in alcuni mercati come l'Australia mentre in Europa venne venduto semplicemente come Nissan Pick-Up e Navara identificava l\u2019allestimento top di gamma.\nA differenza delle generazioni precedenti, questo modello era disponibile in tutto il mondo in due tipologie di carrozzeria. La carrozzeria \"A\" venne progettata in Giappone ed era disponibile nelle varianti a cabina singola o doppia, mentre la carrozzeria \"S\" King Cab \u00e8 stata progettata negli Stati Uniti, presso il centro stile Nissan a San Diego, in California ed era una cabina singola pi\u00f9 lunga a due porte con due strapuntini posteriori per il trasporto temporaneo di passeggeri.\nA seconda del mercato ogni versione aveva un design frontale unico, con la versione americana caratterizzata da una calandra specifica e protezioni anteriori svasate pi\u00f9 larghe. In alcuni paesi, come l'Australia, sono state vendute entrambe le versioni.\nQuesto \u00e8 stato anche assemblato in Grecia per il mercato locale, dove \u00e8 stato commercializzato come Pickup Nissan e King Cab.\nIn Nord America, venne venduto dal 1980 al 1983 con il marchio Datsun, successivamente la casa introdusse gradualmente sui propri modelli il marchio Nissan e dal settembre del 1984 venne ribattezzato \"Nissan Datsun\". Tuttavia, i pickup Nissan continuarono ad essere commercializzati nel mercato domestico giapponese come \"Nissan Datsun\". La serie D21 fu chiamata Nissan Hardbody negli Stati Uniti. \"Hardbody\" si riferisce al letto a doppia parete del camion e allo stile generale. La Hardbody fu prodotta per il mercato statunitense dal novembre 1985 al 1997, e fu diretta concorrenza al pickup compatto Toyota. Il passaggio dalla 720 alla D21 della Nissan serie cambi\u00f2 stile nel gennaio 1986 per l'anno modello 1986, quindi la nuova D21 e la successiva Hardbody possono essere facilmente distinte dalla precedente 720 con i suoi due grandi fari anzich\u00e9 quattro luci pi\u00f9 piccole e un aspetto meno squadrato e pi\u00f9 aggressivo. Il Nissan Pathfinder \u00e8 stato derivato dall'Hardbody Truck e ha iniziato nello stesso anno modello con il codice telaio WD21.\nNegli Stati Uniti, gli stili di cabina Hardbody erano \"Standard\" e \"King\" (noto anche come \"Esteso\"). Le lunghezze dei letti erano \"standard\" di 6 piedi (2 m) e \"lunghe\" di sette piedi. I mercati internazionali hanno anche ricevuto la versione 'Crew Cab' (a quattro porte) con un letto corto da quattro piedi e mezzo.\nErano disponibili motori a quattro cilindri e V6 . Un motore Z24i a quattro cilindri da 2,4 litri fu utilizzato fino al 1989 e produsse 106 CV. Nel 1989, questo \u00e8 stato sostituito dal KA24E di spostamento simile: un motore SOHC di prestazioni rispettabili. Nei modelli 90-97, il motore del camion presentava una nuova testata a tre valvole per cilindro che produceva 134 CV (100 kW) (La variante del 1990 riceveva esattamente la stessa configurazione del motore della 240SX dello stesso anno). Il sei cilindri VG30i da 3,0 litri (primi anni) o VG30E (anni successivi) il motore aument\u00f2 la potenza e la coppia solo modestamente e non fu disponibile negli Stati Uniti a partire dall'anno modello del 1996 perch\u00e9 Nissan non era in grado di soddisfare i requisiti della nuova legge sulle emissioni OBD-II in tempo.\nLe trasmissioni manuali a cinque velocit\u00e0, incluso l'overdrive, erano le pi\u00f9 comuni, ma una trasmissione automatica era un'opzione disponibile. Entrambe le versioni a trazione posteriore (4x2) e a quattro ruote motrici (4x4) sono state realizzate in quantit\u00e0. Un differenziale a slittamento limitato era di serie sulle varianti 4WD del rivestimento superiore \"SE\".\nLe principali opzioni includevano aria condizionata, ruote / pneumatici pi\u00f9 grandi, lunotto scorrevole, stereo e paraurti posteriore. C'erano diverse finiture disponibili tra cui base, XE e parte superiore della linea SE. La XE poteva essere ordinata con un \"pacchetto di valore\" a partire dal 1994 che includeva aria condizionata, specchietti retrovisori elettrici, cerchi in lega e finiture cromate sul corpo come specchietti e paraurti. La SE era meglio equipaggiata e poteva essere ordinata con il \"pacchetto sportivo\" con tetto apribile, alzacristalli elettrici, serrature e specchi, aria condizionata e speciali cerchi in lega \"Robot\".\nNel 1992, Nissan ha avuto un anno crossover in cui l'anno modello del 1993 (met\u00e0 anno 1992 a met\u00e0 anno civile 1993) ha avuto il cruscotto degli anni modello 1986-1992 con un aspetto leggermente rinnovato, nonch\u00e9 alcuni piccoli cambiamenti interni e un cruscotto rivisto. In una prima per l'industria automobilistica, questo modello utilizza la nuova aria condizionata refrigerante R134A.\nNel 1993, l'ultimo aggiornamento importante sarebbe durato fino al 1997. Le modifiche furono una nuova plancia ergonomica e interni molto migliorati per il 1994.\nIl 1995 \u00e8 stato il primo anno modello a conformarsi al nuovo regolamento \"luci di stop high mount\" del Dipartimento dei trasporti degli Stati Uniti che impone a tutti i camion di avere una luce di stop al centro della parte posteriore nella parte superiore della cabina, sebbene sia stata aggiunta una luce temporanea i modelli del 1994.\nAlla fine del 1995, \u00e8 stato aggiunto un airbag lato guidatore e la conformit\u00e0 alle nuove norme di sicurezza statunitensi. L'ABS della ruota posteriore \u00e8 arrivato con entrambi i modelli 2WD e 4WD a partire dal 1990.\nLe versioni vendute in altri paesi sono arrivate con una serie di motori pi\u00f9 economici, che vanno da quattro litri di benzina da 1,6 litri a un diesel a quattro cilindri da 2,7 litri, inclusi i motori diesel SD25 e TD25 .\nQuesti piccoli camioncini Hardbody venduti molto bene in tutto il mondo, sono ancora spesso visti sia su strada che fuoristrada. Il motore V6 aveva una cinghia di distribuzione che richiede la sostituzione ogni 60K miglia. Negli Stati Uniti, a partire dal 1997, il nuovo \"D22\" fu ufficialmente chiamato \"Frontier\" e us\u00f2 un nuovo DOHC 2.4L preso in prestito dalla Nissan Altima. Un V6 \" VG33 \" appena modificato fu disponibile nel 1998 e termin\u00f2 la produzione negli Stati Uniti nel 2004. Il nuovo VG33E V6 aveva nuovi prigionieri del collettore di scarico da 10 mm pi\u00f9 grandi, nel tentativo di ridurre il rischio di guasto prematuro del collettore di scarico, ma ancora ebbe un successo limitato.\nIl design D21 era ancora disponibile nuovo in alcuni paesi dell'America Latina, realizzato in Messico fino all'anno modello 2008. Nel suo paese d'origine, una gamma di quattro varianti base della D21 sono vendute insieme come Nissan Trucks.\nNissan Mexicana ha terminato la produzione dei Camion il 15 marzo 2008 dopo 15 anni di produzione nello stabilimento di Cuernavaca .\nLa Nissan D21 \u00e8 ancora in vendita in Venezuela dal 2014.\nLa Navara seconda serie (D22) 1997-2005.\nLa seconda serie della Navara (nome in codice D22) viene lanciata nel gennaio 1997 in Giappone e per la prima volta adotta sul mercato interno il marchio Nissan mentre Datsun diventa la denominazione del modello; i modelli per uso professionale omologati come autocarro in Giappone verranno venduti come Nissan Datsun Truck mentre i modelli per uso ricreativo vengono commercializzati come Nissan Datsun Pick-Up. Nell\u2019aprile 1997 viene lanciato anche in Australia ribattezzato Nissan Navara. In Nord America debutta al salone di Chicago nel febbraio 1997 come \u201cModel Year 1998\u201d con la denominazione Nissan Frontier. Il debutto in Europa avviene nel 1998 denominata semplicemente Nissan Pick-Up mentre Navara sar\u00e0 usato solo dalla serie successiva. Nel Regno Unito sar\u00e0 venduta come Nissan Navara rispecchiando le medesime caratteristiche del modello australiano.\nLa progettazione del D22 parte in Giappone nel 1994 e viene terminata nel 1995 mentre il design viene realizzato presso il centro stile Nissan in California. Nissan impose la realizzazione di un pick-up pi\u00f9 robusto rispetto alla vecchia serie D21 e soprattutto pi\u00f9 moderno nel design con forme arrotondate e interni di migliore qualit\u00e0. Vennero studiate tre varianti di carrozzeria: Single Cab (due porte), King Cab (quattro porte), Crew Cab (due porte con cabina allungata). Il pianale di base a longheroni e traverse fu derivato da quello del Terrano II.\nNel 2008 sul mercato europeo il Pick-Up venne aggiornato e ribattezzato Nissan NP300. Il motore 2.5 Tdi venne riomologato Euro 4.\nLa Navara terza serie (D40) dal 2005 al 2015.\nLa Navara terza serie, presentata nel 2005, \u00e8 disponibile negli allestimenti SE, XE, LE e nella versione single cab (2 posti veri + 2 per bambini) e nella versione double cab (cinque posti veri). Funzionante normalmente a trazione posteriore, \u00e8 possibile azionare, tramite un semplice pulsante a rotazione, anche il ponte anteriore offrendo cos\u00ec una trazione 4x4 permanente. Ha infine il riduttore che consente una maggiore coppia motrice a bassi giri (per un uso gravoso in 4x4 come ripide discese/salite o su fondi pietrosi).\nNella versione presente sul mercato europeo nel 2011 erano disponibili due motori: un turbo diesel 2.5 dCi ( High Power V4) disponibile con cambio manuale 6 rapporti e un automatico 5 rapporti, entrambe con ridotte, da 140 KW (190 cv) e 403 Nm (322 lb\u22c5ft) di coppia, per una velocit\u00e0 massima di 180\u00a0km/h; ed un turbo diesel V6 da 3,0 litri (engine Nissan-Renault ) che sviluppava 170 KW (231 cv) e 550 Nm (406 lb\u22c5ft) di coppia tra 1.700 rpm e 2.500 rpm. Il Navara V6 inoltre vantava un cambio automatico a sette rapporti (con ridotte) ed un'altezza minima da terra maggiore di circa 3 cm in pi\u00f9 rispetto al 2.5. Entrambi i motori rispettano la normativa euro 5.\nLa versione 2.5 era dotato di un differenziale posteriore bloccabile al 100% tramite pulsante in cabina, mentre il 3.0 era equipaggiato di un differenziale posteriore autobloccante LSD (Limited Slip Differential) di serie.\nLa Navara quarta serie (D23) dal 2015.\nL'11 giugno 2014, Nissan ha presentato la terza generazione di Navara, nome in codice D23 e rilasciato come NP300 Navara. La produzione in serie \u00e8 iniziata in un nuovo impianto da $ 360 milioni a Samut Prakan, in Thailandia, a luglio 2014 e le consegne sono iniziate ad agosto. Il D23 non \u00e8 disponibile negli Stati Uniti o in Canada. Un portavoce della Nissan North America ha dichiarato che la D23 non \u00e8 indicativa di una sostituzione della D40 Frontier. Il modello europeo sar\u00e0 caratterizzato da un motore da 2,3 litri della Nissan NV400. Dopo il rilascio della D23, disponibile solo con motori a 4 cilindri, la D40 rimase in produzione solo con il V6 e il cambio automatico.\nPer l'anno modello del 2018, la Navara \u00e8 dotata della tecnologia Nissan Intelligent Mobility che include un monitor Around View e un sistema di monitoraggio per punti ciechi.Nissan Navara EnGuard Concept 2016\nIl concetto EnGuard \u00e8 un D23 Navara modificato lanciato direttamente verso le organizzazioni di soccorso di emergenza. Presentato al Motor Show di Hannover del 2016, il concetto si distingue per essere il primo prototipo con una batteria portatile progettata e sviluppata da Nissan. Altre caratteristiche che soddisfano le organizzazioni di soccorso includono un drone DJI Phantom 4 di bordo , una maggiore altezza di marcia, luci stroboscopiche e un sistema di sospensione completamente regolabile.\nNel 2015 viene presentata la quarta serie della Navara. Nel 2016 \u00e8 presentato il Mercedes-Benz Classe X e nel 2017 il Renault Alaskan, con i quali la Navara di quarta generazione condivide chassis e motori.\nSicurezza automobilistica.\nIl Navara \u00e8 stato sottoposto pi\u00f9 volte ai crash test dell'Euro NCAP: alla prima presentazione nel 2008 non \u00e8 riuscito a passare il test in maniera soddisfacente e la casa madre ha provveduto immediatamente ad alcune modifiche che hanno fatto s\u00ec che il veicolo, ancora nello stesso anno, al nuovo test raggiungesse il risultato di 3 stelle.\nNel 2015 \u00e8 stato effettuato il crash test della quarta serie e il veicolo ha raggiunto il risultato di 4 stelle."}
{"id": "1268744", "revid": "2096950", "url": "https://it.wikipedia.org/wiki?curid=1268744", "title": "Federico Fazzuoli", "text": "Biografia.\nEntra come sceneggiatore in Rai nel 1978, firmando importanti lavori come \"Alto tradimento\", realizzato assieme a Walter Licastro, un'indagine su Cesare Battisti e \"L'invasione della Cecoslovacchia\".\nEreditata da Giovanni Minoli la rubrica domenicale \"Agricoltura Domani\", dal 1981 fonda e conduce \"Linea Verde\", il programma televisivo che lo porta al successo con un ascolto che arriva ai 9 milioni di telespettatori e che si occupa prettamente di ambiente e di agricoltura . Nel 1993 il conduttore lascia la Rai per passare a dirigere i programmi di Telemontecarlo e dove fino al 1996 conduce varie trasmissioni tra cui \"Verde Fazzuoli\". Nel 1997 ritorna in Rai dove conduce quattro stagioni di \"Made in Italy\", trasmesso su Rai 1 che si occupa del patrimonio artistico-culturale. Negli anni successivi lavora per Speciale TG1 realizzando, tra gli altri, una trasmissione sul restauro della Sacra Sindone e per Rai Educational con trasmissioni sui rapporti culturali e artistici tra i paesi del Mediterraneo (\"Le rotte dell'arte\").\nHa in seguito lavorato nella tv locale TRC.\nGestisce l'agriturismo di famiglia \"Fattoria Fazzuoli\" nella frazione Montemarciano di Terranuova Bracciolini in Toscana, con produzione di olio e vino e allevamenti di cavalli.\nPubblicit\u00e0.\nFazzuoli \u00e8 apparso come testimonial in alcuni spot del vino Tavernello."}
{"id": "1268752", "revid": "2023463", "url": "https://it.wikipedia.org/wiki?curid=1268752", "title": "Nat Clifton", "text": "\u00c8 membro del Naismith Memorial Basketball Hall of Fame dal 2014, in qualit\u00e0 di contributore."}
{"id": "1268754", "revid": "767487", "url": "https://it.wikipedia.org/wiki?curid=1268754", "title": "Cotto (mitologia)", "text": "Cotto nella mitologia greca era uno dei tre giganti Centimani o Ecatonchiri, figli di Urano e Gea. \nPartecip\u00f2, insieme a Briareo e Gige, gli altri due Ecatonchiri, alla Titanomachia, dopo che Zeus liber\u00f2 lui e i suoi fratelli dalla prigionia nel Tartaro. \nFu messo in seguito insieme agli altri due giganti a guardia dei Titani, rinchiusi in un'enorme fortezza nel Tartaro con delle grandi porte di metallo create da Poseidone."}
{"id": "1268755", "revid": "110157", "url": "https://it.wikipedia.org/wiki?curid=1268755", "title": "Chiesa di San Michele (Corsanico)", "text": "La chiesa di San Michele il principale luogo di culto cattolico di Corsanico, frazione di Massarosa, in provincia di Lucca, sede dell'omonima parrocchia appartenente all'arcidiocesi di Lucca.\nStoria.\nLa prima attestazione documentaria della chiesa risale alla seconda met\u00e0 del IX secolo; la dedica a san Michele Arcangelo \u00e8 d'altronde un indizio significativo della presenza dei Longobardi, particolarmente devoti al santo guerriero.\nNel 1270 venne distrutta, probabilmente nel corso di una delle numerose guerre tra Lucca e Pisa, e ricostruita nel 1301. Nel 1848 venne rifatta e ampliata in seguito a un incendio.\nDescrizione.\nSulla parete esterna accanto al campanile si vede ancora il paramento murario romanico, con due monofore, sovrastato dalla ricostruzione ottocentesca dagli ampi finestroni ad arco. In stile romanico \u00e8 anche il campanile in pietra a base quadrata, posto su un basamento a gradini e decorato da due ordini di bifore marmoree.\nL'interno e tipicamente ottocentesco, con una decorazione per\u00f2 misurata che ricorda le precedenti soluzioni del rococ\u00f2. Sulla cantoria in controfacciata trova luogo il pregevole organo a canne, costruito tra il 1602 e il 1606 dal veneziano Vincenzo Colonna e successivamente pi\u00f9 volte rimaneggiato.\nLa chiesa conserva una tavola tardoquattrocentesca con l\"Annunciazione\", gi\u00e0 nel vicino oratorio omonimo, e le seicentesche portelle dipinte dell'organo. Il fonte battesimale \u00e8 del 1590.\nAtipico il tabernacolo eucaristico, attribuibile al Riccomanni, che unisce tratti ancora arcaici, come l'arco a sesto acuto del coronamento, con motivi pi\u00f9 aggiornati, come la decorazione a riccioli includenti rosette dello stesso coronamento e le ghirlande che affiancano il calice nel frontespizio. Del tutto eccezionale \u00e8 la raffigurazione di san Michele Arcangelo nella cimasa: \u00e8 una deroga alle norme canoniche che consentivano solo la presenza delle figure di Dio Padre, di Cristo, dello Spirito Santo in forma di colomba, o della Croce e dei simboli eucaristici."}
{"id": "1268756", "revid": "212348", "url": "https://it.wikipedia.org/wiki?curid=1268756", "title": "Memoria sensoriale", "text": ""}
{"id": "1268759", "revid": "1543377", "url": "https://it.wikipedia.org/wiki?curid=1268759", "title": "Carta di valorizzazione del territorio", "text": "La Carta di valorizzazione del territorio \u00e8 uno strumento studiato per migliorare la qualit\u00e0 dell'offerta turistica di una determinata area. \nTale miglioramento \u00e8 perseguibile adottando delle linee guida nelle quali sono riportati i requisiti minimi che un soggetto erogatore (albergo, ristorante, agenzia di incoming ecc.) deve rispettare per garantire all'utente un servizio di qualit\u00e0.\nAlla base della Carta di valorizzazione del territorio si pone la capacit\u00e0 di \"fare sistema\" di tutti gli operatori, pubblici e privati, che insistono sul territorio stesso.\nCollegamenti esterni.\nEsperienze di Carta di valorizzazione del territorio:"}
{"id": "1268761", "revid": "767487", "url": "https://it.wikipedia.org/wiki?curid=1268761", "title": "Government Issue", "text": "I Government Issue sono una band hardcore punk formatasi nel 1980 a Washington D.C., USA.\nStoria.\nLa scelta del cantante John Stabb di astenersi da droga ed alcol, chiaro segno di influenze straight edge, ha fatto ritenere questa band appartenente anche quest'ultimo filone dell'hardcore. Inizialmente la band esprimeva un suono molto hardcore ed aggressivo, in seguito recepirono l'influenza di gruppi pi\u00f9 melodici come i The Damned e virarono verso un melodic hardcore punk.\nIl gruppo fu una delle prime realt\u00e0 hardcore di Washington e vide infatti tra i suoi membri alcuni musicisti dei Minor Threat, fino allo scioglimento avvenuto nel 1989.\nIl cantante John Stabb purtroppo muore nel 2016 dopo mesi di battaglia contro un cancro allo stomaco."}
{"id": "1268766", "revid": "110157", "url": "https://it.wikipedia.org/wiki?curid=1268766", "title": "Rockstar Vancouver", "text": "Rockstar Vancouver \u00e8 stata un'azienda canadese produttrice di videogiochi con sede a Vancouver in Canada. Rockstar Vancouver aveva 75 dipendenti ed era una sussidiaria della Rockstar Games.\nIl 9 luglio 2012, Rockstar Games annunci\u00f2 la chiusura di Rockstar Vancouver integrandone i 75 dipendenti in Rockstar Toronto.\nStoria.\nRockstar Vancouver nacque come Barking Dog Studios, quando nel maggio 1998 alcuni dipendenti della Radical Entertainment decisero di mettersi in proprio. Barking Dog sviluppo per Sierra Studios \"\", il seguito di \"Homeworld\" videogioco sviluppato dalla Relic Entertainment.\nBarking Dog collabor\u00f2 con la Valve Software per lo sviluppo del videogioco \"Counter-Strike\" svolgendo un ruolo di supporto della Valve Software.\nLa societ\u00e0 produsse Global Operation, Transworld Skateboarding e . Nell'agosto del 2002 venne acquisita dalla Rockstar Games e divenne la Rockstar Vancouver.\nAlcuni impiegati dell'azienda la abbandonarono per fondare altre societ\u00e0 software come la Kerberos Productions o la Ironclad Games.\nGiochi celebri.\nRockstar Vancouver \u00e8 famosa anche per la sua carriera videoludica in cui i suoi giochi pi\u00f9 importanti sono Max Payne 3 e Canis Canem Edit."}
{"id": "1268767", "revid": "173469", "url": "https://it.wikipedia.org/wiki?curid=1268767", "title": "Jalhay", "text": "Jalhay (in vallone \"Djalh\u00e9\") \u00e8 un comune del Belgio facente parte della Comunit\u00e0 francofona del Belgio, situato nella Regione Vallonia, nella provincia di Liegi.\nSezioni del comune.\nJalhay e Sart-lez-Spa.\nTra le altre localit\u00e0 del comune: Surister, Herbiester, Fouir, Charneux, Solwaster, Sart-lez-Spa, Ti\u00e8ge, Nivez\u00e9."}
{"id": "1268769", "revid": "661526", "url": "https://it.wikipedia.org/wiki?curid=1268769", "title": "Emilio Bolles", "text": "Ha prodotto film a partire dagli anni settanta: il primo \u00e8 stato \"Porci con le ali\", tratto dall'omonimo romanzo di Lidia Ravera e Marco Lombardo-Radice.\nSuccessivamente ha realizzato opere surreali e irriverenti con la banda de \"L'altra domenica\" di Renzo Arbore, come \"Il pap'occhio\" (1980), \"Occhio nero, occhio biondo e occhio felino\" (1983, stavolta con Luc Merenda), \"\" (1984), su una presunta sceneggiatura di Federico Fellini provvidenzialmente ritrovata (Federico Fellini Sud Story), \"Il mistero di Bellavista\" (1984), dal romanzo di Luciano De Crescenzo, \"La seconda notte\" (1986), \"Separati in casa\" (1986) e \"32 dicembre\" (1988)\nNegli anni novanta \u00e8 passato alla produzione televisiva con il \"Commissario Corso\" interpretato da Diego Abatantuono, ma producendo ancora per il cinema \"Jack Frusciante \u00e8 uscito dal gruppo\" dall'omonimo romanzo generazionale di Enrico Brizzi."}
{"id": "1268770", "revid": "1573940", "url": "https://it.wikipedia.org/wiki?curid=1268770", "title": "Chiesa dei Santi Jacopo e Andrea", "text": "La chiesa dei Santi Jacopo e Andrea \u00e8 un edificio sacro che si trova in via Vallecava a Massarosa.\nDescrizione.\nLa chiesa, risalente alla seconda met\u00e0 del XVI secolo, fu radicalmente ristrutturata e ampliata nel 1895. La pianta \u00e8 a croce latina con cupola centrale all'intersezione del transetto e del braccio longitudinale.\nIn facciata, sotto il timpano, i \"Santi Jacopo e Andrea\" dello scultore Bruno Lucchesi. L'interno ospita alcune statue moderne (\"San Giuseppe\", la \"Madonna del Carmine col Bambino\", \"San Luigi\", \"San Rocco\"), due confessionali dello scultore Alfredo Angeloni, la tomba del magistrato lucchese Nicolao Giorgini, e l'organo del 1958."}
{"id": "1268771", "revid": "124929644", "url": "https://it.wikipedia.org/wiki?curid=1268771", "title": "Rivelatore di particelle", "text": "Nella fisica sperimentale, un rivelatore di particelle o rivelatore di radiazione \u00e8 uno strumento usato per rivelare, tracciare e identificare particelle, come quelle prodotte per esempio da un decadimento nucleare, dalla radiazione cosmica, o interazioni in un acceleratore di particelle. Spesso i rivelatori sono usati come calorimetri, cio\u00e8 sono in grado di misurare l'energia della radiazione persa nel rivelatore. Altre grandezze che possono essere misurate sono il momento e pi\u00f9 difficilmente lo spin o la carica delle particelle.\nDescrizione.\nI rivelatori usati nei moderni acceleratori sono grandi sia in termini di dimensioni che di costi. Il termine \"contatore\" \u00e8 spesso usato al posto di \"rivelatore\", quando l'unico scopo del rivelatore \u00e8 di contare le particelle e non \u00e8 in grado di misurarne l'energia. A volte i rivelatori di particelle possono tracciare la traiettoria della particella ionizzante. Se il loro scopo principale \u00e8 la misura della radiazione, sono chiamati rivelatori di radiazione, altrimenti il termine rivelatori di particelle \u00e8 corretto.\nEsempi e tipologie.\nMolti tipi di rivelatori sfruttano la creazione di coppie dovuta al passaggio della radiazione, per esempio coppie elettrone-ione in un rivelatore a gas, o elettrone-lacuna in un rivelatore a semiconduttore. Altri principi sono stati applicati come nei rivelatori Cherenkov o nei bolometri.\nEsempi storici\nRivelatori per la radioprotezione\nRivelatori usati frequentemente in fisica nucleare e delle particelle"}
{"id": "1268774", "revid": "1784425", "url": "https://it.wikipedia.org/wiki?curid=1268774", "title": "Charles Hernu", "text": "Funzionario del governo di Vichy.\nFiglio di un ex gendarme divenuto controllore sui mezzi pubblici, abbandona gli studi prima della licenza magistrale. Il passato di Hernu a Lione durante Regime di Vichy \u00e8 controverso. \u00c8 incorporato nei \"Chantiers de la jeunesse\" (formazione paramilitare istituita dal governo collaborazionista), nei quali presta il periodo di leva imposto dal 1940 al 1944 a tutti i francesi al compimento del ventesimo anno di et\u00e0. Ultimato il servizio obbligatorio, \u00e8 delegato dipartimentale all'informazione sociale del governo collaborazionista. Alla Liberazione nel 1944 \u00e8 tenuto per due mesi agli arresti. Scarcerato per l'insussistenza delle accuse, si arruola come gendarme.\nAttivit\u00e0 politica.\nDal 1947 lavora per qualche tempo come funzionario del CNCE, l'istituto per il commercio estero francese. Divenuto giornalista, entra in politica e nel 1951 fonda il \"Club dei Giacobini\", una formazione della sinistra radicale che sostiene Pierre Mend\u00e8s France. Entra anche nella massoneria, assumendo nel tempo dignit\u00e0 elevate al suo interno. Iniziato nel 1947 nella Loggia \"La tradition Jacobite\", diventata poi \"La tradition jacobine\", della Grande Loggia di Francia a Saint-Germain-en-Laye, sar\u00e0 poi pure affiliato alla Loggia \"Aristide Briand\" del Grande Oriente di Francia, a Parigi, a partire dal 1950, e a partire dal 1953 alla Loggia \"Ch\u00e9ops\" n\u00ba556 della Grande Loggia di Francia, poi nel 1955 alla Loggia \"Locarno\" (diventata \"Locarno 28\" nel 1972) del Grande Oriente di Francia, di cui sar\u00e0 membro effettivo a partire dal 1959. Di questa loggia faranno parte i membri dello stato maggiore del \"Club dei Giacobini\", Charles Hernu ne sar\u00e0 Maestro venerabile alla fine degli anni sessanta, prima di venir radiato nel 1979 per non pagamento delle quote sociali. Dopo la sua elezione a sindaco di Villeurbanne nel 1977, Charles Hernu \u00e8 tornato alla Grande Loggia di Francia nel 1978, affiliandosi alla Loggia \"Tol\u00e9rance et Cordialit\u00e9\" n\u00ba155 a Lione.\n\u00c8 eletto deputato all'Assembl\u00e9e Nationale nel 1956 con la lista del Fronte Repubblicano, un cartello elettorale che riunisce i partiti della sinistra non comunista con alcune formazioni centriste. Si oppone al ritorno di de Gaulle e all'instaurazione della Quinta Repubblica, e alle elezioni del 1958 non \u00e8 rieletto. Nel 1962 entra nel Parti Socialiste Unifi\u00e9 (PSU), dal quale uscir\u00e0 successivamente per aderire al Parti Socialiste. Risale a quel periodo l'inizio del lungo sodalizio con Fran\u00e7ois Mitterrand.\nLe accuse di spionaggio.\nNel 1996, il settimanale L'Express pubblica un dossier basato sulle rivelazioni di un'ex spia bulgara, secondo il quale a partire dal 1953, e per una decina d'anni, Hernu avrebbe agito come informatore per i servizi segreti dei paesi dell'Est. I familiari dello scomparso ex-ministro sono successivamente riusciti a dimostrare l'infondatezza delle rivelazioni, che gi\u00e0 di per s\u00e9 non apparivano verosimili, giacch\u00e9 nel 1953 Hernu non era ancora parlamentare e non era certo in grado di venire a conoscenza di segreti militari o altro.\nSindaco di Villeurbanne.\nNel 1977 \u00e8 eletto sindaco di Villeurbanne (Rodano), carica che conserver\u00e0 fino alla scomparsa nel gennaio 1990 dovuta a un attacco cardiaco. Nel 1978 \u00e8 eletto deputato all'Assembl\u00e9e Nationale per il PS. Rieletto nel 1981, 1986 e 1988.\nMinistro della Difesa di Mitterrand.\nViste le sue competenze nel campo militare, dopo l'elezione di Fran\u00e7ois Mitterrand alla presidenza della Repubblica il 10 maggio 1981 \u00e8 nominato ministro della Difesa nel primo governo Mauroy (22 maggio 1981 - 23 giugno 1981). Riconfermato alla Difesa nel secondo (23 giugno 1981 - 22 marzo 1983) e terzo governo Mauroy (22 marzo 1983 - 19 luglio 1984) e nel governo Fabius insediatosi il 19 luglio 1984.\nL'Affare del Rainbow Warrior.\nIl 10 luglio 1985, l'imbarcazione di Greenpeace \"Rainbow Warrior\" \u00e8 fatta esplodere nel porto di Auckland in Nuova Zelanda per opera di agenti della DGSE, i servizi segreti militari francesi. L'attentato costa la vita a un fotografo olandese. Nelle settimane successivi vengono alla luce le responsabilit\u00e0 dei servizi segreti francesi e Hernu, che in un primo tempo ne aveva solennemente dichiarato l'assoluta estraneit\u00e0, \u00e8 costretto a dimettersi il 20 settembre 1984.\nFino a pochi anni fa, la tesi pi\u00f9 diffusa indicava in Hernu il mandante dell'operazione, o perlomeno l'elemento pi\u00f9 alto in carica che fosse ne a conoscenza. Nel 2005, il quotidiano della sera Le Monde ha pubblicato gli estratti di un rapporto del capo dei servizi segreti dell'epoca, l'ammiraglio Pierre Lacoste, in base ai quali \u00e8 dimostrato che il presidente della Repubblica Fran\u00e7ois Mitterrand riteneva opportuna la \"neutralizzazione\" del Rainbow Warrior (cosa che, ovviamente, non sta a significare che fosse al corrente dell'operazione di sabotaggio o che l'avesse addirittura ordinata)."}
{"id": "1268775", "revid": "68569", "url": "https://it.wikipedia.org/wiki?curid=1268775", "title": "Elektra (motore di rendering)", "text": ""}
{"id": "1268776", "revid": "106908", "url": "https://it.wikipedia.org/wiki?curid=1268776", "title": "Chiesa di Sant'Andrea (Massarosa)", "text": "La chiesa di Sant'Andrea \u00e8 un edificio religioso che si trova in localit\u00e0 Mommio a Massarosa.\nDescrizione.\nConserva un tabernacolo eucaristico del tipo pi\u00f9 frequentemente usato in Lucchesia: impostato su una mensola a volute, ha un frontespizio decorato nelle paraste e nell'architrave con candelabre, ghirlande, festoni verticali di fiori e frutta raccolti in mazzetti, motivi desunti dal ricchissimo repertorio decorativo di ascendenza civitaliana diffuso in Versilia da Lorenzo Stagi."}
{"id": "1268777", "revid": "1347902", "url": "https://it.wikipedia.org/wiki?curid=1268777", "title": "Kirovsk (Oblast' di Murmansk)", "text": "Kirovsk \u00e8 una cittadina della Russia europea settentrionale, situata nella penisola di Kola a breve distanza dal lago Imandra, compresa amministrativamente nell'oblast' di Murmansk dal cui capoluogo dista 175 km in direzione sud.\nStoria.\nFondata nel 1929 come citt\u00e0 mineraria con il nome di \"Chibinogorsk\", che mantenne fino al 1934; tale nome deriva dal massiccio montuoso vicino al quale sorge la citt\u00e0, i \"monti Chibiny\". Il nome attuale di Kirovsk le viene da \"Sergej Mironovi\u010d Kirov\", il leader bolscevico incaricato i pianificare lo sfruttamento dei ricchi giacimenti di apatite della zona.\nNei pressi della cittadina vi sono tre rinomati impianti sciistici: \"Town Ski\", \"Big Wood\" e \"Kukisvumchorr\".\nNell'estate del 2013 nella cittadina \u00e8 stato girato il film Leviathan diretto da Andrej Zvjagincev.\nInfrastrutture e trasporti.\nAereo.\nLa citt\u00e0 \u00e8 servita dall'aeroporto di Kirovsk-Apatity con i voli di linea da/per Mosca effettuati dalla compagnia aerea russa Aeroflot-Nord."}
{"id": "1268778", "revid": "339392", "url": "https://it.wikipedia.org/wiki?curid=1268778", "title": "Zombie Loan", "text": ""}
{"id": "1268782", "revid": "113565641", "url": "https://it.wikipedia.org/wiki?curid=1268782", "title": "Lido degli Scacchi", "text": "Lido degli Scacchi (\"I Sc\u00e0ch\" nel dialetto locale) \u00e8 una localit\u00e0 balneare della provincia di Ferrara appartenente ai sette Lidi di Comacchio.\nLa localit\u00e0 \u00e8, tra tutti i 7 lidi, quella destinata ad accogliere prevalentemente famiglie.\nL'8 agosto di tutti gli anni si celebra nelle strade una festa per ricordare la sua fondazione, insieme al Lido di Pomposa, ad opera di Riccardo Rocca.\nStoria.\nIl Lido degli Scacchi ha avuto il suo sviluppo urbanistico con il boom economico degli anni sessanta, come del resto gli altri lidi.\nIl toponimo potrebbe far pensare ad una zona con trascorsi bellicosi, o, perlomeno, strategica, magari a difesa della vicina Comacchio. Ci\u00f2 non \u00e8 del tutto vero, tuttavia l'agglomerato adiacente alla strada panoramica Acciaioli, in passato, denominato Borgo Scacchi, \u00e8 pi\u00f9 antico di quello che sembra.\nSul finire dell'anno 1509, la Serenissima volle punire le manie espansionistiche estensi con un attacco fluviale (Battaglia di Polesella) al Ducato di Ferrara. In quel di Polesella (RO), sulle rive del Po, si svolse il sanguinoso confronto, che vide una vittoria schiacciante della milizia ferrarese, con l'affondamento della maggior parte delle imbarcazioni veneziane, grazie al fuoco di: cannoni, colubrine, spingarde e archibugi, prontamente appostati sull'argine. In seguito alla vittoria, un artigliere polesano, fedele al duca Alfonso I d'Este, di cognome Arveda, fu nominato cavaliere \"degli Scacchi\", probabilmente in onore della sua efficace strategia adottata nel disporre le artiglierie. In merito a ci\u00f2 gli fu donato un terreno boschivo (l'antico Bosco Eliceo) compreso tra il Borgo della fontana (l'odierno San Giuseppe) e Magnavacca. Da questi sorse il primo nucleo abitativo, il Borgo Scacchi, e tutt'attorno si svilupp\u00f2 una vasta area coltivata a vigneti, da cui si produsse fino a qualche decennio fa il Bosco Eliceo.\nCollegamenti esterni.\n (fonte storica)"}
{"id": "1268784", "revid": "599013", "url": "https://it.wikipedia.org/wiki?curid=1268784", "title": "P\u00e9ter Veres", "text": "Giocava nel ruolo di schiacciatore.\nCarriera.\nClub.\nLa carriera di P\u00e9ter Veres inizia nella stagione 2007-08 nel , club militante nella Nemzeti Bajnoks\u00e1g I, dove resta per tre annate, aggiudicandosi il campionato 2007-08.\nNella stagione 2000-01 si trasferisce in Italia, giocando nel , in Serie A1: resta nello stesso Paese anche nell'annata seguente accasandosi per\u00f2 all' di Trieste, in Serie A2, per poi far ritorno al club di Ferrara, in massima serie, per il campionato 2002-03.\nNella stagione 2003-04 \u00e8 alla societ\u00e0 spagnola dell', dove resta per due annate, conquistando la Supercoppa spagnola 2003 e due scudetti. Ritorna in Italia nell'annata 2005-06 al , in Serie A1: conclude poi la stagione militando nel .\nNella stagione 2006-07 viene ingaggiato dalla , ma a campionato in corso viene ceduto al : ritorna al club di Montichiari per la stagione 2007-08, sempre in Serie A1. Nell'annata 2008-09 veste la maglia dell', nella Superliga russa, per poi trasferirsi alla , militante nella stessa divisione, nella stagione 2010-11, con cui conquista la Coppa CEV 2011-12.\nPer il campionato 2013-14 difende i colori della squadra polacca dell', nella Polska Liga Siatk\u00f3wki, vincendo la Supercoppa polacca: conclude l'annata all'.\nNella stagione 2014-15, a campionato gi\u00e0 iniziato, viene acquistato dalla , in Superlega: al termine dell'annata annuncia il suo ritiro dall'attivit\u00e0 agonistica.\nNazionale.\nOttiene le prime convocazioni nella nazionale ungherese nel 2001. Le ultime convocazioni risalgono invece alle qualificazioni per il campionato europeo 2015."}
{"id": "1268788", "revid": "125149510", "url": "https://it.wikipedia.org/wiki?curid=1268788", "title": "Pieve di San Pantaleone", "text": "La pieve di San Pantaleone \u00e8 un edificio sacro che si trova in localit\u00e0 Pieve a Elici nel Comune di Massarosa.\nStoria e descrizione.\nRicordata dall'892, \u00e8 frutto di almeno tre diverse fasi edilizie: una pi\u00f9 antica (fianco settentrionale), una all'XI secolo (parte bassa del campanile) e un'altra risalente al XII e XIII secolo, documentata in facciata dal rivestimento di pietra calcarea. Gi\u00e0 dedicata a sant'Ambrogio, poi a san Giovanni Battista, venne infine intitolata a san Pantaleone. Il toponimo di \"elici\" invece deriva dall\"'ilex\", nome romano del leccio che cresce abbondantemente sul colle.\nIl paramento esterno risale al X-XI secolo (nella parte sbozzata pi\u00f9 grossolanamente sul lato nord, con bozze su piani orizzontali regolarizzate con piani di malta di diverso spessore) e al XII-XIII secolo, nella parte in accurato \"opus quadratum\"\nL'impianto \u00e8 a pianta basilicale a tre navate, diviso da archi a tutto sesto impostati su pilastri in pietra calcarea e conclusi da una sola abside, secondo lo schema tipico di numerose chiese lucchesi; con esse San Pantaleone condivide anche la studiata proporzione.\nLa torre campanaria \u00e8 stata ricavata da una preesistente struttura difensiva. Al suo interno ospitava anticamente due campane di epoca medievale, requisite durante la seconda Guerra Mondiale. L\u2019attuale concerto di 4 campane (che rimpiazza i due vecchi bronzi medievali) \u00e8 stato realizzato dalla fonderia Lorenzo Lera di Borgo Giannotti (LU). \nTra le opere interna, il trittico marmoreo cinquecentesco dei Riccomanni (\"Madonna col Bambino e i santi Pantaleone e Giovanni Battista\", 1470), al cui ambito appartengono anche l'acquasantiera e il ciborio marmorei, e l'affresco trecentesco raffigurante la \"Madonna con il Bambino\".\nSul sito della canonica si doveva trovare il castello documentato nel X secolo come di \"Plebeilice\", al quale erano riferibili probabilmente il muro di contenimento del sagrato (demolito con gli ultimi lavori di ristrutturazione) e una struttura circolare inglobata nella canonica, forse la base di una torre. Nella piazzetta tra la pieve e la canonica si trova una vasca in pietra vulcanica forse di epoca romana, legata probabilmente in origine a un'attivit\u00e0 produttiva."}
{"id": "1268793", "revid": "110157", "url": "https://it.wikipedia.org/wiki?curid=1268793", "title": "Mon\u010degorsk", "text": "Mon\u010degorsk (anche come \"Monchegorsk\") \u00e8 una cittadina della Russia europea settentrionale, situata nella penisola di Kola all'estremit\u00e0 settentrionale del lago Imandra, compresa amministrativamente nell'oblast' di Murmansk.\nCittadina mineraria fondata nel 1937, Mon\u010degorsk basa la sua economia sull'estrazione e la lavorazione di minerali di nichel e rame; la presenza di fabbriche molto inquinanti, unita alla scarsa attenzione prestata dai governanti sovietici che le hanno impiantate, fa s\u00ec che l'intera area sia afflitta da gravissimi problemi di inquinamento del suolo e delle acque.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1268795", "revid": "84184", "url": "https://it.wikipedia.org/wiki?curid=1268795", "title": "Episodi di The Twilight Zone", "text": "La prima ed unica stagione della serie televisiva The Twilight Zone \u00e8 stata trasmessa in prima visione assoluta negli Stati Uniti d'America su UPN dal 18 settembre 2002 al 21 maggio 2003 con un doppio episodio settimanale.\nIn Italia la stagione \u00e8 inedita."}
{"id": "1268797", "revid": "80339", "url": "https://it.wikipedia.org/wiki?curid=1268797", "title": "Monchegorsk", "text": ""}
{"id": "1268798", "revid": "287204", "url": "https://it.wikipedia.org/wiki?curid=1268798", "title": "Moncegorsk", "text": ""}
{"id": "1268799", "revid": "110157", "url": "https://it.wikipedia.org/wiki?curid=1268799", "title": "Rockstar San Diego", "text": "Rockstar San Diego (precedentemente Angel Studios) \u00e8 un'azienda statunitense produttrice di videogiochi, sussidiaria di Rockstar Games.\nStoria.\nQuando si chiamava Angel Studios, la societ\u00e0 apr\u00ec la strada al genere dei videogiochi di guida open world con i videogiochi \"Midtown Madness\" e \"\". Tra gli altri prodotti noti sviluppati a quei tempi risultano il porting per Nintendo 64 di \"Resident Evil 2\" e il videogioco \"Smuggler's Run\".\nNel novembre 2002 la societ\u00e0 venne acquisita da Take-Two Interactive che la affid\u00f2 alla sua sussidiaria Rockstar Games, rinominandola Rockstar San Diego. Dopo l'acquisizione, oltre a continuare il suo impegno verso la serie di Midnight Club, la societ\u00e0 sviluppa \"Red Dead Revolver\" nel 2004 e il seguito \"Red Dead Redemption\" nel 2010.\nA partire dal 2006, lo studio ospita il \"RAGE Technology Group\", sviluppatore del motore grafico \"RAGE\", utilizzato in quasi tutti i videogiochi Rockstar a partire da \"Grand Theft Auto IV\".\nIl 15 luglio 2010, Rockstar conferma un taglio al personale di circa 40 dipendenti."}
{"id": "1268800", "revid": "2130303", "url": "https://it.wikipedia.org/wiki?curid=1268800", "title": "Chiesa di Santa Maria Assunta (Massarosa)", "text": "La chiesa di Santa Maria Assunta \u00e8 un edificio sacro che si trova in localit\u00e0 Stiava a Massarosa.\nLa chiesa conserva un interessante ciborio parietale quattrocentesco con le paraste scanalate sormontate da un doppio ordine di edicolette cuspidate che racchiudono un timpano triangolare con decorazioni fitomorfe sulla cornice; il ciborio ha una impostazione accentuatamente verticalistica che induce a ipotizzare una datazione piuttosto precoce."}
{"id": "1268804", "revid": "1573940", "url": "https://it.wikipedia.org/wiki?curid=1268804", "title": "Eciton", "text": "Eciton \u00e8 un genere di formiche nomadi appartenente alla sottofamiglia Dorylinae, diffuse nelle zone forestali dell'America centrale e meridionale.\nDescrizione.\nIl genere \"Eciton\" \u00e8 caratterizzato dalla presenza di un peziolo biarticolato fra l'addome ed il torace, da occhi composti di piccole dimensioni e da operaie polimorfiche.\nTassonomia.\nIl genere comprende le seguenti specie e sottospecie:"}
{"id": "1268805", "revid": "767487", "url": "https://it.wikipedia.org/wiki?curid=1268805", "title": "Sin Dios", "text": "I Sin Dios sono una hardcore/anarcho punk band spagnola formatasi nel 1988 a Madrid.\nInizialmente suonavano in case occupate le loro canzoni sul libertarismo e sull'anarchia\nIn tutto hanno prodotto otto album con la loro etichetta, la Potential hardcore. Il 30 luglio 2006 hanno annunciato di voler cessare la loro attivit\u00e0 musicale e di voler continuare la lotta su altri fronti."}
{"id": "1268807", "revid": "599013", "url": "https://it.wikipedia.org/wiki?curid=1268807", "title": "Barry Bonds", "text": "Di ruolo esterno sinistro, ha giocato 22 anni nella Major League Baseball (MLB) iniziando la sua carriera nel 1986 con i Pittsburgh Pirates e finendola nel 2007 giocando per i San Francisco Giants. Dal 2016 ricopre il ruolo di assistente allenatore per i Miami Marlins insieme a Frank Menechino.\nFiglio dell'ex giocatore Bobby Bonds e cugino dell'Hall of Famer Reggie Jackson, \u00e8 considerato uno dei migliori giocatori di tutti i tempi per via della sua potenza in battuta, caratteristica che gli ha permesso di superare il record assoluto di fuoricampo battuti in carriera da un singolo giocatore (762) e del maggior numero di fuoricampo battuti in una sola stagione, 73 nel 2001. Ha ricevuto 14 convocazioni all'All-Star Game, ha vinto 12 Silver Slugger Award, 8 guanti d'oro, 7 MVP Award, 3 Hank Aaron Award ed \u00e8 stato premiato come atleta maschile dell'anno dall'Associated Press nel 2001.\nIl 4 agosto 2007, Bonds colp\u00ec il suo 755\u00b0 fuoricampo contro il lanciatore Clay Hensley dei San Diego Padres, eguagliando l'allora record assoluto di fuoricampo della MLB detenuto da Hank Aaron. Tre giorni dopo, con il 756\u00b0 fuoricampo ha stabilito il nuovo record assoluto. Ha chiuso la carriera a quota 762.\nNel 2003, Bonds \u00e8 stato al centro dello scandalo BALCO, e accusato dell'uso di steroidi e altre droghe potenzianti.\nCarriera.\nInizi e Minor League (MiLB).\nBonds \u00e8 nato a Riverside nell'Area Metropolitana di Los Angeles in California, da Patricia Howard e il giocatore di major league Bobby Bonds, ma crebbe a San Carlos (nei pressi di San Francisco) dove frequent\u00f2 la Jun\u00edpero Serra High School, giocando in \"Varsity Team\" a baseball, basket e football americano. Originariamente selezionato nel secondo turno, come 39\u00aa scelta assoluta draft MLB 1982 dai San Francisco Giants, Bonds scelse di non firmare e s'iscrisse all'Arizona State University di Tempe, Arizona, laureandosi nel 1986 in criminologia.\nBonds venne selezionato nel primo turno come 6\u00aa scelta assoluta del draft MLB 1985 dai Pittsburgh Pirates, che lo assegnarono alla classe A. Inizi\u00f2 la stagione 1986 nella Tripla-A con gli Hawaii Islanders.\nMajor League (MLB).\nBonds debutt\u00f2 nella MLB il 30 maggio 1986, al Three Rivers Stadium di Pittsburgh contro i Los Angeles Dodgers. Schierato come esterno centro titolare e primo in ordine di battuta partecip\u00f2 a sei turni, ottenendo una base su ball e subendo tre eliminazioni per strikeout. Il 31 maggio sempre contro i Dodgers, apr\u00ec di nuovo la partita, colpendo questa volta la sua prima valida, un doppio. Il 4 giugno contro i Braves, Bonds batt\u00e9 il suo primo fuoricampo. Nella stessa partita batt\u00e9 quattro valide consecutive, realizz\u00f2 quattro RBI e segn\u00f2 tre punti. Concluse la stagione con 113 partite disputate nella MLB e 44 nella Tripla-A.\nNella stagione 1990 venne convocato per il primo MLB All-Star Game e partecip\u00f2 per la prima volta al post-stagione. Conclusa la stagione Bonds venne nominato MVP dell'anno e vinse il guanto d'oro e la silver slugger. Divenne free agent al termine della stagione 1992.\nL'8 dicembre 1992, Bonds firm\u00f2 un contratto esennale dal valore di 43.75 milioni di dollari con i San Francisco Giants.\nNel 1996, Bonds divenne il primo giocatore della National League e il secondo assoluto della Major League, a battere 40 fuoricampo e a rubare 40 basi nella stessa stagione. I giocatori a esserci riusciti sono quattro (al 2020) e fanno parte del cos\u00ec detto 40\u201340 club. Suo padre Bobby in passato non vi riusc\u00ec per un solo home run, chiudendo la stagione 1973 con un totale di 39 fuoricampo e 43 basi rubate.\nIl 28 maggio 1998 contro i Diamondbacks, Bonds divenne il quinto giocatore della storia dello sport a ottenere una base intenzionale in situazione di basi cariche e due eliminati.\nIl 4 ottobre 2001, Bonds colp\u00ec il suo 70\u00ba fuoricampo stagionale raggiungendo il record di home run colpiti in una stagione, segnato da Mark Mcguire nel 1998. Il 5 novembre colp\u00ec il 71\u00ba e 72\u00ba home run battendo il record. Chiuse la stagione con 73 fuoricampo battuti.\nNel gennaio 2002, rifirm\u00f2 con i Giants un contratto quinquennale dal valore complessivo di 90 milioni di dollari.\nNel 2004 divenne il giocatore a totalizzare pi\u00f9 basi su ball (232) in una singola stagione, segnando il record.\nIl 4 agosto 2007, Bonds colp\u00ec il suo 755\u00ba home run, pareggiando il record assoluto di Hank Aaron. Batt\u00e9 il record il 7 agosto, quando realizz\u00f2 il suo 756\u00ba fuoricampo. Si ritir\u00f2 a fine stagione con il record assoluto di 762\u00ba home run."}
{"id": "1268810", "revid": "22229", "url": "https://it.wikipedia.org/wiki?curid=1268810", "title": "Tol-in-Gaurhoth", "text": ""}
{"id": "1268811", "revid": "466539", "url": "https://it.wikipedia.org/wiki?curid=1268811", "title": "Frei Tito", "text": "Vita.\nTito de Alencar Lima, conosciuto come Frei Tito, \u00e8 stato un frate domenicano brasiliano che aveva aderito alla Teologia della liberazione, venendo perci\u00f2 dichiarato un \"fuorilegge\" dal Governo dittatoriale del Brasile. Nel 1963 divenne Presidente della \"Juventude Estudantil Cat\u00f2lica\" e dal 1968 fu incarcerato e torturato e pi\u00f9 volte. Tent\u00f2 il suicidio tagliandosi le vene, dicendo: \u00ab\u00c8 meglio morire, piuttosto che perdere la dignit\u00e0 e la vita...\u00bb. Sopravvissuto, fu espulso dal Brasile.\nSi rifugi\u00f2 nel 1971 da alcuni confratelli domenicani in Cile, ma le torture e gli stenti a cui fu sottoposto gli provocavano sempre degli stati di instabilit\u00e0 mentale gravissimi. Arriv\u00f2 a Roma, al Pio Collegio Brasiliano (il Collegio delle \u00e9lite del tempo, aperto ancora oggi), ma le porte si chiusero perch\u00e9 venne considerato \"pericoloso\". Fu, infine, ospitato nel Convento domenicano di Saint-Jacques a Parigi, lavorando come giardiniere a Villefranche-sur-Sa\u00f4ne.\nLa morte.\nIl 10 agosto 1974 Roland Ducruet si diresse verso la stanzetta di Tito nella zona rurale: buss\u00f2 ripetutamente, ma non ebbe risposta. Fece un giro d'ispezione nel bosco e trov\u00f2 il corpo dell'uomo steso ai piedi di un pioppo, con le vene tagliate. Il caso venne archiviato come suicidio e il frate venne sepolto nel cimitero \"Sainte-Marie de la Tourette\", a \"L'Abresle\". Pochi giorni prima di morire, scrisse nel suo diario:\nEventi successivi.\nFino al 1983 la salma di Frei Tito non pot\u00e9 tornare in Patria; il 25 marzo di quell'anno, il suo corpo e quello di Alexandre Vannucchi (entrambi vittime della dittatura) furono accolti solennemente dal cardinale Paulo Evaristo Arns nella cattedrale di San Paolo con una messa solenne. Attualmente le sue spoglie riposano nella nat\u00eca Fortaleza. Figura emblematica fra le vittime della dittatura, Frei Tito \u00e8 diventato venerabile.\nFilmografia.\nIl cortometraggio \"Frei Tito\", diretto da Marlene Fran\u00e7a, ha ricevuto premi e onorificenze in Brasile e all'estero.\nNel 2006 \u00e8 stato lanciato il film \"Batismo de sangue\" (Battesimo di Sangue), diretto e prodotto da Helv\u00e9cio Ratton, film che narra della situazione in Brasile dal golpe del 1964 alla torture durate fino alla fine degli anni settanta. Frei Tito \u00e8 interpretato dall'attore Caio Blat, mentre il suo torturatore S\u00e9rgio Fleury da C\u00e1ssio Gabus Mendes."}
{"id": "1268813", "revid": "9", "url": "https://it.wikipedia.org/wiki?curid=1268813", "title": "Parhelion", "text": ""}
{"id": "1268815", "revid": "110157", "url": "https://it.wikipedia.org/wiki?curid=1268815", "title": "Nokia E90 Communicator", "text": "Il Nokia E90 Communicator \u00e8 uno smartphone prodotto dall'omonima azienda ed \u00e8 il successore della fortunata serie 9XXX Communicator. In commercio dal secondo trimestre 2007 \u00e8 ideale per il lavoro o per il tempo libero e offre diverse opportunit\u00e0. Si avvale di connessioni HSDPA, UMTS/3G/WCDMA, EDGE/EGPRS, GPRS, GSM, Wi-Fi B/G, Bluetooth 2.0, Mini USB 2.0 full-speed, Connettore A/V da 2,5mm ed interfaccia IrDA. A differenza dei Communicator precedenti, basati sulla piattaforma Symbian S80, il nuovo E90 \u00e8 basato su Symbian 9.2 S60 3rd Edition FP1. \u00c8 dotato di doppio display: Esterno 240 \u00d7 320 a 16 milioni di colori ed Interno 800 \u00d7 352 a 16 milioni di colori, antiriflesso ed a matrice attiva. Doppia fotocamera: Interna VGA (640 \u00d7 480) per effettuare videochiamate ed Esterna 3.2 MPX, con autofocus e flash-led. Doppia memoria: Integrata 128 MB ed Espandibile fino a 2 GB (gli aggiornamenti firmware resi disponibili successivamente (dal 2008 al 2010), ed installabili comodamente anche dagli utenti che avessero gi\u00e0 acquistato il Communicator E90 nel 2007, consentono l'espansione della memoria fino a 8GB) con Micro-SD. Navigatore Satellitare GPS (anche in questo caso l'aggiornamento del firmware (dalla versione 07.38.0.2) ha introdotto una nuova funzione: l'A-GPS)."}
{"id": "1268823", "revid": "226458", "url": "https://it.wikipedia.org/wiki?curid=1268823", "title": "Episodi di Adderly (seconda stagione)", "text": ""}
{"id": "1268829", "revid": "602287", "url": "https://it.wikipedia.org/wiki?curid=1268829", "title": "Eciton burchellii", "text": "Eciton burchelli \u00e8 una formica legionaria appartenente alla sottofamiglia Dorylinae, diffusa in America centrale e meridionale.\nDescrizione.\nLe operaie di questa specie sono caratterizzate da un torace relativamente corto, presentante un pronoto rialzato rispetto all'epinoto, e da un addome ovale di dimensioni ridotte, che presenta un pungiglione sull'estremit\u00e0 posteriore. Come le altre specie del genere \"Eciton\", \"E. burchelli\" presenta un polimorfismo nella popolazione delle operaie. Gli occhi composti sono piccoli e poco sviluppati. Le mandibole, ampie ed allungate, sono distaccate fra loro e dall'apparato boccale, mentre le antenne, lunghe e spesse, sono costituite da 11 funicoli.\nNelle operaie la colorazione del corpo \u00e8 nera sul capo e sul torace e gialla sull'addome, mentre nei soldati, caratterizzati da una testa sferiforme e da mandibole particolarmente sviluppate, \u00e8 interamente gialla. Gli esemplari operai ed i soldati di \"Eciton burchelli\", inoltre, hanno una lunghezza variabile da 2 a 15 millimetri, mentre le regine, di colorazione bruna e caratterizzate da un addome affusolato, sono lunghe all'incirca 2 centimetri.\nBiologia.\nLe colonie di \"Eciton burchelli\", costituite da 300.000 a 700.000 esemplari adulti, alternano lunghi periodi di migrazione a fasi in cui risiedono in nidi temporanei.\nFase sedentaria.\nDurante la fase sedentaria, le operaie costruiscono il nido generalmente all'interno delle teche poste alla base del tronco degli alberi, mentre le regine cominciano a deporre le uova. I nidi, che prendono il nome di \"bivacchi\", sono interamente fatti di operaie: queste si accatastano e si organizzano in ammassi tenendosi unite per le zampe. La regina depone fino a 300.000 uova nel periodo sedentario. Quando le uova deposte dalla regina, che si trova all'interno del bivacco, si sviluppano in esemplari adulti, la colonia abbandona il nido ed entra in una fase nomade, durante la quale si sposta continuamente da un luogo all'altro in cerca di cibo.\nFase nomade.\nNella fase di migrazione, la colonia di \"E. burchelli\" si organizza in varie colonne di operaie, protette ai lati da soldati specializzati, mentre la regina viene costantemente protetta da un gruppo di esemplari operai che le salgono sul corpo. Le larve e le pupe non ancora sviluppatesi in insetti adulti vengono trasportate fra le mandibole dalle operaie di minori dimensioni. Le colonne di operaie possono superare, in lunghezza, i 50 metri, e spostarsi per 90 metri al giorno. Nella fase migratoria, le colonie di \"E. burchelli\" sono in continua predazione: gli artropodi e i piccoli vertebrati catturati durante il percorso vengono punti dalle operaie in modo da paralizzarli e vengono poi mangiati. Nel periodo di migrazione, una colonia di \"E. burchelli\" pu\u00f2 arrivare ad uccidere pi\u00f9 di 90.000 artropodi in un solo giorno ed a consumare circa 40 grammi di cibo per ciascun esemplare.\nOrganizzazione sociale.\nLe colonie di \"E. burchelli\" vantano una buona organizzazione. Le operaie formano colonne sul terreno poich\u00e9 seguono le tracce di feromoni rilasciate dagli esemplari operai nelle prime file. In presenza di ostacoli, quali, ad esempio, fosse nel terreno o corsi d'acqua, le operaie specializzate formano ponti sospesi accatastandosi l'una sull'altra in modo da consentire al resto della colonia di attraversare indenne l'ostacolo. Quando il percorso della colonia viene ostacolato da pareti rocciose ripide, alcune operaie salgono sulle rocce e restano aggrappate in modo da consentire alle proprie compagne di scalare la parete pi\u00f9 facilmente, fungendo da veri e propri gradini.\nIn laboratorio, \u00e8 stato dimostrato il compito di alcune operaie nel rimediare agli ostacoli nel seguente esperimento: una colonia tenuta in cattivit\u00e0 \u00e8 stata indotta a percorrere un tragitto artificiale costituito da una lastra di legno sospesa presentante fori delle dimensioni delle formiche; per facilitare il passaggio al resto della colonia, alcuni esemplari operai hanno ricoperto i fori con i loro corpi, in modo da non far precipitare le compagne nei buchi. Una volta terminato il passaggio della colonia, le operaie sui fori lasciavano il buco e seguivano le compagne.\nAltre specie dipendenti da questa.\nL'entomologo Carl Rettenmeyer esperto mondiale della specie, ha censito 557 specie di animali associate a queste formiche delle quali 300 specie dipendono da esse, ci\u00f2 rappresenta il pi\u00f9 grande insieme conosciuto di animali dipendente da una singola specie da cui deriva la sua importanza ecologica."}
{"id": "1268830", "revid": "547034", "url": "https://it.wikipedia.org/wiki?curid=1268830", "title": "James T. Ellison", "text": "Fu uno dei primi gangster di New York ed un membro, con aspirazioni di leader, della Five Points Gang.\nIn qualit\u00e0 di veterano della banda, fu molto vicino al suo leader Jack Sirocco (o Cirocco) durante la guerra con la Eastman Gang nei primi anni del Novecento.\nIl suo nome incominci\u00f2 ad avere importanza nella banda quando aggred\u00ec l'ufficiale di polizia Jeremiah Murphy da Sharkey's, un negozio sulla Fourteenth Street, e lo colp\u00ec cos\u00ec duramente da farlo finire in ospedale per quattro settimane. Ellison fu, cos\u00ec, condannato per aggressione di primo grado nel 1902.\nIl 23 novembre, 1909, Ellison ed altri tre uomini, tra cui Razor Reilly e Jimmy Kelly cercarono di ottenere il controllo della gang tentando di uccidere il leader Paul Kelly mentre questi si trovava nel suo club a New Brighton bevendo con le guardie del corpo Pat \"Rough House\" Hogan e William J. Harrington. Sebbene Kelly fosse riuscito a scampare all'attentato, la guardia del corpo Harrington fu ucciso nello scontro a fuoco. Fu condannato dalla Corte Suprema di New York omicidio di primo grado l'8 giugno 1911.\nAl processo, in cui membri della banda quali Pat Hogan e George Wetzel testimoniarono contro Kelly, circa 50 membri della \"James Kelly gang\" e 75 della Five Points Gang facevano da spettatori. In dubbio sull'influenza della loro presenza, furono in seguito costretti ad allontanarsi.\nDurante il processo, Ellison fece delle minacce ad un pubblico ufficiale riguardo Hogan e gli altri accusatori dichiarando che non avrebbe avuto pace \"..finch\u00e9 quegli accusatori non avrebbero avuto la loro\" se fosse stato trovato colpevole. Mor\u00ec in un manicomio negli anni venti (la data della sua morte non \u00e8 certa).\nEllison \u00e8 uno dei personaggi secondari del romanzo del 1994, L'alienista di Caleb Carr."}
{"id": "1268831", "revid": "767487", "url": "https://it.wikipedia.org/wiki?curid=1268831", "title": "Envy (gruppo musicale)", "text": "Gli Envy sono una delle principali hardcore/screamo band giapponesi. Hanno un buon seguito all'estero, soprattutto Stati Uniti ed Europa. Per il mercato nordamericano si sono appoggiati, prima alla Level Plane mentre ora pubblicano per la Temporary Residence Limited; per quello europeo si affidano alla Rock Action Records di propriet\u00e0 della post-rock band scozzese Mogwai con la quale hanno anche avuto qualche collaborazione."}
{"id": "1268835", "revid": "767487", "url": "https://it.wikipedia.org/wiki?curid=1268835", "title": "Accident of Birth", "text": "Accident of Birth \u00e8 il quarto album in studio del cantante britannico Bruce Dickinson, pubblicato nel 1996 dalla Castle Communications/Sanctuary Records.\nIl disco.\nDopo il mancato successo di \"Skunkworks\", Dickinson rivoluziona nuovamente la band richiamando Roy Z ed alcuni membri dei Tribe of Gypsies e ritrova Adrian Smith, gi\u00e0 suo compagno negli Iron Maiden, come seconda chitarra.\nCon questa formazione, Dickinson incide un ottimo album di heavy metal vecchio stampo con un sound molto pi\u00f9 aggressivo di quanto proposto in quel periodo dagli stessi Iron Maiden. Sotto il profilo artistico, il disco rappresenta l'apice della carriera solista del singer britannico ed influenzer\u00e0 i suoi lavori successivi segnando una netta linea di demarcazione rispetto ai primi lavori.\nI brani.\nSi inizia con \"Freak\", molto dura, in cui Dickinson si ispira ad un amico di Roy Z. Dopo la breve e strumentale \"Toltec 7 Arrival\" segue \"Starchildren\" che parla di un contatto con un alieno che si rivela essere in realt\u00e0 la Morte.\n\"Taking The Queen\" \u00e8 una semiballata e narra di una regina costretta a rimanere vergine per sopravvivere ma che si innamora di un giovane. \"Darkside of Aquarius\" \u00e8 il brano migliore dell'album, cupa con un inizio lento che sfocia in potenti assoli e con una lunga coda che in versione live \u00e8 cantata spesso in combinazione con il pubblico. \u00c8 considerata da molti fans la canzone migliore della carriera solista di Bruce Dickinson.\n\"Road to Hell\" torna ad un heavy metal potente e veloce e racconta cosa passava per la testa a Ges\u00f9 mentre stava morendo.\n\"Man Of Sorrows\" \u00e8 nuovamente un brano lento che tratta della giovent\u00f9 di Aleister Crowley e di ci\u00f2 che diventa. \"Accident Of Birth\" \u00e8 uno dei brani pi\u00f9 duri dell'intero album. \u00c8 una delle due canzoni autobiografiche scritte da Dickinson, che racconta di come sia nato da un fallito tentativo di aborto. \"The Magician\", invece, \u00e8 pi\u00f9 veloce ed \u00e8 dedicata anch'essa a Crowley.\n\"Welcome To The Pit\" \u00e8 cupa e tutto sommato l'episodio di minor successo dell'album mentre \"Omega\" conquista gli ascoltatori con una struttura molto simile a \"Tears Of The Dragon\": inizio lento e, dopo il secondo ritornello, accelerazione con una serie di assoli magistrali. Il brano descrive un futuro apocalittico in cui il Sole esplode e distrugge la Terra. Si chiude con \"Arc Of Space\", una ballata che parla di tutti quelli che guardano gli alieni come membri di una religione.\nLa copertina.\nLa reunion di ex-membri degli Iron Maiden vede il ritorno anche di Derek Riggs, il leggendario creatore di Eddie, che qui disegna un pupazzo dal nome Edison (da molti ritenuto come figlio di Eddie) che sbuca fuori dallo stomaco di un uomo. Il cd contiene anche un poster raffigurante Edison.\nNella versione USA l'immagine \u00e8 ingrandita per eliminare la parte dello stomaco squarciato (considerata troppo forte) mentre nella riedizione del 2005 Edison \u00e8 raffigurato crocefisso.\nTracce.\nOriginal Album.\nTutti i testi sono di Bruce Dickinson e le musiche di Roy Z; le musiche di \"Road To Hell\" e \"Welcome To The Pit\" sono di Adrian Smith; testo e musica di \"Man Of Sorrows\" sono di Bruce Dickinson.\nBonus CD.\nTutti i testi sono di Bruce Dickinson e le musiche di Roy Z; la musica di \"The Ghost Of Cain\" di Adrian Smith, testo e musica di \"Man Of Sorrows\" sono di Bruce Dickinson."}
{"id": "1268836", "revid": "287204", "url": "https://it.wikipedia.org/wiki?curid=1268836", "title": "Gran Premio di Turchia 2006", "text": "Il Gran Premio di Turchia 2006 \u00e8 stata la quattordicesima prova della stagione 2006 del campionato mondiale di Formula 1. Svoltosi il 27 agosto 2006 all'Istanbul Park, ha visto la prima pole position e la prima vittoria in Formula 1 di Felipe Massa, alla guida della Ferrari; hanno completato il podio lo spagnolo Fernando Alonso su Renault e il compagno di squadra di Massa, Michael Schumacher.\nHanno concluso la gara in zona punti anche Jenson Button, vincitore del Gran Premio precedente, Pedro de la Rosa, Giancarlo Fisichella, Ralf Schumacher e Rubens Barrichello.\nNel mondiale piloti, Alonso ha incrementato il vantaggio su Michael Schumacher di due punti, portandosi a +12, mentre nel mondiale costruttori la Ferrari (16 punti) ha guadagnato 5 punti sulla Renault (11 punti) e si \u00e8 portata a -2.\nVigilia.\nAspetti sportivi.\nOltre ai piloti titolari, hanno partecipato alle prove libere del venerd\u00ec anche Alexander Wurz con la Williams, Anthony Davidson con la Honda, Robert Doornbos con la Red Bull, Sebastian Vettel con la BMW, Giorgio Mondini con la Midland, Neel Jani con la Toro Rosso e Franck Montagny con la Super Aguri.\nProve.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella sessione del sabato si \u00e8 avuta questa situazione:\nQualifiche.\nResoconto.\nNella Q1 va fuori uno dei tre veterani del circus, David Coulthard, che viene eliminato per un decimo dall'olandese Christijan Albers. Vanno fuori anche le due Toro Rosso, le due Super Aguri e la Midland di Tiago Monteiro. Le due Ferrari si piazzano prima e seconda, staccando di tre decimi Ralf Schumacher, terzo.\nNella Q2, viene eliminato il secondo dei tre veterani, Rubens Barrichello, che si piazza quattordicesimo. Strappa la sua seconda qualificazione alla Q3 il debuttante polacco Robert Kubica, mentre vengono eliminati oltre a Barrichello Christian Klien, Jarno Trulli, Pedro de la Rosa, Nico Rosberg e la Midland di Christijan Albers. Primo tempo di Michael Schumacher che stacca tutti di un secondo, e diventa l'unico a scendere sotto l'1'26.\nLa Q3 vede le prime due posizioni occupate dalle Ferrari, con Felipe Massa che conquista la prima pole position in Formula 1 e al suo fianco Michael Schumacher. Dietro di loro le due Renault di Fernando Alonso e Giancarlo Fisichella, Ralf Schumacher (che deve retrocedere al 15\u00ba posto della griglia per aver cambiato il motore), Nick Heidfeld, Jenson Button, Kimi R\u00e4ikk\u00f6nen, Kubica e Mark Webber.\nRisultati.\nNella sessione di qualifica si \u00e8 avuta questa situazione:\nCon i tempi in grassetto sono visualizzate le migliori prestazioni in Q1, Q2 e Q3.\nGara.\nResoconto.\nAlla prima curva Felipe Massa, Michael Schumacher e Fernando Alonso mantengono la loro posizione, mentre Giancarlo Fisichella va in testacoda e vi sono diversi contatti tra le vetture seguenti: Tiago Monteiro \u00e8 costretto al ritiro mentre Ralf Schumacher, Fisichella, Nick Heidfeld, Scott Speed, Kimi R\u00e4ikk\u00f6nen e Takuma Sat\u014d si fermano ai box per poi ripartire. Poco dopo, al 2\u00ba giro, R\u00e4ikk\u00f6nen si ritira per un'uscita di pista. Al tredicesimo giro Vitantonio Liuzzi va in testacoda alla prima curva senza riuscire a ripartire e cos\u00ec per rimuovere la vettura dal tracciato viene fatta entrare in pista la safety car: i piloti di testa ne approfittano per rientrare ai box per la loro prima sosta, in occasione della quale Schumacher perde la seconda posizione nei confronti di Alonso. Al 28\u00ba giro Schumacher \u00e8 autore di un largo alla curva 8. Al giro 39 Massa e Alonso effettuano la seconda sosta e Schumacher passa momentaneamente in testa, per poi fermarsi ai box al 43\u00ba giro e rientrare in pista nuovamente terzo. Nei giri finali Alonso viene insidiato da Schumacher, che non riesce per\u00f2 a passare lo spagnolo. Massa vince cos\u00ec la sua prima gara in Formula 1 davanti ad Alonso e Michael Schumacher; completano la zona punti Jenson Button, costantemente quarto durante la gara, Pedro de la Rosa, Fisichella, Ralf Schumacher e Rubens Barrichello.\nRisultati.\nI risultati del gran premio sono i seguenti:"}
{"id": "1268841", "revid": "1540383", "url": "https://it.wikipedia.org/wiki?curid=1268841", "title": "Gran Premio d'Italia 2006", "text": "Il Gran Premio d'Italia 2006 si \u00e8 svolto il 10 settembre 2006 all'Autodromo Nazionale di Monza. Ha visto la vittoria della Ferrari, con Michael Schumacher, segu\u00ecto da Kimi R\u00e4ikk\u00f6nen e da un sorprendente Robert Kubica, terzo. Arrivano a punti anche Giancarlo Fisichella, Jenson Button, Jarno Trulli, Rubens Barrichello e l'altra BMW Sauber di Nick Heidfeld. Nel campionato mondiale, Michael Schumacher approfitta del ritiro di Fernando Alonso per guadagnare 10 punti sull'asturiano e portarsi a -2. Nel mondiale costruttori, la Ferrari compie il sorpasso sulla Renault e si porta prima nel mondiale. Per il team di casa, la scuderia di Maranello, sono dieci punti, con Schumacher primo e Felipe Massa nono. I piloti di casa prendono in tutto 7 punti, con Giancarlo Fisichella quarto, Jarno Trulli settimo e uno sfortunato Vitantonio Liuzzi quattordicesimo.\nQuesta gara \u00e8 anche ricordata per la conferenza stampa del dopo-gara in cui Michael Schumacher annunci\u00f2 il suo ritiro dalle corse.\nQualificazioni.\nCronaca.\nIn Italia le qualifiche contano ben poco, dato che a Monza i sorpassi sono abbastanza facili.\nNella Q1, viene eliminato Mark Webber.\nOltre all'australiano vanno fuori le Super Aguri, le Midland e il pilota di casa Vitantonio Liuzzi.\nA ottenere il miglior tempo, tra le urla della folla, \u00e8 Michael Schumacher, mentre sorprende una BMW Sauber, quella di Nick Heidfeld, seconda.\nNella Q2 va fuori un altro dei piloti di casa, Jarno Trulli, staccato di neanche un decimo da Pedro de la Rosa.\nOltre a Trulli, vengono eliminate le due Red Bull, le Toyota, Scott Speed e la Williams di Nico Rosberg.\nIl primo tempo va a Felipe Massa, mentre continuano a stupire le BMW Sauber, con secondo, questa volta, Robert Kubica.\nNella Q3, la pole sembra dover andare a Schumacher, per\u00f2 arriva il suo sostituto, Kimi R\u00e4ikk\u00f6nen, che ruba la piazza al tedesco.\nDietro ai due, ancora veloce, la BMW Sauber di Nick Heidfeld, accompagnata dall'altra Ferrari di Felipe Massa.\nFernando Alonso parte decimo per un presunto rallentamento ai danni di Felipe Massa.\nGara.\nCronaca.\nIn gara, al primo pit stop la Ferrari \u00e8 gi\u00e0 al comando, ma Alonso rimonta in maniera straordinaria ritrovandosi al terzo posto ad una manciata di giri dal termine. Per\u00f2 alla Prima Variante il motore della sua R26 va in fumo, costringendolo l'asturiano al secondo ritiro stagionale dopo quello dell'Hungaroring. Schumacher vince, portandosi a -2 in classifica piloti da Alonso, mentre la Ferrari passa in testa tra i costruttori. Per Michael \u00e8 la novantesima vittoria della carriera, un traguardo straordinario che commuove sia il pubblico che l\u2019intera Scuderia."}
{"id": "1268842", "revid": "1305772", "url": "https://it.wikipedia.org/wiki?curid=1268842", "title": "Duke Nukem (videogioco)", "text": "Duke Nukem (o anche Duke Nukum) \u00e8 un videogioco a piattaforme sviluppato dalla Apogee Software (oggi nota come 3D Realms) per MS-DOS.\nIl suo primo seguito, \"Duke Nukem II\", \u00e8 stato pubblicato due anni pi\u00f9 tardi; entrambi sono stati inclusi nel CD-ROM di \"Duke Nukem 3D\".\nIl gioco \u00e8 stato pubblicato il 1\u00ba luglio del 1991.\nControversia sul nome.\nNella prima versione del gioco, la 1.0, il protagonista si chiama Duke Nukem. Tuttavia, poco prima del rilascio della versione 2.0, la Apogee Software venne a sapere dell'esistenza di un personaggio della serie animata \"Capitan Planet e i Planeteers\" con lo stesso nome.\nPer evitare azioni legali, la Apogee quindi decise di modificarlo in \"Duke Nukum\". Durante la lavorazione del seguito, la software house scopr\u00ec che il nome non era stato registrato, (e quindi non protetto da copyright) e quindi venne ripristinato il nome precedente.\nTrama.\nAmbientato nell'anno 1997, vede il protagonista Duke Nukem scontrarsi con l'armata di \"Techbots\" del Dr. Proton.\nIl primo episodio, \"Shrapnel City\", si svolge in una semidistrutta Los Angeles; nel secondo, \"Mission: Moonbase\", Duke segue il Dr. Proton nella sua base lunare segreta. Infine, nel terzo e ultimo episodio, \"Trapped in the Future!\", il malvagio scienziato riesce a scappare nel futuro: Duke lo seguir\u00e0 attraverso il tempo, per terminare una volta per tutte le sue malefatte.\nEpisodi.\nIl gioco si articola, come in precedenza accennato, in tre diversi episodi:\ndei quali il primo venne pubblicato in versione shareware. Tuttavia ogni episodio costituisce un programma a s\u00e9, per cui una volta terminato, sar\u00e0 necessario eseguire un programma diverso, corrispondente all'episodio che si vuole giocare.\nModalit\u00e0 di gioco.\nScopo del gioco \u00e8 quello di trovare l'uscita di ogni livello, uccidendo i nemici, raccogliendo chiavi e bonus che aumentano il punteggio o ripristinano la vita. Similarmente alla serie Turrican, in \"Duke Nukem\" i livelli sono vasti e liberamente esplorabili, sia orizzontalmente che verticalmente, ricchi di segreti e di oggetti che possono essere distrutti, vero e proprio elemento cardine della serie. La particolare struttura dei livelli rendeva il gioco, per gli standard dell'epoca, veloce e frenetico.\nGrafica.\nIl gioco richiedeva una scheda video EGA a 16 colori.\nAlcuni elementi grafici del gioco sono stati ripresi dalle versioni MS-DOS di Mega Man e di Turrican."}
{"id": "1268846", "revid": "1543377", "url": "https://it.wikipedia.org/wiki?curid=1268846", "title": "Il gioco dell'amore e del caso", "text": "Il gioco dell'amore e del caso \u00e8 uno dei capolavori teatrali del drammaturgo francese Pierre Carlet de Chamblain de Marivaux.\nSi tratta di una commedia che fu rappresentata la prima volta dagli attori della Com\u00e9die italienne il 23 gennaio 1730: il successo fu grande e si tennero quindici repliche. Il 28 gennaio l'opera venne allestita a Versailles.\nTrama.\nL'intreccio dell'opera si basa sullo scambio di ruoli che avviene, per caso, tra alcuni dei personaggi della commedia. Orgone ha una figlia, Silvia, alla quale concede di vestire i panni della sua cameriera, Lisetta, allo scopo di studiare segretamente i comportamenti del suo futuro sposo, il giovane Dorando.\nAnche Dorando, per\u00f2, ha usato lo stesso stratagemma: mascherato da Arlecchino, suo servitore, studier\u00e0 il comportamento di Silvia. Silvia e Dorando, nei panni dei rispettivi servi, si innamorano e la stessa cosa accade anche ai due servitori che indossano le vesti dei loro padroni.\nSilvia \u00e8 amareggiata dal fatto di essersi innamorata di quello che crede un servo ma Dorando le rivela la sua identit\u00e0 e Silvia, per vendetta, non gli svela di non essere Lisetta e chiede a suo fratello Mario di fingersi uno spasimante per farlo ingelosire e testarne la tempra.\nLa commedia termina con il doppio matrimonio che si celebra tra Silvia e Dorando e tra Arlecchino e Lisetta.\nAltri progetti.\n in lingua francese"}
{"id": "1268850", "revid": "380654", "url": "https://it.wikipedia.org/wiki?curid=1268850", "title": "Serena Deeb", "text": "Carriera.\nTerritori di sviluppo (2005\u20132010).\nIl debutto della Deeb in OVW avvenne in un house show della federazione il 4 novembre 2005, quando lei e Fuji Cakes vennero sconfitte da Shelly Martinez e Beth Phoenix. Dopo mesi di combattimenti negli house show, la Debb debutta finalmente in uno show TV del 28 giugno 2006, dove attacca ODB dopo che quest'ultima aveva attaccato le Divas della OVW durante un Bikini Contest. Il 30 giugno 2006, durante uno show della OVW nel Regno Unito, Serena batte ODB, e l'accaduto si ripete il 13 settembre, quando Serena sconfigge ODB, Beth Phoenix e Katie Lea in un Fatal Four Way Match, diventando cos\u00ec per la prima volta OVW Women's Champion. Il 4 ottobre per\u00f2, Serena perde il titolo contro Beth Phoenix. In FCW vince il titolo di Queen of FCW con il nome di \"Mia Mancini\".\nWorld Wrestling Entertainment (2010).\nNel gennaio del 2010 debutta nel roster di SmackDown come plant, cio\u00e8 fu scelta a caso nel pubblico da CM Punk, rasandola a zero per introdurla allo stile di vita Straight Edge, di cui CM Punk \u00e8 seguace. Da quel momento Serena divenne la manager di CM Punk e del suo guardaspalle, Luke Gallows. Arriva alla finale dell'FCW Divas Championship Tournament per decretare la prima FCW Divas Champion, ma a vincere l'FCW Divas Championship fu Naomi Night. Serena durante una puntata successiva al PPV Fatal 4 Way rivela a Kane (mentre stava picchiando CM Punk) che non era stato lui a mandare fuori gioco Undertaker perch\u00e9 la stava \"salvando\" dato che era andata in un bar dove aveva bevuto alcool.\nIl 23 agosto 2010 gira in rete la voce di corridoio che Serena sia stata licenziata dalla WWE per \"non meglio precisati motivi disciplinari\". Il 24 agosto 2010 la WWE emette un comunicato dove non usa il termine \"licenziamento\" (ma non lo usa quasi mai), dicendo che Serena \u00e8 stata \"allontanata\" dalla federazione in quanto non rispetterebbe la sua gimmick (il suo personaggio da lottatore) al di fuori dal ring tanto \u00e8 vero che il filmato in cui lei \u00e8 in un bar a bere alcolici, usato per scagionare CM Punk nei confronti di Kane, sarebbe stato creato anche per giustificare il fatto che molti fans hanno visto Serena in giro per locali (pub, discoteche, ecc.) e in quei locali \u00e8 stata vista consumare alcolici. Nelle ultime settimane di agosto 2010 viene licenziata dalla WWE.\nCircuito indipendente (2010\u20132017).\nSerena torner\u00e0 di nuovo sul ring per la prima volta dal licenziamento il 30 ottobre 2010 per la UWE, in uno show che si terr\u00e0 in Michigan. Il 13 novembre 2010 combatter\u00e0 per la POWW nell'Illinois, e il 5 dicembre 2010 combatter\u00e0 per la Great Lakes Championship Wrestling nel Wisconsis. A grande sorpresa ha combattuto il 12 settembre 2010 per la SHIMMER contro Kellie Skater. All'inizio di novembre la TNA si \u00e8 fatta avanti per ingaggiarla, anche se le parti devono ancora discutere sul contratto. Il 19 novembre viene sconfitta da Melina P\u00e9rez nella WSU. Al PPV One Night Only TNA Knockout Knockdown viene sconfitta da Mickie James.\nNWA National Wrestling Alleance (2020-presente).\nIl 27 ottobre 2020 batte Thunder Rosa a United Wrestling Network\u2019s Primetime Live diventando NWA Women\u2019s Champion. Il 6 giugno 2021 perde il titolo a When Our Shadows Fall contro Kamille.\nAll Elite Wrestling (2020\u2013presente).\nDebutta nel match contro la campionessa NWA Thunder Rosa nella puntata di AEW Dynamite del 2 settembre 2020.\nTitoli e riconoscimenti.\nFlorida Championship Wrestling\nMemphis Championship Wrestling\nOhio Valley Wrestling\nNational Wrestling Alliance"}
{"id": "1268852", "revid": "599013", "url": "https://it.wikipedia.org/wiki?curid=1268852", "title": "Fce", "text": " "}
{"id": "1268853", "revid": "101260", "url": "https://it.wikipedia.org/wiki?curid=1268853", "title": "Latvia", "text": ""}
{"id": "1268854", "revid": "339392", "url": "https://it.wikipedia.org/wiki?curid=1268854", "title": "2,3,7,8-tetraclorodibenzo-p-diossina", "text": ""}
{"id": "1268855", "revid": "767487", "url": "https://it.wikipedia.org/wiki?curid=1268855", "title": "Angiola Massucco Costa", "text": "Ha ricoperto un ruolo di primo piano nello sviluppo della psicologia per i suoi studi sviluppati in diversi settori, per le sue pubblicazioni e, soprattutto per le sue varie e numerose iniziative organizzative .\nBiografia.\nNata a Brescia il 13 gennaio 1902 si \u00e8 laureata in filosofia all'Universit\u00e0 di Torino. Subito dopo la laurea si \u00e8 dedicata all'insegnamento, dapprina in alcuni licei, in seguito nell'Istituto di psicologia dell'Universit\u00e0 torinese, dove \u00e8 stata assistente di Federico Kiesow. In seguito ha completato la sua formazione in psicologia a Ginevra, a Berlino e in diversi laboratori di ricerca della Germania.\nNell'Istituto di psicologia torinese, realizza ricerche nell'ambito della psicologia del lavoro contribuendo ad aprire un nuovo importante capitolo della ricerca psicologica . Nel 1957 \u00e8 chiamata a Cagliari alla cattedra di Psicologia nella Facolt\u00e0 di Magistero della quale in seguito diventa Preside.\nNel 1963 aderisce al Partito Comunista e viene eletta deputato alla Camera per il collegio di Cagliari .\nDal 1964 si trasferisce nuovamente a Torino dove \u00e8 nominata Professore ordinario di Psicologia sperimentale presso la Facolt\u00e0 di Magistero e fonda e dirige l'Istituto Superiore di Psicologia sociale, impostando il proprio insegnamento e la propria ricerca sullo studio di una vasta gamma di problematiche psicosociali. Nell'anno accademico 1969, sempre nell'ambito dell'Universit\u00e0 di Torino \u00e8 incaricata della cattedra di psicologia sociale. In questi anni fonda e dirige la \"\"Rivista di psicologia sociale e sperimentale\" che per alcuni decenni sar\u00e0 una delle pi\u00f9 importanti pubblicazioni italiane dedicate alla disciplina .\nAnche a Torino prosegue la propria attivit\u00e0 politica, che aveva iniziata nel suo periodo sardo, e viene eletta consigliere comunale nel periodo tra 1970 e il 1975. Inizia a partecipare alla \"Consulta femminile regionale\" ed organizza convegni dedicati all'orientamento professionale per le donne, una disciplina nella quale \u00e8 tra i pionieri in Italia .\nFonda, sempre a Torino, un centro studi che \u00e8 uno dei primi in Italia, insieme a quello di Roma e quello di Siena, diretto da Vasco Pisani che in seguito, insieme ad Ada Fonzi, sar\u00e0 uno dei suoi diretti collaboratori, e con il quale condivider\u00e0 importanti iniziative come la \"Scuola Universitaria biennale per Collaboratori psicologi\" e lo sviluppo \"della Scuola Magistrale ortofrenica\" che, da corso locale, diviene una vera scuola biennale e a carattere interregionale. Questa scuola \u00e8 stata la pi\u00f9 importante scuola di specializzazione per insegnanti in Italia, e ad essa \u00e8 stata in seguito affiancato un istituto medico-psicopedagogico, \"Villa Chiara\"\", per la cura e la riabilitazione di ragazzi anormali psichici, condiretto con Luisa Levi (la sorella di Carlo Levi che \u00e8 stata una delle prime donne medico in Italia) e Vasco Pisani.\nNel 1970 la Massucco Costa organizza la scuola triennale di specializzazione in psicologia, una delle prime in Italia riconosciute dal Ministero della Pubblica Istruzione.\nAngiola Massucco Costa partecipa all'opera di sviluppo della psicologia italiana e torinese anche come organizzatrice di convegni e di indagini. Insieme a Musatti, a padre Gemelli e a Gaetano Kanizsa, fondatore dell'Istituto di Psicologia dell'Universit\u00e0 di Trieste, la Massucco Costa, aveva attivamente partecipato, negli anni cinquanta - sessanta, al dibattito sulla percezione visiva, mentre approfondiva anche studi riguardanti gli stereotipi sociali e l'immigrazione. Non \u00e8 da dimenticare, infine, il suo contributo per introdurre in Italia la conoscenza della studi di psicologia effettuati in Unione Sovietica .\nLascia l'insegnamento universitario il 31 ottobre 1977, anche se mantiene la direzione della Scuola di specializzazione in psicologia e della Scuola magistrale ortofrenica e prosegue i suoi studi soprattutto sulle problematiche connesse all'emancipazione femminile. Nel 1993, a pi\u00f9 di novant'anni, organizza un seminario sull'associazionismo femminile e sull'evoluzione del ruolo della donna nella societ\u00e0 contemporanea.\nMuore a Torino nel marzo del 2001. Nel 2014 il Comune di Torino le dedica un giardino comunale e un'area attrezzata ."}
{"id": "1268857", "revid": "486946", "url": "https://it.wikipedia.org/wiki?curid=1268857", "title": "Tetraclorodibenzodiossina", "text": ""}
{"id": "1268858", "revid": "78273", "url": "https://it.wikipedia.org/wiki?curid=1268858", "title": "Zeleznodoroznyj", "text": ""}
{"id": "1268860", "revid": "543975", "url": "https://it.wikipedia.org/wiki?curid=1268860", "title": "Episodi di A cuore aperto (quinta stagione)", "text": ""}
{"id": "1268862", "revid": "23671", "url": "https://it.wikipedia.org/wiki?curid=1268862", "title": "Edelgard Rivera", "text": ""}
{"id": "1268864", "revid": "78273", "url": "https://it.wikipedia.org/wiki?curid=1268864", "title": "Zheleznodorozhnaja", "text": ""}
{"id": "1268866", "revid": "78273", "url": "https://it.wikipedia.org/wiki?curid=1268866", "title": "\u017deleznodoro\u017enaja", "text": ""}
{"id": "1268867", "revid": "23671", "url": "https://it.wikipedia.org/wiki?curid=1268867", "title": "Hakim Asheed", "text": ""}
{"id": "1268868", "revid": "1305772", "url": "https://it.wikipedia.org/wiki?curid=1268868", "title": "Ponte San Giovanni", "text": ""}
{"id": "1268869", "revid": "23671", "url": "https://it.wikipedia.org/wiki?curid=1268869", "title": "Lucy Askam", "text": ""}
{"id": "1268872", "revid": "88740", "url": "https://it.wikipedia.org/wiki?curid=1268872", "title": "Reale", "text": ""}
{"id": "1268874", "revid": "110157", "url": "https://it.wikipedia.org/wiki?curid=1268874", "title": "Rockstar Lincoln", "text": "Rockstar Lincoln (precedentemente Tarantula Studios) \u00e8 un'azienda britannica specializzata nella localizzazione e nel controllo della qualit\u00e0 dei videogiochi. \u00c8 una sussidiaria di Rockstar Games.\nStoria.\nLo studio \u00e8 stato fondato nel 1997 come sussidiaria di Take Two Interactive. Tra i videogiochi sviluppati risultano Las Vegas Cool Hand, i porting per Game Boy Color di Space Station Silicon Valley, Grand Theft Auto e Grand Theft Auto II, e il porting di Hidden &amp; Dangerous per PlayStation.\nNel 2002 la societ\u00e0 \u00e8 stata rinominata \"Rockstar Lincoln\" e trasferita sotto il controllo di Rockstar Games, che lo ha trasformato in uno studio specializzato nel controllo della qualit\u00e0 e della localizzazione dei videogiochi editi da Rockstar."}
{"id": "1268876", "revid": "842", "url": "https://it.wikipedia.org/wiki?curid=1268876", "title": "Tarantula Studios", "text": ""}
{"id": "1268877", "revid": "94688111", "url": "https://it.wikipedia.org/wiki?curid=1268877", "title": "Comunit\u00e0 collinare Val Tiglione e dintorni", "text": "La Comunit\u00e0 collinare Val Tiglione e dintorni \u00e8 un'unione di otto comuni appartenenti alla provincia di Asti, sorta nel dicembre del 2000 con il fine di promuovere lo sviluppo del territorio dei comuni associati. Prende il nome dal torrente Tiglione.\nComposizione.\nFanno parte della comunit\u00e0 collinare i seguenti comuni:\nLa sede \u00e8 sita in via G. B. Binello 85, 14048 Montaldo Scarampi.\nServizi offerti.\nTra i servizi offerti ai 11158 residenti (al 21/10/2001) vi sono:"}
{"id": "1268878", "revid": "842", "url": "https://it.wikipedia.org/wiki?curid=1268878", "title": "Neo Software", "text": ""}
{"id": "1268879", "revid": "842", "url": "https://it.wikipedia.org/wiki?curid=1268879", "title": "Rockstar Canada", "text": ""}
{"id": "1268880", "revid": "2121638", "url": "https://it.wikipedia.org/wiki?curid=1268880", "title": "Omega Red", "text": "Omega Red, il cui vero nome \u00e8 Arkady Rossovich, \u00e8 un personaggio immaginario dei fumetti, creato da John Byrne (testi) e Jim Lee (testi e disegni), pubblicato dalla Marvel Comics. La sua prima apparizione \u00e8 in \"X-Men\" (seconda serie) n. 4 (gennaio 1992). \u00c8 un supercriminale nemico degli X-Men. \u00c8 conosciuto anche come Arkady Gregorivich e Vasyliev Arkady.\nBiografia del personaggio.\nArkady Rossovich nasce in Russia. Egli \u00e8 un semplice ragazzo albino, fino a quando, scopre di poter assorbire l'energia altrui con la semplice volont\u00e0 (lui lo chiama \"Fattore di morte\"), oltre al fatto di possedere un fattore rigenerante. Impazzisce e diventa un serial killer. Questo lo fa subito un bersaglio interessante per una sorta di progetto Arma X russo, che gli impianta nelle ossa il carbonadio. Per potenziarlo ulteriormente, gli vengono impiantati dei tentacoli di carbonadio. Si unisce quindi prima ai super soldati russi e poi alla mafia russa, e quindi attacca gli X-Men, diventando subito uno dei loro nemici pi\u00f9 amati dai Fan. Diventa soprattutto un nemico di Wolverine, con il quale condivide parte del passato ed i poteri. I due si affrontarono varie volte.\nPer un breve periodo divenne il capo della mafia russa. Quando Wolverine ritrov\u00f2 le sue memorie cerc\u00f2 Maverick per usare la sua fonte di carbonadio per annullare il fattore rigenerante di suo figlio, che aveva sfruttato l'artigliato X-Man in passato, e aveva addestrato come assassino alle sue dipendenze. Red ricomparve. In seguito dopo uno scontro con Wolverine viene ucciso da lui con la spada di Muramasa.\nIl suo spirito apparir\u00e0 di nuovo nella saga \"Vendetta\", all'inferno, e attaccher\u00e0 lo spirito di Wolverine alle spalle con i suoi tentacoli, ma Wolverine lo afferrer\u00e0 e lo scaglier\u00e0 lontano proprio tramite essi.\nPoteri e abilit\u00e0.\nOmega Red possiede un fattore rigenerante che gli consente di guarire molto rapidamente da ogni ferita, anche dalla pi\u00f9 gravi; \u00e8 inoltre in grado di assorbire l'energia altrui tramite il tatto, abilit\u00e0 che egli stesso definisce \"fattore di morte\". Tuttavia il suo fattore di morte non ha effetto su esseri con un fattore rigenerante molto potente come Wolverine, Deadpool o Hulk. Dopo che Arma X gli ha impiantato sullo scheletro il carbonadio (un materiale ottenuto dalla fusione tra il carbonio e l'adamantio) le sue ossa sono virtualmente indistruttibili, cos\u00ec come i tentacoli nello stesso materiale che Omega Red utilizza per sollevare e stritolare gli avversari. Omega Red possiede forza, resistenza, agilit\u00e0, riflessi e velocit\u00e0 sovrumane. Dai suoi tentacoli pu\u00f2 anche emettere scosse elettriche ad alta intensit\u00e0 talmente potenti da causare seri problemi anche a Wolverine e indebolire addirittura esseri potenti come l'incredibile Hulk. Inoltre il carbonadio \u00e8 uno dei pochi materiali in grado di rallentare drasticamente il fattore rigenerante. Con la sua forza Omega Red pu\u00f2 sollevare fino a 10 tonnellate normalmente e pu\u00f2 aumentare la sua forza assorbendo l'energia altrui; assorbendone enormi quantit\u00e0 pu\u00f2 sollevare fino circa una cinquantina di tonnellate, e con i suoi tentacoli pu\u00f2 facilmente sollevare automobili e strappare alberi. Grazie al suo esoscheletro di carbonadio Omega Red possiede un'incredibile resistenza alle offese fisiche, come forti impatti, cadute da grandi altezze ed essere lanciato attraverso una stanza pi\u00f9 volte. Infine, la sua tuta, lo protegge efficacemente da armi di grosso calibro, esplosioni e dalle fiamme.\nAltre versioni.\nUltimate.\nOmega Red \u00e8 comparso su \"Ultimate Spider-Man\" n. 86 (gennaio 2006). Egli viene subito notato come un supercriminale impazzito, ed attacca un porto, ma viene attaccato e sconfitto dall'Uomo Ragno. I suoi tentacoli, in questo universo narrativo, non sembrano essere di carbonadio, bens\u00ec di materiale epidermico. L'Uomo Ragno lo chiama \u00abpresidente del fan club del Dottor Octopus\u00bb per via dei tentacoli.\nEra di Apocalisse.\nDurante L'era di Apocalisse, Omega Red \u00e8 chiamato semplicemente Rossovich. Egli \u00e8 un informatore degli X-Men, ma viene ucciso dalla mercenaria Domino.\nGiorni di un Futuro Passato.\nIn questa realt\u00e0, Omega Red \u00e8 un membro di X-Force.\nAmalgam Universe.\nNel fumetto fittizio \"Dark Claw's Adventures volume 1\" disegnato da Bruce Timm, si vede Dark Claw combattere con delle repliche robotiche dei suoi pi\u00f9 acerrimi nemici. Uno di essi \u00e8 Omega Beast, ovvero la fusione di Omega Red con l'assassino modificato ciberneticamente dal Cremlino KGBeast.\nTelevisione.\nCartoni animati.\nOmega Red appare in due episodi della serie animata \"Insuperabili X-Men\", in un episodio della serie \"\" e nell'anime \"Wolverine\".\nFilm.\nRossovich \u00e8 uno dei personaggi principali di \"Hulk Vs. Thor e Wolverine\", dove \u00e8 un membro di Arma X, insieme a Sabretooth, Deadpool e Lady Deathstrike. Odia molto Logan e malsopporta Deadpool per via delle incessanti battute e il suo senso dell'umorismo. Nel film X-Men 2 una delle cartelle nel database di Stryker porta il suo nome."}
{"id": "1268881", "revid": "842", "url": "https://it.wikipedia.org/wiki?curid=1268881", "title": "Angel Studios", "text": ""}
{"id": "1268882", "revid": "110157", "url": "https://it.wikipedia.org/wiki?curid=1268882", "title": "Santar\u00e9m (Par\u00e1)", "text": "Santar\u00e9m \u00e8 un comune del Brasile nello Stato del Par\u00e1, parte della mesoregione del Baixo Amazonas e della microregione di Santar\u00e9m.\nSorge alla confluenza del fiume Tapaj\u00f3s con il Rio delle Amazzoni, a met\u00e0 strada tra le due principali citt\u00e0 della regione amazzonica: Manaus e Bel\u00e9m.\nSantar\u00e9m vive di agricoltura (caff\u00e8 e soia), allevamento e risorse minerarie (oro). In grande crescita negli ultimi anni il turismo.\nLa grande distanza dalla capitale dello Stato, Bel\u00e9m, \u00e8 uno dei principali motivi che spinge tutta la parte occidentale del Par\u00e1 a chiedere una sua indipendenza. Lo Stato di cui si chiede la formazione si chiamerebbe Tapaj\u00f3s e avrebbe come capitale proprio Santar\u00e9m."}
{"id": "1268891", "revid": "842", "url": "https://it.wikipedia.org/wiki?curid=1268891", "title": "Barking Dog Studios", "text": ""}
{"id": "1268892", "revid": "174852", "url": "https://it.wikipedia.org/wiki?curid=1268892", "title": "Luccio perca", "text": ""}
{"id": "1268893", "revid": "116822694", "url": "https://it.wikipedia.org/wiki?curid=1268893", "title": "Le false confidenze", "text": "Le false confidenze (\"Les Fausses Confidences\" in francese) \u00e8 una commedia in tre atti, in prosa, di Marivaux, rappresentata per la prima volta a Parigi, il 16 marzo del 1737, all\u2019H\u00f4tel de Bourgogne dalla compagnia del Th\u00e9\u00e2tre de la com\u00e9die italienne.\nL\u2019idea di suscitare l\u2019amore attraverso false confidenze \u00e8 uno schema teatrale usato spesso, prima e dopo Marivaux. Questa commedia dalla trama ben costruita, sviluppata con sapienza, con personaggi piacevoli e ben caratterizzati e situazioni comiche interessanti non ebbe, al debutto, un particolare successo: ricevette per\u00f2 un\u2019accoglienza pi\u00f9 favorevole quando fu ripresa dalla Com\u00e9die-Fran\u00e7aise nel 1793. Nel Novecento, in parallelo con la riscoperta di Marivaux, \u00e8 diventato un testo assai rappresentato in Francia e all\u2019estero.(vedi #Messe in scena).\nLa trama.\nAtto primo.\nDorante, un giovane di famiglia onorata e stimata, si trova economicamente in rovina. Un suo ex-cameriere, Dubois, che lo ha lasciato perch\u00e9 non poteva essere pagato, \u00e8 ora al servizio di una giovane vedova ricca, di buon carattere, non vanitosa di nome Araminta: vedendo che Dorante \u00e8 attirato da questa dama si ingegna per fargliela sposare. Lo convince a farsi introdurre nella casa in qualit\u00e0 di intendente da Monsieur R\u00e9my, zio di Dorante, che \u00e8 l\u2019avvocato di fiducia di Araminta. \nTutta l\u2019azione \u00e8 manovrata da Dubois, che escogita uno stratagemma per fare innamorare Araminta. Questa \u00e8 fin dall\u2019inizio ben disposta verso Dorante, che trova abbia un\u2019aria distinta e un bell\u2019aspetto: lo assume e lo incarica di esaminare le carte di una causa che la donna ha in corso con il conte Dorimont. Questi, per parte sua, ha in mente di sposare Araminta proprio per mettere termine a questo processo, che teme di perdere. \nM. R\u00e9my pensa che Dorante farebbe bene a sposare Marton, la giovane serva di Araminta. Il conte le ha promesso mille lire se lo aiuter\u00e0 a sposarea Araminta. Marton cerca di convincere Dorante che questa somma farebbe comodo a entrambi. Bench\u00e9 questa vicenda non faccia parte dello stratagemma di Dubois, risulter\u00e0 utile ai suoi fini dato che contribuir\u00e0 a rendere gelosa Araminta. \nLa madre di Araminta, una donna ambiziosa che sogna di vedere la propria figlia diventare contessa, ordina a Dorante di convincere Araminta che non ci sono speranze di vincere il processo, in modo che a lei non resti altra scelta se non sposare il conte. Dorante per\u00f2 rifiuta e Araminta, quando viene a saperlo, si congratula per la sua onest\u00e0. Durante questa conversazione sopraggiunge Dubois, che si finge stupito di vedere Dorante il quale, a sua volta, si mostra irritato per essere stato visto.\nRimasta sola con Dubois, Araminta gli chiede informazioni sul nuovo intendente, e lui le dice che si tratta dell\u2019uomo pi\u00f9 onesto al mondo ma con una pazzia d\u2019amore in testa: gli sono state fatte diverse vantaggiose proposte di matrimonio, ma Dorante le ha sempre rifiutate a causa del suo amore dissennato. Araminta chiede se Dubois conosce la persona che ha ispirato questa passione, e viene a sapere che si tratta proprio di lei. Ad un tempo stupita e commossa, capisce di non poter tenere Dorante come intendente, ma non sa risolversi a licenziarlo e decide di attendere, un po\u2019 per compassione ma soprattutto perch\u00e9 vorrebbe che Dorante si manifestasse apertamente.\nAtto secondo.\nDorante consiglia ad Araminta di sostenere le sue ragioni nel processo. Monsieur R\u00e9my arriva proponendo al nipote un ricco matrimonio, e si irrita al suo rifiuto: Marton crede che si rifiuti a causa sua. Un misterioso ritratto viene consegnato a casa di Araminta, e Marton \u2013 saputo che \u00e8 stato Dorante a commissionarlo - pensa di esserne il soggetto. Ma quando la cassa viene aperta, si scopre che il soggetto \u00e8 invece Araminta: una nuova prova dell\u2019amore di Dorante. Araminta viene anche a sapere che il progetto di matrimonio tra Dorante e Marton era un\u2019invenzione di Monsieur R\u00e9my; decide allora di tendergli una trappola per far ingelosire Dorante e costringerlo a rivelarsi. \nDetta quindi a Dorante una lettera in cui annuncia al conte che acconsente a sposarlo. Dorante sta quasi male ma fa finta di nulla. Sopraggiunge Marton, che annuncia di essere pronta a sposarlo: ma Dorante risponde che non pu\u00f2, perch\u00e9 ama un\u2019altra. Dato che insiste a non voler dire di chi si tratta, Araminta accenna ad aprire la cassa del ritratto: Dorante si getta in ginocchio e la supplica di perdonarlo. Araminta lo perdona, ma a Dubois, che glielo chiede, nega che Dorante si sia dichiarato. \nAtto terzo.\nMarton, compreso ormai che Dorante non \u00e8 interessato a lei, sottrae su consiglio di Dubois una lettera scritta da Dorante (sempre su suggerimento di Dubois) indirizzata ad un destinatario immaginario, dove parla della sua passione per Araminta e del desiderio di espatriare per la vergogna di averla offesa. Madame Argante cerca un\u2019ultima volta di convincere la figlia a licenziare Dorante e litiga con Monsieur R\u00e9my, furioso che cuo nipote sia trattato come un corteggiatore impertinente.\nMarton, che vede nella lettera un perfetto strumento di vendetta, la fa leggere ad alta voce al Conte alla presenza di tutti. Dorante non rinnega la lettera, che rende pubblica la sua passione. Ma Araminta, irritatissima, congeda bruscamente tutti. \nRimprovera aspramente a Dubois di aver tradito il suo antico padrone, e si riappacifica con Marton che chiede scusa. Dorante viene per accomiatarsi, ma finisce per confessare apertamente il proprio amore. Confessa che tutto quanto le era stato riferito era ci\u00f2 che chiama \u201cfalse confidenze\u201d, e che tutto era stato architettato da Dubois qui a tout men\u00e9. Le uniche cose autentiche sono l\u2019amore profondo che prova per lei ed il ritratto che ha dipinto. Araminta gli perdona tutto davanti a questo amore ed alla sua onest\u00e0. Il conte, compreso che lei ama Dorante, si ritira con eleganza. Madame Argante proclama che Dorante non sar\u00e0 mai suo genero, ma Araminta non le d\u00e0 peso e tutti si felicitano per la lieta conclusione dell\u2019intrigo.\nAnalisi.\nLe \u201cfalse confidenze\u201d di cui il testo \u00e8 disseminato prendono forme diverse: confidenze verbali si mescolano a prove materiali ma fraintese (la lettera, il ritratto). Le confidenze poi sono \u201cfalse\u201d in misure diverse: menzogne vere e proprie, esagerazioni, dissimulazioni.\nUn\u2019altra interpretazione del titolo: le \u00ab false confidenze \u00bb sono cos\u00ec definite perch\u00e9 non si tratta in realt\u00e0 di confidenze ma piuttosto rivelazioni di segreti falsi, che vengono messi in campo in modo attentamente calcolato. Nel mondo delle \"False confidenze\", tutti i personaggi, guidati dai sentimenti o dall\u2019interesse, mentono e maneggiano per raggiungere i propri fini. In questo fuoco incrociato di manovre e intrighi che costituiscono la struttura della pi\u00e8ce, il ricorso alle false confidenze \u00e8 un elemento fondamentale della progressione drammaturgica. Il padrone innamorato e il cameriere ingegnoso mettono in piedi un complotto efficacissimo. Dubois, calcolatore e fine psicologo, si propone dall\u2019inizio come la \u201ctesta pensante\u201d: \u00e8 lui l\u2019autore della prima falsa confidenza fatta ad Araminta. Per le altre \u201cconfidenze\u201d Marivaux ricorre ad artifici ispirati dalla tradizione teatrale e romanzesca: il ritratto di Araminta, un altro quadro che la ritrae e che Dorante guarda con fin troppa ammirazione, la lettera ad un destinatario fittizio.\nIl ruolo del linguaggio ne \"Le false confidenze\".\nGi\u00e0 dal titolo viene suggerita la grandissima importanza del linguaggio, visto che le confidenze sono in genere messaggi verbali. La \u201cconfidenza\u201d presuppone del resto una relazione di fiducia tra chi parla e chi ascolta: e del resto questo rapporto fiduciario \u00e8 indispensabile ad ogni comunicazione, e proprio la necessit\u00e0 di credere alle parole degli altri d\u00e0 alle parole il loro potere. Il meccanismo della falsa confidenza non potrebbe funzionare senza la fiducia dell\u2019ascoltatore nel manipolatore. Il testo pu\u00f2 quindi essere visto come un\u2019illustrazione del grande potere del linguaggio: ed \u00e8 Dubois a saper trarre il massimo vantaggio dal potere seduttivo delle parole. Nelle \u201cconfidenze\u201d ad Araminta sa come mettere in scena le sue rivelazioni, usare la curiosit\u00e0, la gelosia e l\u2019amor proprio dell\u2019interlocutrice per ottenere i propri scopi. L\u2019esercizio del potere della parola \u00e8 per Marivaux un gioco, non privo a volte di una certa crudelt\u00e0.\n\u00c8 proprio Dubois a sdottolineare il legame tra amore e linguaggio: In altri termini, conclude Maryse Laffitte, La sua valenza \u00e8 quindi duplice: vettore privilegiato degli inganni e delle manipolazioni, permette per\u00f2 al personaggio di manifestare l\u2019autenticit\u00e0 del suo amore. \nEssere e apparire, riconciliazione impossibile?\n\u00abLa maschera per eccellenza \u00e8 la parola\u00bb, ha detto Jean Rousset a proposito delle \u201cFalse confidenze\u201d. Non si potrebbe esprimere meglio il rapporto tra apparenza e linguaggio in Marivaux. Un vero leitmotiv della sua opera, che sempre Jean Rousset ha definito \u00abdoppio registro\u00bb: i personaggi di Marivaux funzionano a due livelli, quello dell\u2019apparire (che li porta ad indossare una maschera) e quello dell\u2019essere (la verit\u00e0 del cuore al di l\u00e0 delle apparenze). Lo svolgersi della pi\u00e8ce permette di far coincidere le due realt\u00e0? In realt\u00e0 la maschera non viene mai del tutto tolta: alla fine, tutte le piste restano aperte e il carattere fuggevole dell\u2019opera mantiene la sua ambiguit\u00e0 di fondo. In fondo il marivaudage \u00e8 anche questo: un'arte simile al trompe-l\u2019\u0153il dove, nel gioco infinito di riflessi tra vero e falso, la realt\u00e0 non si distingue dalla menzogna."}
{"id": "1268894", "revid": "543975", "url": "https://it.wikipedia.org/wiki?curid=1268894", "title": "Episodi di A cuore aperto (sesta stagione)", "text": ""}
{"id": "1268900", "revid": "767487", "url": "https://it.wikipedia.org/wiki?curid=1268900", "title": "Belphegor", "text": "I Belphegor sono una band blackened death metal austriaca, nata nel 1991 a Puch bei Hallein, presso Salisburgo. Prendono nome dal diavolo Belfagor.\nBiografia.\nDopo essersi formati nel 1991, nel 1992 pubblicano la demo \"Bloodbath in Paradise\", che circola nell'underground e che fa guadagnare una reputazione, soprattutto per i blast beat che creano un muro sonoro. \nNel 1994 pubblicano la seconda demo \"Obscure and Deep\", ma nel 1995 esce il primo album dopo le due demo di successo nell'underground,\"The Last Supper\" , realizzato con la Lethal Records considerato dai fan come il migliore album del gruppo.\nNel 1997 con la Last Episode Records fanno uscire il secondo album, \"Blutsabbath\" dove aumentano la loro reputazione anticristiana e satanista. \nNel 2000 esce il terzo album \"Necrodaemon Terrorsathan\", dove il loro satanismo \u00e8 indirizzato contro la Libreria Vaticana.\nNel 2002 per celebrare i 10 anni del gruppo, pubblicano il live \"Infernal Live Orgasm\" con la loro etichetta Phallelujah Productions. \nNel 2003 col produttore Alex Krull registrano ai Mastersound Studios il loro quarto album in studio \"Lucifer Incestus\" e nel 2005 entrano nuovamente in studio per registrare \"Goatreich - Fleshcult\" con la Napalm Records, e nel 2006 esce l'album, \"Pestapokalypse VI\" con la Nuclear Blast.\nNel febbraio-marzo 2007 la band \u00e8 in tour in Nord America con gli Unleashed, i Krisiun e gli Hatesphere e ad agosto 2007 suonano al Wacken Open Air in Germania. Nell'Aprile 2008 fa la comparsa il loro settimo album Bondage Goat Zombie, sempre sotto etichetta Nuclear Blast. Il loro penultimo album, che si intitola Walpurgis Rites - Hexenwahn \u00e8 stato pubblicato nell'ottobre 2009, mentre il loro pi\u00f9 recente lavoro, \"Blood Magik Necromance\" vede la luce nel 2011."}
{"id": "1268905", "revid": "1705737", "url": "https://it.wikipedia.org/wiki?curid=1268905", "title": "Albero di Thor", "text": "L'Albero di Thor (\"Donareiche\", in lingua tedesca) era un antico albero sacro per la trib\u00f9 germanica dei Catti e uno dei pi\u00f9 importanti luoghi sacri dei popoli germanici pagani.\nL'albero era ubicato nei pressi del villaggio di Geismar, che oggi fa parte della citt\u00e0 di Fritzlar nell'Assia del nord, ed era il principale luogo di culto della divinit\u00e0 germanica Thunraz (conosciuto come \"Donar\" tra le trib\u00f9 della Germania occidentale, \"Thor\" dagli scandinavi) da parte dei Catti e della maggiore parte delle altre trib\u00f9 germaniche. Il suo abbattimento nel 723 segn\u00f2 l'inizio della cristianizzazione delle trib\u00f9 non franche della Germania settentrionale.\nNel 723 il missionario anglosassone Winfrid - poi conosciuto come San Bonifacio, l'apostolo dei germani, arriv\u00f2 in quest'area per convertire al cristianesimo i popoli germanici, utilizzando come base l'insediamento fortificato franco di B\u00fcraburg sul lato opposto del fiume Eder. Fu lui ad abbattere l'albero nel tentativo di dimostrare la superiorit\u00e0 del cristianesimo e, secondo le fonti, il popolo, quando vide che Thor non rispondeva, accett\u00f2 di farsi battezzare.\nBonifacio us\u00f2 il legno dell'albero per costruire una cappella a Fritzlar, fond\u00f2 un monastero benedettino e stabil\u00ec il primo vescovado della Germania al di l\u00e0 dei vecchi confini dell'Impero romano a B\u00fcraburg, con il suo discepolo Witta di B\u00fcraburg come vescovo. Il primo abate del monastero, san Wigbert, costru\u00ec una basilica in pietra l\u00e0 dove era stata costruita la cappella di legno, dopo che questa era stata distrutta dai sassoni nel 1079, basilica che fu poi rimpiazzata nel 1180/1200 dall'ampia cattedrale romanico-gotica di san Pietro che oggi troneggia nella citt\u00e0. Il vescovado di B\u00fcraburg fu abolito dopo la morte di Witta e inglobato in quello di Magonza."}
{"id": "1268909", "revid": "110157", "url": "https://it.wikipedia.org/wiki?curid=1268909", "title": "Chiesa di San Francesco (Pietrasanta)", "text": "La chiesa di San Francesco, con l'annesso convento, \u00e8 un edificio sacro di Pietrasanta.\nLa chiesa, con il convento annesso, fu fondata nel 1523. Fu ampliata nel Seicento quando furono edificati il loggiato antistante la chiesa, l'ala occidentale del convento, la cappella dedicata a Sant' Antonio da Padova (cui si accede da una porta a destra del loggiato) e la soprastante biblioteca conventuale. La navata e il coro furono infine ampliati nel XIX secolo.\n&lt;br&gt;Il campanile in mattoni risale al XVII secolo.\nFra le opere d'arte che arricchiscono la chiesa sono la \"Visione di Sant'Antonio da Padova\" di Orazio Fidani (met\u00e0 del Seicento) e la pala con \"San Luigi re di Francia\" e i \"Santi Francesco di Paola ed Elisabetta di Ungheria\" (1700) di Anton Domenico Gabbiani.\nNel 1743-1744 il frate pittore Alberico Clemente Carlini vi realizz\u00f2 due grandi tele con la \"Cacciata dei Mercanti dal tempio\" e \"Ges\u00f9 tra i dottori\", otto tondi con \"Santi francescani\" e le \"Quattordici stazioni della Via crucis\".\nAttorno al 1830 Luigi Ademollo dipinse i \"Miracoli di Sant'Antonio da Padova\" nel loggiato, le \"Storie della vita di San Francesco\" nel chiostro ed \"Episodi della vita di Cristo e della Vergine\" nell'atrio del convento.\nSono, infine, da ricordare l'organo, di fattura seicentesca e poi restaurato e potenziato nel XIX secolo dal maestro pistoiese Agati, e le sculture in bronzo che ornano l'ambone e l'altare maggiore, opera degli artisti versiliesi Romano Cosci e Franco Miozzo.\nNel prato antistante la chiesa \u00e8 collocata la scultura in bronzo \"San Francesco\" dello scultore americano Harry Marinsky, donata alla citt\u00e0 nell'anno 2000."}
{"id": "1268910", "revid": "690118", "url": "https://it.wikipedia.org/wiki?curid=1268910", "title": "Reale (moneta)", "text": "Reale \u00e8 il nome di moltissime monete di varie dimensioni e valore emesse da moltissimi stati in Italia e fuori.\nIl \"reale grosso\" era un grosso d'argento fatto coniare ad Alghero da Alfonso V d'Aragona nel 1442 dal peso di 3,11 g, affiancato da un reale minuto di 0,85 g.\nIl \"reale aragonese\" (o semplicemente \"aragonese\") era un grosso d'argento coniato a l'Aquila nel 1443 su concessione di Alfonso I d'Aragona dal valore di 15 tornesi.\nIl \"reale di Carlo d'Angi\u00f2\"' era una moneta d'oro emessa Carlo I nella nuova zecca di Barletta nel 1266. Dopo il 1278, quando fu chiusa la zecca di Barletta, la coniazione pass\u00f2 a Napoli dove era stata creata la nuova zecca reale. Doveva sostituire, con lo stesso peso e titolo, l'augustale di Federico II.\nIn era moderna i reali d'argento battuti in Italia pi\u00f9 noti sono: "}
{"id": "1268911", "revid": "124473241", "url": "https://it.wikipedia.org/wiki?curid=1268911", "title": "Zachary Quinto", "text": "\u00c8 noto soprattutto per aver interpretato il ruolo di Sylar in \"Heroes\" (2006-2010) e per essere stato tra i protagonisti di \"American Horror Story: Asylum\" (2012), di Ryan Murphy, interpretando il dottore dell'Istituto Psichiatrico di Briarcliff Oliver Thredson. Ha inoltre interpretato il giovane Spock nei film \"Star Trek\" (2009), \"Into Darkness - Star Trek\" (2013) e \"Star Trek Beyond\" (2016).\nBiografia.\nQuinto, met\u00e0 italiano met\u00e0 irlandese, \u00e8 nato a Pittsburgh, Pennsylvania, dove ha vissuto con sua madre Margo e suo fratello Joe. Si \u00e8 diplomato alla Central Catholic High School classe 1995, ha poi frequentato la School of Drama della Carnegie Mellon University dove si \u00e8 laureato nel 1999.\nSuo padre, John, era un barbiere e mor\u00ec di cancro quando Zachary aveva 7 anni.\nCarriera.\nLa prima apparizione di Quinto fu nella mini serie televisiva \"The Others\". Frequentemente appare come guest star in telefilm statunitensi come \"CSI - Scena del crimine\", \"Il tocco di un angelo\", \"Streghe\", \"Six Feet Under\", \"Joan of Arcadia\" e \"Lizzie McGuire\".\nNel 2004 \u00e8 apparso nella terza stagione di \"24\" nel ruolo di un esperto di computer, Adam Kaufman. \u00c8 apparso in tutti gli episodi meno che uno. Nel 2006 Quinto ha interpretato il ruolo di Sasan nel telefilm \"So Notorious\" e successivamente ha firmato un contratto per recitare nella serie televisiva della NBC, \"Heroes\" nel ruolo del serial killer Gabriel \"Sylar\" Gray.\nNel 2007 \u00e8 stato inserito dalla rivista \"People\" tra gli uomini viventi pi\u00f9 sexy del pianeta. Il 23 luglio dello stesso anno \u00e8 stato scritturato nel ruolo del giovane Spock nell'undicesima pellicola di \"Star Trek\".\nDurante un'intervista del 2009 J.J. Abrams disse su Quinto: \"Zachary rompe la gravit\u00e0 e ha un grandissimo senso dell'umorismo, questa \u00e8 una fantastica combinazione, perch\u00e9 il carattere di Spock \u00e8 decisamente complicato. La rivelazione l'ho avuta guardando il film, quando vedo quella sequenza di inquadrature, capisco quanto lui sia straordinario\".\nNel 2008 in collaborazione con amici di lunga data, Corey Moosa e Neal Dodson, si forma un'impresa multimediale la \"Before The Door Pictures\". La BTD propone una vasta lista di progetti sviluppati nel cinema, televisione, web e graphic novel. La BTD ha prodotto il film \"Margin Call\", presentato in anteprima al Sundance Film Festival 2011 e alla 61\u00aa edizione del Festival di Berlino.\nNel 2011 inizia a collaborare con Ryan Murphy nella serie \"American Horror Story\". Recita nella prima stagione, nella quale interpreta Chad, un ex proprietario della casa in cui si svolge la trama principale, tuttavia ha un ruolo comunque marginale; nella seconda stagione, invece, \u00e8 il dottor Oliver Thredson, uno dei personaggi principali. Per la sua interpretazione del dottor Thredson riceve una nomination agli Emmy come miglior attore non protagonista e conquista una vittoria ai Critics' Choice Television Award nella medesima categoria.\nNel 2018 \u00e8 protagonista a Broadway del musical \"The Boys in the Band\", in scena al Booth Theatre dal 28 aprile all'11 agosto. Prodotta da Ryan Murphy, questo allestimento celebra il cinquantesimo anniversario di \"The Boys in the Band\" e il cast comprende Jim Parsons (Michael), Andrew Rannells (Larry), Charlie Carver (Cowboy), Tuc Watkins (Hank) e Matt Bomer (Donald) con la regia di Joe Mantello.\nVita privata.\nNell'ottobre del 2011, durante un'intervista al \"New York Magazine\", Quinto ha fatto coming out dichiarando pubblicamente la propria omosessualit\u00e0. Durante l'intervista, Quinto ha spiegato di aver deciso di dichiarare il proprio orientamento sessuale dopo il suicidio del quattordicenne Jamey Rodemeyer, che \u00e8 stato vittima di atti di bullismo a causa del proprio orientamento sessuale. Nel 2012 inizia una relazione con l'attore Jonathan Groff, conclusasi nel 2013. A giugno 2013 si fidanza con il modello Miles McMillan, relazione poi terminata a gennaio 2019.\nDoppiatori italiani.\nNelle versioni in italiano delle opere in cui ha recitato, Zachary Quinto \u00e8 stato doppiato da:"}
{"id": "1268917", "revid": "158286", "url": "https://it.wikipedia.org/wiki?curid=1268917", "title": "Convento di Sant'Agostino (Pietrasanta)", "text": ""}
{"id": "1268922", "revid": "773636", "url": "https://it.wikipedia.org/wiki?curid=1268922", "title": "Pieve di Santa Maria a Fagna", "text": "La pieve di Santa Maria a Fagna si trova nel comune di Scarperia, in provincia di Firenze.\nStoria e descrizione.\nLa pieve \u00e8 ricordata nel 1018 ed ebbe un vasto piviere. Profondamente rimaneggiata nel Settecento, epoca a cui risale la facciata, l'edificio conserva tuttavia l'impianto romanico a tre navate spartite da pilastri e l'interessante abside semicircolare dell'XI secolo, decorata esternamente da nicchie di derivazione lombarda. La chiesa appartenne fino al XV secolo alla famiglia Ubaldini e poi fu acquisita dalla famiglia di Niccol\u00f2 Machiavelli.\nAll'interno, \u00e8 di particolare interesse l'ambone romanico composto da quattro pannelli intarsiati con motivi geometrici, sostenuto da colonnette marmoree con capitelli decorati a motivi fitomorfi, realizzati in marmo verde di Prato. \u00c8 notevole anche il fonte battesimale romanico, con una decorazione con figure stilizzate di uccelli e disegni geometrici; i bordi marmorei sono riccamente scolpiti. Da segnalare, infine, l'\"Assunzione\", attribuita alla cerchia di Raffaello.\nIn questa pieve fu sepolto il giurista Dino Rosoni.\nNote.\nL'Assunzione \u00e8 di Santi di Tito. Non attribuita ma, in maniera veramente inusuale, firmata dall'autore stesso."}
{"id": "1268923", "revid": "767487", "url": "https://it.wikipedia.org/wiki?curid=1268923", "title": "Mike England", "text": "Carriera.\nRoccioso difensore centrale, inizi\u00f2 la carriera nei , dove rimase per sette anni, prima di passare al Tottenham con cui si consacr\u00f2 come uno dei migliori difensori della Premier League. Dopo una breve parentesi al Cardiff City and\u00f2 a chiudere la carriera da giocatore nella NASL con la maglia dei Seattle Sounders.\nNel 1979 appese le scarpette per diventare allenatore della nazionale gallese, esordendo con un sonante 4-1 all' a Wrexham. Sotto la sua guida il Galles arriv\u00f2 vicinissimo alla qualificazione agli europei e ai mondiali, senza per\u00f2 mai raggiungerla.\nDecise di abbandonare il calcio a seguito della drammatica morte dell'allenatore di calcio della Jock Stein, durante la decisiva partita Galles-Scozia per la qualificazione ai . Stein ebbe un attacco di cuore durante la partita, morendo a pochi metri da England, che rimase shockato dall'accaduto maturando la decisione di abbandonare i campi di gioco."}
{"id": "1268928", "revid": "118031", "url": "https://it.wikipedia.org/wiki?curid=1268928", "title": "Angela Massucco Costa", "text": ""}
{"id": "1268929", "revid": "1318658", "url": "https://it.wikipedia.org/wiki?curid=1268929", "title": "Chiesa di San Michele a Lumena", "text": "La chiesa di San Michele a Lumena si trova in localit\u00e0 Lumena, nei pressi di Sant'Agata di Scarperia e San Piero, in provincia di Firenze.\nStoria e descrizione.\nRisalente al XII secolo, fu gravemente danneggiata nel terremoto del 1542 e in gran parte ricostruita con materiali di riutilizzo della vicina chiesa di San Martino. All'inizio di questo secolo ha subito un radicale restauro, fatto realizzare dal marchese Filippo Sassoli de'Bianchi, podest\u00e0 di Scarperia, che ha ripristinato le murature in filaretto di pietra e rifatto il soffitto a capriate, con interventi dell'artista Galileo Chini.\nLa facciata, preceduta da un portico reca una lunetta in maiolica policroma col \"Cristo in piet\u00e0\", produzione della fabbrica Chini di Borgo San Lorenzo. All'interno, sulla parete dietro l'altar maggiore \u00e8 un dipinto di ambito fiorentino del Seicento raffigurante \"San Michele Arcangelo\"."}
{"id": "1268931", "revid": "118834", "url": "https://it.wikipedia.org/wiki?curid=1268931", "title": "Beaumarchais", "text": ""}
{"id": "1268932", "revid": "124757189", "url": "https://it.wikipedia.org/wiki?curid=1268932", "title": "Chiesa di Sant'Agostino (Pietrasanta)", "text": "La chiesa di Sant'Agostino, con l'annesso convento, \u00e8 un edificio sacro che si trova nella piazza principale di Pietrasanta.\nLa chiesa.\nLa chiesa, attribuita ad Antonio Pardini, fu edificata nel XIV secolo per i frati agostiniani. Ad essa erano annessi il convento del XVI secolo e l\"'Ospedale dei Mercanti\".\nLa bella facciata riprende i motivi architettonici e la decorazione plastica della Cattedrale di San Martino di Lucca. Elevata sopra una breve scalinata di marmo, presenta tre grandi archi a fondo cieco, sormontati da un ordine di esili colonnette e di archetti trilobati gotici. \n&lt;br&gt;Nella lunetta del portale \u00e8 collocata l' \"Annunciazione\", bronzo di Igor Mitoraj (2013).\nL'interno \u00e8 ad una sola navata, con soffitto a capriate. Il pavimento si dispone su vari livelli, adeguandosi alla pendenza del terreno.\n&lt;br&gt;Gli altari originali, eretti tra il Trecento e il Cinquecento, sono stati sostituiti da quelli attuali in marmo, seicenteschi, ad eccezione del primo altare a destra, del 1512: su di esso era collocata una \"Nativit\u00e0\" (1519) di Zacchia il Vecchio. La tela, trafugata nel 1921, \u00e8 stata smembrata dai ladri e solo parzialmente ritrovata. Del dipinto rimane oggi la lunetta di coronamento con la \"Piet\u00e0\".\nDella prima fase costruttiva restano all'interno numerose lapidi tombali a pavimento e brani di cicli ad affresco del XIV-XV secolo. \nNella parete dell'altare maggiore, nella controfacciata e nella parete destra \u00e8 stata recuperata la decorazione murale settecentesca.\nNell'abside vi \u00e8 un pregevole coro ligneo.\nIl campanile, risalente al 1780, ospita un concerto di tre campane (pi\u00f9 una campanella) fuse nel 1904 da Raffaello Magni e figli di Lucca, le quali non fanno pi\u00f9 sentire la loro voce da quando l\u2019intero complesso \u00e8 sconsacrato.\nIl convento.\nIl convento \u00e8 stato costruito nel XVI secolo. Il suo chiostro \u00e8 circondato da un peristilio di colonne di marmo. In antico l'ambulacro del chiostro era completamente decorato da affreschi del senese Astolfo Petrazzi nelle lunette con episodi della vita di Sant'Agostino. Oggi della decorazione seicentesca rimangono solo gli affreschi di otto lunette.\nA seguito delle soppressioni napoleoniche degli ordini monastici, sia la chiesa che il convento divennero propriet\u00e0 del comune. Dopo la Restaurazione il convento ospit\u00f2 la scuola degli Scolopi. La chiesa, dopo l'allontanamento degli agostiniani, continu\u00f2 ad essere officiata per qualche tempo. \nOggi il complesso \u00e8 sconsacrato. Recenti restauri della chiesa e del convento ne hanno salvato le degradate strutture che oggi vengono utilizzate per mostre temporanee, soprattutto nei mesi estivi. \nIl chiostro \u00e8 sede del Centro culturale \"L.Russo\", della Biblioteca comunale \"G.Carducci\" e del Museo dei bozzetti."}
{"id": "1268934", "revid": "767487", "url": "https://it.wikipedia.org/wiki?curid=1268934", "title": "Caleb Carr", "text": "Figlio di Lucien Carr, \u00e8 nato a New York City, ed ha ottenuto un Bachelor of Arts in storia presso la New York University. Autore di molti romanzi tra cui \"L'alienista\", \"L'angelo delle tenebre\", \"Casing the Promised Land\", \"Killing Time\", \"The Italian Secretary\" ed il saggio \"Terrorismo. Perch\u00e9 ha sempre fallito e fallir\u00e0 ancora\". \"The Italian Secretary\", romanzo ancora inedito in Italia, \u00e8 un romanzo giallo con protagonista il noto investigatore Sherlock Holmes.\nCarr ha partecipato anche al programma PBS \"American Experience\" in qualit\u00e0 di ospite commentatore, ad esempio all'episodio riguardante il sistema metropolitano newyorkese, \"New York Underground\".\nAttualmente vive a nord di New York in una fattoria chiamata \"Misery Mountain\" nella citt\u00e0 di Berlin nella Rensselaer County. Ha insegnato per tre semestri storia militare al Bard College in qualit\u00e0 di visiting professor. \u00c8 stato intimo amico dello storico James Chace, con cui collabor\u00f2 a \"America Invulnerable: The Quest for Absolute Security from 1812 to Star Wars\". \nHa contribuito alla sceneggiatura di ' e di ' ed ha interpretato il \"Proprietario Del Bar Cinico\" in \"200 Cigarettes\".\nCarr e i Sioux.\nL'autore nel \"Times Book Review\", ha recensito un libro sulla ribellione dei Sioux datata 1862. Il cosiddetto \"scontro del Minnesota\", e la condanna a morte commutata dal presidente Abraham Lincoln per 284 guerrieri Sioux, sentenza che rimane tuttora la pi\u00f9 ampia esecuzione di massa nella storia giudiziaria degli Stati Uniti, viene considerato nella recensione, \"una guerra totale tra due nazioni rivali per il controllo di un territorio per cui entrambi i gruppi erano disposti a morire\". Tuttavia in questo scontro vi era, sempre secondo l'autore, un'asimmetria di base: mentre per i colonizzatori, \"la colonizzazione era l'ultima speranza\" poich\u00e9 avevano messo \"in gioco (...) le loro stesse vite nella speranza di costruirsi un futuro in un nuovo paese\", i Sioux avevano la possibilit\u00e0 di migrare verso ovest, non essendo forzati allo scontro.\nCaleb Carr non considera lo scontro esaltante, mentre apprezza l'autore per la sincerit\u00e0 con cui ha ammesso le colpe di entrambe le nazioni. Bisogna sottolineare, tuttavia, che lo stesso Carr utilizza termini fortemente negativi per i Sioux mentre, sebbene non nasconda le colpe dei colonizzatori utilizza per loro una terminologia con connotazioni meno negative.\nCarr critica fortemente la cosiddetta malvagia correttezza politica unendosi all'impostazione generale del \"Times\" pubblicazione su cui lo sterminio degli indigeni americani viene definito \"la presunta morte di migliaia di persone\"."}
{"id": "1268937", "revid": "78273", "url": "https://it.wikipedia.org/wiki?curid=1268937", "title": "Larderia Superiore", "text": ""}
{"id": "1268940", "revid": "547992", "url": "https://it.wikipedia.org/wiki?curid=1268940", "title": "Zora Kerowa", "text": "\u00c8 una delle icone del cinema horror italiano, per aver interpretato molti film splatter quali \"Antropophagus\", \"Cannibal Ferox\", \"Lo squartatore di New York\" e \"Quando Alice ruppe lo specchio\". Ha iniziato la carriera come ballerina e cantante, diventando in seguito modella, quindi ha deciso di intraprendere il mestiere di attrice, debuttando nel 1976 in un piccolissimo ruolo (la cameriera dell'osteria del Cav. Poppi) ne \"La casa dalle finestre che ridono\" di Pupi Avati.\nPoi, nel 1978, in un altro film italiano con George Eastman, \"La febbre americana\". Anche se interprete di alcuni film cechi, ha ottenuto pi\u00f9 successo in Italia interpretando pellicole erotiche, film d'azione e horror. Nel 1980 recita nell'orrorifico \"Antropophagus\". Ha anche lavorato, tra gli altri, con Joe D'Amato, Umberto Lenzi, Lucio Fulci e Ferdinando Baldi. \nNel 1981 ha interpretato il ruolo di Pat Johnson in \"Cannibal Ferox\", in cui, in una scena che ricorda la celebre sequenza de \"Un uomo chiamato Cavallo\", viene torturata e appesa a ganci infilati nelle mammelle; ancora una scena di tortura \u00e8 presente in \"Lo squartatore di New York\", del 1982, dove viene torturata con una bottiglia rotta. A met\u00e0 degli anni Novanta recita in due commedie a fianco di Renato Pozzetto: \"Mollo tutto\" e \"Pap\u00e0 dice messa\"."}
{"id": "1268942", "revid": "78273", "url": "https://it.wikipedia.org/wiki?curid=1268942", "title": "Larderia Inferiore", "text": ""}
{"id": "1268943", "revid": "773636", "url": "https://it.wikipedia.org/wiki?curid=1268943", "title": "Chiesa di San Lorenzo a Montepoli", "text": "La chiesa di San Lorenzo a Montepoli si trova a Montepoli, localit\u00e0 nei pressi di Sant'Agata di Scarperia e San Piero, in provincia di Firenze.\nRicordata fin dal 1251, fu di patronato degli Ubaldini, cui rimase legata fino alla fine del XVIII secolo, come attesta lo stemma di questa famiglia posto sulla porta.\nGi\u00e0 cadente nella seconda met\u00e0 del Cinquecento, fu ricostruita nel 1613, con l'aggiunta del porticato sulla facciata e di altari all'interno. Appartengono a questa chiesa una tavola di ambito fiorentino del XIV secolo e una tela raffigurante la \"Madonna col Bambino fra San Lorenzo, San Giovanni Battista, un Santo Eremita ed un Santo Vallombrosano\", attribuito a Jacopo Villani. La Chiesa \u00e8 in decadenza ed \u00e8 chiusa al pubblico."}
{"id": "1268946", "revid": "1318309", "url": "https://it.wikipedia.org/wiki?curid=1268946", "title": "Quinaria", "text": "La quinaria era un'unit\u00e0 di misura della portata di un acquedotto utilizzata nell'antica Roma. Una quinaria corrisponde a circa 41,5\u00a0m\u00b3 in 24 ore, cio\u00e8 a circa 0,48 litri al secondo.\nNella menzione della portata di un acquedotto gli antichi danno in genere due valori, la prima all'origine, la seconda all'arrivo a Roma del flusso di acqua preso in considerazione. Il divario tra le due cifre, con la seconda sempre inferiore alla prima, si giustifica con la progressiva diminuzione della portata durante il percorso a causa delle erogazioni intermedie, delle perdite e delle intercettazioni abusive."}
{"id": "1268947", "revid": "158286", "url": "https://it.wikipedia.org/wiki?curid=1268947", "title": "Convento di San Francesco (Pietrasanta)", "text": ""}
{"id": "1268949", "revid": "287204", "url": "https://it.wikipedia.org/wiki?curid=1268949", "title": "Stilcasa Volley Taviano", "text": "La Stilcasa Volley Taviano \u00e8 stata una societ\u00e0 pallavolistica maschile italiana, con sede a Taviano.\nStoria.\nLa societ\u00e0 nasce a Taviano nel 1986, col nome \"A.S. magazzini sole del sud Volley Taviano\" e parte dalla Prima Divisione. Nella stagione 1988-1989 viene promossa in Serie D, nel 1990-1991 approda in Serie C2 e nel 1992-1993 in Serie C1, quindi in Serie B2 nel 1994-1995 e al termine della stagione 1995-1996 sale in Serie B1, dove resta per sette anni. Alla stagione 2002-2003 risale l'ultimo salto: la promozione in Serie A2, in cui milita per quattro anni. Durante le varie stagioni, la squadra cambia denominazione in \"Stilcasa Volley Taviano\".\nNel 2005-2006 la squadra tavianese si aggiudica la Coppa Italia di Serie A2 battendo in finale il Pineto Volley al PalaEuroItalia di Casarano.\nDopo 22 anni di attivit\u00e0, di cui 6 in A2, nel giugno del 2008 la societ\u00e0 non presenta la richiesta d'iscrizione al campionato e quindi perde il patrimonio della Serie A, cessando al contempo le proprie attivit\u00e0.\nRosa.\nStagione 2007-2008"}
{"id": "1268950", "revid": "773636", "url": "https://it.wikipedia.org/wiki?curid=1268950", "title": "Pieve di Sant'Agata (Sant'Agata)", "text": "La pieve di Sant'Agata \u00e8 un luogo di culto cattolico che si trova a Sant'Agata di Mugello, frazione del comune di Scarperia e San Piero, in provincia di Firenze.\n\u00c8 documentata dal 984, ma potrebbe essere sorta su una chiesa precedente, come indicano le tracce del V secolo che \u00e8 possibile individuare sul pavimento.\nDescrizione.\nEsterno.\nLa facciata, con un profilo a capanna, nasconde la divisione interna in tre navate. Insolite le decorazioni esterne, la \"scacchiera\" sul lato sinistro, e la lunetta, in marmo verde con croce in pietra alberese, sopra il portale di accesso, incorniciato da stipiti scanalati. Al corpo della chiesa, sul lato settentrionale, si trova il campanile a torre con pianta quadrangolare: la struttura, per\u00f2, \u00e8 stata fortemente danneggiata dal terremoto del 1542 ed \u00e8 ormai notevolmente pi\u00f9 bassa di quella originale.\nInterno.\nAll'interno, i pannelli che costituiscono il recinto del fonte battesimale provengono da un ambone del XII secolo; le sette specchiature superstiti, inquadrate da una cornice marmorea, sono finemente scolpite a palmette e decorate con intarsi in marmo verde di Prato e pietra calcarea bianca. Fra le opere, un \"Crocifisso\" ligneo riferito a Francesco di Simone Ferrucci e una tavola di Bicci di Lorenzo con le \"Nozze mistiche di Santa Caterina d'Alessandria\".\nOrgano a canne.\nDietro l'altare maggiore, la scarsella rettangolare che ha sostituito l'originale abside romanica ospita l'organo a canne, costruito dalla ditta Costamagna di Milano nel 1966.\nLo strumento, a trasmissione elettropneumatica, ha due tastiere di 61 note ciascuna ed una pedaliera concavo-radiale di 32. La sua disposizione fonica \u00e8 la seguente:"}
{"id": "1268956", "revid": "848247", "url": "https://it.wikipedia.org/wiki?curid=1268956", "title": "Lago del Bourget", "text": "Il lago del Bourget (in francese \"lac du Bourget\") \u00e8 un lago nel dipartimento francese della Savoia. \u00c8 il pi\u00f9 grande e profondo lago del paese, se si eccettua la porzione francese del lago di Ginevra (234 km\u00b2). La citt\u00e0 pi\u00f9 importante sulle sue sponde \u00e8 Aix-les-Bains, mentre Chamb\u00e9ry, capoluogo del dipartimento, si trova circa 10 km a sud.\nIl nome del lago \u00e8 legato a quello della cittadina di Le Bourget-du-Lac, sulla sponda meridionale. Il suo maggiore immissario \u00e8 il fiume Leysse, mentre le sue acque defluiscono nel Rodano tramite il canale artificiale detto \"canal de Savi\u00e8res\".\nIl lago \u00e8 associato anche al poeta Alphonse de Lamartine che qui si \u00e8 ispirato per la famosa poesia romantica Le lac, all'interno della raccolta \"Le meditazioni poetiche\"."}
{"id": "1268959", "revid": "1767414", "url": "https://it.wikipedia.org/wiki?curid=1268959", "title": "Museo dei mezzi corazzati", "text": "Il Museo dei mezzi corazzati () si trova in Russia, nei pressi della cittadina di Kubinka, in un ex aeroporto militare a circa 60 chilometri da Mosca; A partire dal 2016 l'accesso in museo \u00e8 disponibile per tutti i visitatori, tuttavia i cittadini stranieri pagano 1500 rubli e 1700 rubli durante i fine settimana, mentre i cittadini russi pagano solo 400 rubli e 500 rubli durante i fine settimana. Visite guidate in inglese sono pi\u00f9 costosi, a partire da 4000 rubli. L'accesso ai bambini di et\u00e0 inferiore ai 6 \u00e8 libero. I permessi di filmare e registrare video costano 350 rubli. I cittadini stranieri sono altamente raccomandati di avere una copia del passaporto per entrare nel museo, cos\u00ec come l'originale. Le armi e alcool sono vietati, agli ingressi sono effettuati controlli dal personale di sicurezza con l'aiuto di metal detector.\nIl museo.\nNei vari hangar (sette padiglioni coperti) e all'aperto sono raccolti mezzi corazzati delle due guerre mondiali e del dopoguerra, sia del Patto di Varsavia che dell'Asse, compresi dei rari carri nipponici della seconda guerra mondiale e il prototipo del Maus, panzer tedesco da 188 tonnellate di peso, e il cacciacarri pesante Sturer Emil, prodotto in due esemplari, chiamati \"Max und Moritz\" (Max venne distrutto durante la battaglia di Stalingrado, e l'altro, Moritz venne catturato dall'Armata Rossa al termine della battaglia). Un altro modello unico presente, \u00e8 il carro armato Obyekt 279, sviluppato nel 1957.\nLa maggior parte dei carri Alleati presenti nel museo sono stati forniti all'allora Unione Sovietica nel programma Lend-Lease, mentre altri sono frutto di scambi con il Museo Britannico dei Mezzi Corazzati o catturati nei vari conflitti."}
{"id": "1268961", "revid": "44638", "url": "https://it.wikipedia.org/wiki?curid=1268961", "title": "Pallacanestro Ignis Varese", "text": ""}
{"id": "1268968", "revid": "1632387", "url": "https://it.wikipedia.org/wiki?curid=1268968", "title": "Mob 47", "text": "I Mob 47 sono un gruppo hardcore punk formato a Stoccolma nell'estate 1982, originariamente con il nome Censur. Nel 1983 la band hanno cambiato in nome in quello attuale, \"Mob 47\". Durante i primi anni della carriera hanno suonato con gli Anti Cimex. La loro musica \u00e8 influenzata da gruppi come Discharge, Crucifix, D.R.I., e B.G.K.. Appaiono nella compilation hardcore della Pushead del 1985, \"Cleanse the Bacteria\".\nIl chitarrista e fondatore \u00c5ke ha formato una serie di altre band nel periodo della nascita del gruppo e successivamente, I gruppi Agoni, R\u00f6jers, Discard, Crudity e Protes Bengt sono presenti con i Mob 47 nella compilation del 1985 \"Stockholm's Mangel\". Alcune di queste hanno in comune anche altri componenti del gruppo, soprattutto il batterista Chrille. Per, cantante della contemporanea band svedese Bruce Banner, \u00e8 la voce principale in alcuni di questi gruppi. \u00c5ke ha continuato a suonare ed ha pubblicato una nuova demo dei Mob 47 con una drum machine nel 1998.\nNel 2003 la Speedstate Records ha pubblicato in Giappone un doppio CD, loro ufficiale discografia.\nNel 2005 il gruppo ha ricominciato a fare prove. Hanno fatto il loro primo concerto in vent'anni al Debaser di Stoccolma, il 25 maggio 2006 ed attualmente stanno lavorando su nuovo materiale."}
{"id": "1268969", "revid": "1776051", "url": "https://it.wikipedia.org/wiki?curid=1268969", "title": "12 Wasted Years", "text": "12 Wasted Years \u00e8 un documentario sui primi 12 anni di vita degli Iron Maiden. Include alcuni rari video di esibizioni in live e interviste, che verranno successivamente ripubblicate nel DVD del 2005 The Early Days. Fu originariamente distribuito su VHS e Laser disc. Successivamente, visto anche il buon mercato venutosi a creare attorno alla band, venne stampato in DVD per il mercato messicano e venduto nelle edicole come allegato per una rivista di DVD. Questa versione, anche se mai autorizzato dagli stessi Iron Maiden, \u00e8 divenuta in poco tempo un rarissimo pezzo per i collezionisti di tutto il mondo.\nNel 2013 \u00e8 stato rimasterizzato e incluso, in formato DVD, nel secondo disco del live Maiden England '88."}
{"id": "1268973", "revid": "1851848", "url": "https://it.wikipedia.org/wiki?curid=1268973", "title": "Paolo Milanoli", "text": "Ha vinto la medaglia d'oro nella competizione a squadre della spada alla XXVII Olimpiade di Sydney nel 2000 (in squadra con Angelo Mazzoni, Maurizio Randazzo e Alfredo Rota).\nAtleta controverso perch\u00e9 controtendenza, ha sponsorizzato l'idea di una scherma pi\u00f9 vivace e colorata, adottando maschere e grafiche talvolta pungenti, talvolta ironiche, molto spesso innovative.\nEccentrico sino a rischiare la pelle per provare cosa vuol dire essere ciechi, ha trasmesso della sana vitale attenzione al mondo della scherma e dei media.\nPalmar\u00e8s.\nIn carriera ha conseguito i seguenti risultati:"}
{"id": "1268975", "revid": "6923", "url": "https://it.wikipedia.org/wiki?curid=1268975", "title": "Campionato italiano a squadre di calcio da tavolo 1990-1991", "text": ""}
{"id": "1268977", "revid": "773636", "url": "https://it.wikipedia.org/wiki?curid=1268977", "title": "Cappella della Madonna di Piazza", "text": "La cappella della Madonna di Piazza si trova nella piazza principale di Scarperia, in provincia di Firenze. \nStoria e descrizione.\nL'edificio sacro risale agli anni Venti del XIV secolo e fu per lungo tempo la sede della Compagnia di Santa Maria.\nNella cappella si recavano i vicari fiorentini all'atto della nomina per giurare fedelt\u00e0 alla Repubblica. L'esterno dell'edificio conserva l'aspetto quattrocentesco, con un portale rinascimentale. Sulla facciata si notano anche tre bifore realizzate in pietra serena.\nAll'interno l'edificio, coperto a volte (in parte demolite dal terribile terremoto del 1542), presenta alle pareti affreschi quattrocenteschi con figure di santi e, entro un'edicola gotica risalente al Quattrocento, una tavola di impronta giottesca con la \"Madonna col Bambino\" attribuita a Jacopo del Casentino o a Taddeo Gaddi. Presso l'edicola \u00e8 conservato un tabernacolo marmoreo realizzato da Mino da Fiesole."}
{"id": "1268981", "revid": "212348", "url": "https://it.wikipedia.org/wiki?curid=1268981", "title": "Le nozze di Figaro (Beaumarchais)", "text": "La folle giornata o Il matrimonio di Figaro \u00e8 la seconda parte di una trilogia teatrale composta dal drammaturgo francese Pierre-Augustin Caron de Beaumarchais nel 1778. Le altre opere che la compongono sono \"Il barbiere di Siviglia\" e \"La madre colpevole\".\nLa commedia ha avuto una celebre trasposizione nell'opera lirica \"Le nozze di Figaro\", di Wolfgang Amadeus Mozart.\nSinossi.\nIl matrimonio di Figaro riprende tre anni dopo la fine di Il barbiere di Siviglia quando Figaro \u00e8 promesso sposo di Susanna; entrambi i personaggi fanno parte della servit\u00f9 del Conte nella sua dimora. Nei tre anni trascorsi da quando Figaro ha contribuito a forgiare il matrimonio del Conte e di Rosina, il Conte si \u00e8 gi\u00e0 annoiato del suo matrimonio, ma si \u00e8 accorto della bellezza di Susanna. Il Conte cerca di far valere lo ius primae noctis, prima della luna di miele di Figaro."}
{"id": "1268985", "revid": "767487", "url": "https://it.wikipedia.org/wiki?curid=1268985", "title": "Ignite (gruppo musicale)", "text": "Gli Ignite sono un gruppo hardcore punk di Orange County, California.\nStoria degli Ignite.\nLa band \u00e8 stata formata nel 1993, propone testi politici, alcuni dei quali parlano dell'oppressione comunista e della rivoluzione del popolo ungherese (a cui appartiene il cantante Zoli T\u00e9gl\u00e1s) come ad esempio Poverty For All e A Place Called Home, brani tradizionali (A Csitari Hegyek Alatt) e della resistenza ungherese (Hazam Hamam, traccia bonus di Our Darkest Days). La band ha riproposto anche il brano Sunday Bloody Sunday degli U2.\nGli Ignite hanno inoltre dato il loro appoggio ad organizzazioni come Earth First!, Medici Senza Frontiere o Sea Shepherd."}
{"id": "1268986", "revid": "1569891", "url": "https://it.wikipedia.org/wiki?curid=1268986", "title": "Oratorio della Madonna dei Terremoti", "text": "L'oratorio della Madonna dei Terremoti si trova nel comune di Scarperia, in provincia di Firenze.\nStoria.\nFuori dalle mura del castello, presso la Porta fiorentina di Scarperia, oggi scomparsa, esisteva fino dal 1320 un ospedale detto di \"Santa Maria\" o \"di sotto\", il pi\u00f9 antico dei due ospizi per pellegrini nella terra nuova di Scarperia, lungo la strada che conduceva a Bologna.\nNel 1448 la \"Compagnia della Madonna di Piazza\" commission\u00f2 un tabernacolo con un affresco raffigurante la \"Madonna col Bambino in trono\" nei pressi di questo antico ospedale per pellegrini posto fuori della Porta Fiorentina. La tradizione vuole che durante il terremoto del 1542 la Madonna, da allora detta \"Madonna dei Terremoti\", abbia appoggiato sulle ginocchia il Bambino e abbia congiunto le mani per pregare. In seguito l'immagine divenne oggetto di venerazione e meta di solenni processioni come quella proveniente dalla Pieve di Fagna svolta nel giorno dell'Ascensione, tanto che nel XVI secolo le si costru\u00ec attorno un oratorio.\nL'affresco miracoloso trova collocazione all'interno di un altare seicentesco.\nL'attuale edificio \u00e8 frutto di una ricostruzione della fine del XIX secolo, in stile neogotico.\nL'affresco rivela la mano di un artista legato alla cultura figurativa fiorentina degli anni Quaranta del Quattrocento, tradizionalmente attribuito all'artista Filippo Lippi, la critica recente tende a ricondurre l'opera probabilmente all'ambito del pittore fiorentino noto col nome convenzionale di Maestro di Pratovecchio, un artista oggi senza nome che oper\u00f2 tra il 1440 eil 1460, talvolta identificato con Giovanni di Francesco da Rovezzano. Comunque sia, l'affresco presenta un'interpretazione molto originale dei moduli lippeschi alla luce dell'insegnamento di Domenico Veneziano e Andrea del Castagno."}
{"id": "1268987", "revid": "287204", "url": "https://it.wikipedia.org/wiki?curid=1268987", "title": "Comuni del Venezuela", "text": "I comuni del Venezuela (\"municipios\") rappresentano la suddivisione territoriale di secondo livello del Paese, dopo gli stati, e sono in tutto 355, per una media di 14 a stato; sono a loro volta suddivisi in parrocchie civili.\nLa superficie dei comuni varia dai 12\u00a0km\u00b2 del comune di Diego Bautista Urbaneja nello stato di Anzo\u00e1tegui, ai 54.388\u00a0km\u00b2 del comune di Angostura nello stato di Bol\u00edvar."}
{"id": "1268989", "revid": "767487", "url": "https://it.wikipedia.org/wiki?curid=1268989", "title": "Spedizione Filchner", "text": "La spedizione Filchner \u00e8 stata una missione esplorativa finanziata dalla Germania e diretta verso le regioni antartiche. Svoltasi negli anni 1911-1912 la missione era comandata da Wilhelm Filchner.\nDopo una spedizione di addestramento nelle isole Svalbard, Filchner part\u00ec con la sua squadra a bordo della nave \"Deutschland\" (\"Germania\" in tedesco) il 4 maggio 1911. La spedizione entra nel mare di Weddell e scopre la costa di Luitpold e, nella sua estremit\u00e0 meridionale la baia di Vahsel. La nave si spinge ad una latitudine di 78 \u00b0 sud, sino alla barriera Filchner-Ronne battezzata originariamente da Filchner in onore del kaiser Guglielmo II.\nLa \"Deutschland\" si trova impossibilitata a muoversi a causa del pack. Dopo un tentativo fallito a causa dell'instabilit\u00e0 dei ghiacci di impiantare una base nella baia di Vahsel, gli uomini di Filchner riescono a liberare il battello dai ghiacci soltanto nel settembre 1912. Le correnti hanno nel frattempo spostato la nave verso nord per 300 km lungo il mare di Weddell.\nLa spedizione di Filchner \u00e8 stata la prima nel mare di Weddell dopo quella dello stesso James Weddell, 80 anni prima.\nAnche dopo tutte queste prove, la nave \"Deutschland\" \u00e8 a tutt'oggi in grado di tenere il mare."}
{"id": "1268994", "revid": "183581", "url": "https://it.wikipedia.org/wiki?curid=1268994", "title": "Padre Mariangelo da Cerqueto", "text": ""}
{"id": "1268998", "revid": "113958", "url": "https://it.wikipedia.org/wiki?curid=1268998", "title": "Halticosaurus", "text": ""}
{"id": "1269000", "revid": "121379854", "url": "https://it.wikipedia.org/wiki?curid=1269000", "title": "San Gaetano", "text": "Persone.\nSanti della Chiesa cattolica:"}
{"id": "1269002", "revid": "773636", "url": "https://it.wikipedia.org/wiki?curid=1269002", "title": "Oratorio della Madonna del Vivaio", "text": "L'oratorio della Madonna del Vivaio si trova nel comune di Scarperia, in provincia di Firenze.\nL'oratorio sorse tra il 1724 e il 1741 in un vallone immediatamente al di sotto delle mura urbane, dove si trovava un affresco tardoquattrocentesco con la \"Madonna col Bambino\", molto ridipinto.\nSi tratta di un significativo esempio di edificio religioso a pianta centrale con copertura a cupola. Alessandro Galilei, che ne fu l'autore, adott\u00f2 per l'esterno una semplificazione dei volumi gi\u00e0 di gusto illuministico, mentre per l'interno pens\u00f2 a una magniloquente decorazione in stucco ancora attenta alle eleganze del tardo barocco.\nL'oratorio della Madonna del Vivaio o Madonna dei Terremoti \u00e8 stata voluta dal popolo, poich\u00e9 all\u2019inizio del XVIII secolo in concomitanza di reiterati \u201cscuotimenti di terremoti\u201d, si era diffusa la devozione verso la Madonna del Vivaio. \nIl 30 agosto del 1723 per la prima volta la Madonna con Bambino, affrescata in un piccolo tabernacolo situato sotto le mura del castello di Scarperia nel versante verso Sant\u2019Agata, chiuse ed apr\u00ec gli occhi. Numerose furono le testimonianze dell\u2019evento miracoloso che si manifest\u00f2 per 46 volte fino al 1730, e altrettante furono le attestazioni dei miracoli che la Madonna del Vivaio aveva operato su persone malate di febbre, possedute da demoni o guarite solo per aver bevuto alla vicina fonte. La grande quantit\u00e0 di attestazioni e la commozione spirituale suscitata dal miracolo, fecero sorgere nel popolo di Scarperia il desiderio di celebrare questo mistero con l\u2019erezione di un edificio sacro attorno all\u2019immagine. L\u2019allora arcivescovo fiorentino, Giuseppe Maria Martelli, prima di accordarne la licenza, chiese al canonico Filippo de\u2019 Medici di effettuare una ricognizione sui luoghi dove sarebbe dovuta sorgere la fabbrica. Il Medici fu accompagnato dall\u2019architetto Alessandro Galilei, che per sola carit\u00e0 e devozione aveva accettato di progettare la nuova costruzione. Nella sua relazione il Medici scrive di aver assistito egli stesso, con stupore, al miracolo. \nCos\u00ec il 7 agosto 1724 con una solenne cerimonia fu posta la prima pietra dell\u2019oratorio del Vivaio. L\u2019evento fu cos\u00ec importante che coinvolse non solo la popolazione di Scarperia, ma tutti i paesi limitrofi e anche quelli pi\u00f9 prossimi alla Romagna, che festeggiarono accendendo \u201cfuochi d\u2019allegrezza\u201d"}
{"id": "1269005", "revid": "2057018", "url": "https://it.wikipedia.org/wiki?curid=1269005", "title": "Futbolo Klubas Atlantas", "text": "Il Futbolo Klubas Atlantas, meglio noto come Atlantas o Atlantas Klaip\u0117da \u00e8 una societ\u00e0 calcistica lituana con sede nella citt\u00e0 di Klaip\u0117da. Milita nella A Lyga, la massima serie del campionato lituano di calcio. \nNella sua storia ha vinto per quattro volte il campionato lituano con la formazione riserve e per sei volte la Coppa di Lituania, di cui quattro con la formazione riserve.\nStoria.\nIl club venne fondato nel 1962 come Granitas. Venne subito iscritto alla terza serie del campionato sovietico di calcio, serie in cui rimase finch\u00e9 ha giocato nel campionato sovietico. Nel 1970 cambi\u00f2 denominazione in Atlantas, conservando il nome di Granitas per la squadra riserve che militava nel campionato lituano. Nel 1985 vinse il suo girone di Vtoraja Liga, venne ammesso alle finali e vinse il suo raggruppamento, venendo cos\u00ec promosso per la prima volta in Pervaja Liga. La prima partecipazione alla seconda serie sovietica si concluse con un ventitreesimo posto finale e la conseguente retrocessione in Vtoraja Liga.\nAl termine della stagione 1989 il club abbandon\u00f2 il campionato sovietico per accedere al costituendo campionato lituano di calcio, prendendo il posto della sua squadra riserve, il Granitas, e tornando proprio alla denominazione originaria di Granitas. Nel giro di pochi anni cambi\u00f2 denominazione pi\u00f9 volte: nel 1992 divenne Granitas-Aras, nel 1993 cambi\u00f2 in PSK Aras e nel 1996 torn\u00f2 alla denominazione Atlantas, che in lingua lituana significa Oceano Atlantico. Con il terzo posto conquistato al termine della A Lyga 1999 l'Atlantas venne ammesso per la prima volta a una competizione europea, la Coppa Intertoto, per l'edizione 2000: al primo turno elimin\u00f2 i turchi del Kocaelispor dopo i tiri di rigore, ma venne poi eliminato al secondo turno dagli inglesi del Bradford City. L'anno seguente vinse il suo primo trofeo, la Coppa di Lituania, battendo in finale lo \u017dalgiris Vilnius per 1-0 grazie alla rete realizzata da Akinfenwa. Nello stesso anno partecip\u00f2 per la prima volta alla Coppa UEFA, venendo per\u00f2 subito eliminato al turno di qualificazione dai rumeni del . Nel 2003 vinse la Coppa di Lituania per la seconda volta, superando in finale il V\u0117tra dopo i tiri di rigore.\nIl 20 marzo 2009 l'Atlantas, assieme allo FBK Kaunas, ritir\u00f2 la propria partecipazione alla A Lyga 2009 per divergenze sorte con la federazione lituana sul modo in cui la A Lyga veniva gestita. Il 27 marzo 2009 sia l'Atlantas sia lo FBK Kaunas vennero retrocesse in 2 Lyga, terza serie del campionato lituano di calcio, per condotta non etica e altre irregolarit\u00e0. Nel 2009 l'Atlantas vinse il campionato di 2 Lyga, venendo promosso in 1 Lyga, e nel 2011 ricevette la licenza di partecipazione alla A Lyga 2011. Nel giro di un paio di anni torn\u00f2 ai vertici del campionato lituano, concludendo al secondo posto nel 2013 a due soli punti di distanza dallo \u017dalgiris Vilnius. Nel 2015 raggiunse la finale della Coppa di Lituania, venendo sconfitto dallo \u017dalgiris Vilnius per 2-0. Nello stesso anno raggiunse il secondo turno preliminare della UEFA Europa League: al primo turno preliminare elimin\u00f2 in rimonta i lussemburghesi del Differdange, mentre al secondo turno preliminare venne eliminato dai kazaki dello Shakhter Karagandy.\nOrganico.\nRosa 2017.\nRosa come da sito ufficiale."}
{"id": "1269006", "revid": "729019", "url": "https://it.wikipedia.org/wiki?curid=1269006", "title": "Thierry Marichal", "text": "Professionista dal 1996 al 2007, ha vestito le divise di C\u00e9dico, Lotto, Cofidis e Fran\u00e7aise des Jeux, ottenendo sei vittorie. Dal 2019 \u00e8 direttore sportivo della Cofidis."}
{"id": "1269011", "revid": "773636", "url": "https://it.wikipedia.org/wiki?curid=1269011", "title": "Prepositura dei Santi Jacopo e Filippo", "text": "La prepositura dei Santi Jacopo e Filippo \u00e8 un luogo di culto cattolico di Scarperia, in provincia di Firenze. Sorge in Piazza de' Vicari, davanti al Palazzo dei Vicari.\nStoria e descrizione.\nL'attuale edificio divenne sede della parrocchia dei Santi Jacopo e Filippo solamente nel 1808, quando il convento agostiniano di San Barnaba, cui la chiesa era annessa dall'inizio del XIV secolo, fu soppresso in seguito alle ordinanze napoleoniche. L'edificio ha subito numerosi interventi fino a quello radicale del 1870-1871, che interess\u00f2 sia l'esterno che l'interno. Il campanile fu ultimato nel 1935.\nA navata unica, con altari laterali, \u00e8 chiusa in fondo da un coro absidato in cui si aprono cappelle. \nAll'interno si conservano alcune opere notevoli, tra cui il \"San Tommaso di Villanova\", elemosiniere dell'ordine domenicano, dipinto attribuito a Mirabello Cavalori, due tele di Matteo Rosselli, il bassorilievo marmoreo con \"Madonna col Bambino\", opera di Benedetto da Maiano e il \"Crocifisso\" in legno che alcuni attribuiscono ad Andrea Sansovino."}
{"id": "1269014", "revid": "1114711", "url": "https://it.wikipedia.org/wiki?curid=1269014", "title": "Christian Drejer", "text": "Alto 2,06 m per 102\u00a0kg, giocava nel ruolo di ala piccola e ala grande.\nBiografia.\nLa carriera.\nNella sua breve carriera ha giocato per la SISU Copenhagen in Danimarca, i Florida Gators nella NCAA, per il FC Barcelona in Spagna per poi giocare in Italia prima per la Virtus Bologna e successivamente per la Virtus Roma. Ha giocato anche nella nazionale danese di pallacanestro.\nVenne scelto al Draft NBA 2004 al secondo giro con la 51\u00aa chiamata dai New Jersey Nets, risultando il primo giocatore danese ad essere scelto. La sua selezione, tuttavia, riscosse alcune critiche e perplessit\u00e0 per colpa del suo carattere, dopo che nella stagione precedente a met\u00e0 del campionato aveva abbandonato la squadra dei Florida Gators per una richiesta arrivata dal FC Barcelona, club con il quale avr\u00e0 vinto il campionato spagnolo e, nella stagione successiva, la supercoppa. Non ha mai giocato nella NBA.\nIl ritiro.\nDurante il suo primo anno di college, Drejer ha subito un infortunio al piede sinistro, che lo aveva tenuto fuori dai campi a lungo, che ne ha danneggiato la cartilagine, diventando poi un problema cronico nel corso della sua carriera.\nDopo due operazioni chirurgiche subite nel corso della stagione 2007-08, nel marzo 2008 ha rescisso il suo contratto con la Virtus Roma e l'11 dello stesso mese la Federazione Danese ha rilasciato un comunicato annunciando il prematuro ritiro dal basket professionistico."}
{"id": "1269016", "revid": "671029", "url": "https://it.wikipedia.org/wiki?curid=1269016", "title": "Nu\u00f1o Mu\u00f1oz", "text": "Origine.\nSembra probabile che fosse figlio di quel Nu\u00f1o Nu\u00f1ez \"Rasura\", che, dopo l'820, fu uno dei due primi Giudici di Castiglia (il giudice civile), oppure da Munio N\u00fa\u00f1ez \"\u00e9l de Bra\u00f1osera\", che, nell'824, concesse la Carta Puebla (concessioni fatte alla popolazione per facilitare il ripopolamento di alcune zone della Castiglia) di Bra\u00f1osera. La madre si chiamava Argilo\nBiografia.\nLa sua prima apparizione storica risulta nel ripopolamento e nella difesa del castello di Castrojeriz (882), avendo come base la citt\u00e0 di Amaya.\nDopo la morte del suo predecessore, suo cognato, Diego Rodriguez Porcelos, nell'885, la contea si era frantumata in tante piccole contee; verso la fine del secolo, ca. nell'899, dopo aver riunito alcune contee nate dal frazionamento, ridiede vita ad una contea di Castiglia, seppur di dimensione ridotta, rispetto a prima.\nIl primo documento storico in cui appare il suo nome e viene denominato conte di Castiglia e datato 899: una sua figlia, Munniadomna, spos\u00f2 il futuro Re di Le\u00f3n, Garc\u00eda I, figlio primogenito del re delle Asturie, Alfonso III Magno.\nSembra che tra il 901 ed il 904, Nu\u00f1o perse il controllo della contea, perch\u00e9 Alfonso III nomin\u00f2 conte di Castiglia, Gonzalo T\u00e9llez, in contrapposizione a Nu\u00f1o Mu\u00f1oz. \nNel 909 appoggi\u00f2 la ribellione dei figli di Alfonso III contro il padre, re delle Asturie, che, dopo l'abdicazione del padre port\u00f2 Garcia sul trono del Le\u00f3n ed i due fratelli minori, Ordo\u00f1o e Fruela, rispettivamente sui troni di Galizia e delle Asturie.\nDopo tale data, Nu\u00f1o, lasciata la Castiglia si trasfer\u00ec nel Regno di Le\u00f3n; infatti non viene pi\u00f9 citato come conte di Castiglia, e fu tra i protagonisti, assieme a Gonzalo Fern\u00e1ndez ed a Gonzalo T\u00e9llez (che fu il ripopolatore di Osma), dell'espansione, completata nel 912, del regno di Le\u00f3n sino al fiume Duero.\nNon si sa la data esatta della sua morte, comunque in Castiglia, dopo la sua partenza, dal 909, si era imposto, sempre con una contea ridotta il conte di Burgos, Gonzalo Fern\u00e1ndez.\nDiscendenza.\nDalla moglie, che con ogni probabilit\u00e0 era la figlia del conte di Castiglia, Rodrigo, Nu\u00f1o N\u00fa\u00f1ez ebbe due figli:"}
{"id": "1269021", "revid": "43530", "url": "https://it.wikipedia.org/wiki?curid=1269021", "title": "Predacons", "text": ""}
{"id": "1269022", "revid": "110157", "url": "https://it.wikipedia.org/wiki?curid=1269022", "title": "Puerto Cabello (comune)", "text": "Il comune di Puerto Cabello (in spagnolo Municipio Puerto Cabello) \u00e8 uno dei 14 comuni che fanno parte dello stato venezuelano di Carabobo ed \u00e8 costituito da 8 delle 32 parrocchie (\"parroquias\") dello stato.\nLa superficie complessiva \u00e8 di 434 km\u00b2 e la popolazione \u00e8 pari a 173.034 abitanti (censimento 2001). \nCapoluogo del comune \u00e8 la citt\u00e0 di Puerto Cabello, il terzo porto pi\u00f9 importante del paese.\nSuddivisione amministrativa.\nIL comune \u00e8 diviso in 8 parrocchie, 6 urbane e 2 non urbane"}
{"id": "1269023", "revid": "1573940", "url": "https://it.wikipedia.org/wiki?curid=1269023", "title": "Dondice banyulensis", "text": "Dondice banyulensis \u00e8 un mollusco nudibranchio della famiglia Myrrhinidae.\nDescrizione.\nCorpo bianco. Riconoscibile per via dell'abbondanza dei cerata, di colore arancio, disposti a ferro di cavallo, e dalle linee bianche sul corpo e sui fianchi. Lunghi tentacoli orali con una linea bianca, rinofori lamellari. Fino a 7 centimetri, uno degli Aeolidacea pi\u00f9 grandi nel Mar Mediterraneo.\nBiologia.\nSi nutre di idroidi e briozoi. Quando minacciata erige i cerata come se fossero spine.\nDistribuzione e habitat.\nEndemico del Mar Mediterraneo, su fondali rocciosi, da 10 a 40 metri di profondit\u00e0."}
{"id": "1269030", "revid": "122259944", "url": "https://it.wikipedia.org/wiki?curid=1269030", "title": "Panenteismo", "text": "Il panenteismo (dal greco \u03c0\u1fb6\u03bd \"tutto\", \u1f10\u03bd \"in\", \u03b8\u03b5\u03cc\u03c2 \"Dio\") \u00e8 la posizione teologica che sostiene che Dio sia immanente nell'universo, ma che allo stesso tempo lo trascenda. Si distingue dal panteismo, che sostiene che Dio coincida invece con l'universo materiale. Nel panenteismo Dio \u00e8 visto come il creatore e/o la forza animatrice dell'universo, che pervade il cosmo e di cui tutte le cose sono costituite. Questo concetto di Dio \u00e8 strettamente associato con quello del Logos proposto dal filosofo greco Eraclito nel V secolo a.C..\nDescrizione.\nPanenteismo e altre credenze religiose.\nIl panenteismo, cos\u00ec come sopra definito in modo ampio, \u00e8 compatibile con un gran numero di credenze religiose e con il misticismo, un tipo di esperienza umana diffusa in tutti i tempi e in tutte le religioni. Molte religioni insegnano che Dio non \u00e8 il \"Dio orologiaio\" di Cartesio e degli illuministi n\u00e9 che si palesi solo attraverso i miracoli. Al contrario, Dio non sarebbe solo necessario per la creazione dell'universo, ma in ogni istante ci sarebbe bisogno della sua presenza perch\u00e9 esso \"continui ad esistere\". Questa posizione sembra essere descritta con linguaggio antropomorfico gi\u00e0 in un testo della tradizione ebraica pre-cristiana, tuttora utilizzato nella liturgia di molte confessioni religiose:\nCos\u00ec pure per gli Ind\u00f9: \nAncora pi\u00f9 esplicite sono le affermazioni di San Paolo nell'Areopago. Secondo Paolo, Dio \"non \u00e8 lontano da ciascuno di noi\" e \"in lui viviamo, ci muoviamo ed esistiamo\" .\nAnche sul piano strettamente filosofico e teologico la necessit\u00e0 di formalizzare una forma di presenza di Dio nell'universo \u00e8 ben presente sin dall'antichit\u00e0, allo scopo di ovviare alle caratteristiche parmenidee dell'essere, incompatibili con la molteplicit\u00e0 degli esseri che costituiscono l'universo. Il neoplatonismo \u00e8 in qualche modo panenteistico: Plotino sosteneva l'esistenza di un Dio trascendente e ineffabile (l'Uno), di cui tutte le realt\u00e0 sarebbero delle emanazioni. Dall'Uno emanerebbero l'Intelletto Divino, l'Anima Mundi e il Mondo. Perfino nel tomismo, Dio compare fra i \"principi d'essere\", gli ingredienti costitutivi di ogni sostanza finita.\nVi \u00e8 per\u00f2 una differenza sostanziale fra forme di panenteismo accettabili dalla maggior parte delle religioni e il panenteismo radicale descritto nel seguito. Per un accordo, infatti, occorrerebbe mantenere una distanza ontologica tra il creato e il Non-creato: Dio \u00e8 dentro la creazione, ma la creazione non \u00e8 \"parte di Dio\". Ad esempio:\nSviluppo formale di un panenteismo radicale.\nIl termine \"panenteismo\" fu coniato nel 1828 dal filosofo tedesco Karl Krause (1781\u20131832), che cercava di trovare un punto di equilibrio fra monoteismo e panteismo. Krause era un filosofo idealista, allievo di Schelling, Fichte ed Hegel. La sua concezione di Dio fu molto influenzata dalla \"Filosofia della Natura\" di Schelling e a sua volta influenz\u00f2 i trascendentalisti come Ralph Waldo Emerson.\nIl termine venne ripreso da Max Scheler, che nell'ultimo periodo, influenzato da Schelling, utilizz\u00f2 tale termine per definire la propria tesi del Dio diveniente (\"werdender Gott\"), tanto che l'espressione \"panenteismo evoluzionistico\" \u00e8 comunemente usata per definire fra gli interpreti la posizione dell'ultimo Scheler. Nel testo \"La posizione dell'uomo nel cosmo\" (1927) c'\u00e8 l'esigenza di rivalutare la sacralit\u00e0 della natura senza rinunciare per questo a una dimensione trascendente di Dio (il \"Deus absconditus\"), e inoltre di pensare l'evoluzione cosmica e il divenire di Dio non come contrapposti, ma come complementari. In tal modo il Dio diveniente costringe a ripensare anche il concetto di rivelazione del divino, prevedendo una rivelazione continua e inesauribile: la rivelazione non \u00e8 data tutta in una volta, perch\u00e9 questo significherebbe che ci\u00f2 che viene dopo sarebbe solo ripetizione. \nAl centro della rivelazione non c'\u00e8 pi\u00f9 la tesi della \"creatio ex nihilo\", ma quella di una \"creatio continua\". Sempre partendo dal presupposto di una parziale coincidenza fra divenire di Dio e processo cosmico, la tesi di Scheler apre le porte alla teologia del \"Dio del futuro\": \"Allo spirito non pu\u00f2 essere assegnato alcun potere creativo positivo. Di fronte a queste conseguenze crolla anche la tesi di una \u00abcreazione dal nulla\u00bb: se il principio di tutte le cose vuole \"realizzare\" la sua \"Deitas\", allora dovrebbe \"liberare\" l'impulso primordiale generativo del mondo, [...] dovrebbe per cos\u00ec dire \"farsi carico\" del processo cosmico in modo da \"poter realizzare\" la propria \"essenza\" in e attraverso questo processo: [...] si realizzer\u00e0 come \"esistenza divina\" solo nella misura in cui, con l'aiuto dell'uomo, realizzer\u00e0 l'eterna \"Deitas\" nell\"impulso primordiale della storia cosmica\" e nell'uomo stesso. E solo nella misura in cui il mondo stesso diverr\u00e0 il \"corpo-vivente\" dello \"spirito\" eterno e dell\"impulso primordiale\", solo allora questo processo potr\u00e0 avvicinarsi al suo fine: quello dell'autorealizzazione della divinit\u00e0. [...] Detto in altri termini: l'obiettivo e il fine del divenire infinito \u00e8 rappresentato dalla reciproca \"compenetrazione\" di uno \"spirito\" inizialmente \"impotente\" e di un \"impulso primordiale\" inizialmente \"demoniaco\" e \"cieco\". Ecco che allora l'equivoco del teismo tradizionale consiste essenzialmente nello scambiare ci\u00f2 [il Dio onnipotente dell'Antico Testamento] che in realt\u00e0 \u00e8 solo il punto finale di arrivo con il \"punto di\" \"partenza\"\".\nSuccessivamente il termine compare anche in Charles Hartshorne nel suo sviluppo della teologia neoclassica e venne adottato anche da vari proponenti di movimenti \"New Thought\". A partire dagli anni quaranta, Hartshorne cominci\u00f2 a esaminare numerose concezioni di Dio e ricomprese panteismo, deismo e pandeismo nell'unico concetto di panenteismo, rilevando che la dottrina panenteistica conterrebbe tutte le precedenti dottrine eccetto la loro arbitraria negazione.\nHartshorne concep\u00ec Dio come necessariamente capace di divenire 'pi\u00f9 perfetto', sostenendo che Dio aveva perfezione assoluta nelle categorie per le quali era possibile l'assoluta perfezione, e aveva una perfezione relativa (cio\u00e8 era superiore a tutti gli altri) in quelle categorie per le quali la perfezione non poteva essere determinata in modo preciso.\nNonostante la formalizzazione del termine in Occidente risalga solo al XVIII secolo, l'analisi formale del panenteismo non \u00e8 altrettanto nuova: da millenni nell'ambito dell'Induismo vengono scritti su di esso trattati filosofici.\nAspetti panenteistici di varie credenze religiose.\nGli indiani del Nord America, prima dell'introduzione delle categorie cognitive cristiano/occidentali dell'individualit\u00e0 e provvisoriet\u00e0 in gran parte assenti prima di Colombo, erano e sono in gran parte panentestici, avendo una concezione di Dio come entit\u00e0 contemporaneamente immanente nella creazione e trascendente da essa.\nUn'eccezione \u00e8 rappresentata dai Cherokee che erano monoteisti. La maggior parte dei popoli del Sud America erano in prevalenza panenteisti, come lo erano le culture dell'antico Sud Est Asiatico. Nel Centroamerica la civilt\u00e0 dei Maya, degli Aztechi come pure gli Inca (Tahuatinsuyu) del Sudamerica erano di fatto politeisti e veneravano per la maggior parte deit\u00e0 maschili.\nChiesa cristiana ortodossa.\nLa Chiesa cristiana ortodossa ha una dottrina chiamata \"panenteismo\" per descrivere la relazione tra il Non-creato (Dio, onnipotente eterno e costante) e la sua creazione, che nonostante la somiglianza mantiene una distinzione critica dal panenteismo sopra descritto.\nCio\u00e8, le energie di Dio sostentano tutti gli esseri viventi, anche nel caso in cui quegli esseri apertamente Lo ricusino. Il suo amore per il creato \u00e8 tale che Egli non l'abbandoner\u00e0, il che vorrebbe significare la forma definitiva di sterminio, non una mera imposizione della morte ma la fine dell'esistenza del tutto. Proprio per questo, tutto il creato \u00e8 santificato e nessuna sua pur minima parte \u00e8 da considerare malvagia in modo innato. Comunque, ci\u00f2 non vuol significare la negazione dell'esistenza del male in un universo caduto in peccato per Adamo, bens\u00ec solo che il male non \u00e8 un'\u201cinnata\u201d propriet\u00e0 della creazione.\nQuesto panenteismo cristiano ortodosso si distingue da un panenteismo fondamentalista nel mantenere un divario ontologico, una distanza fra creato e non-creato. La creazione non \u00e8 \"parte di\" Dio, e l'Ente supremo resta distinto dalla creazione; comunque, Dio \u00e8 \"dentro\" tutta la creazione, perci\u00f2 l'analisi ortodossa del mondo \u00e8 \"pan-enteismo\" (Dio risiede in tutte le cose) e non \"panen-teismo\" (Tutte le cose fanno parte di Dio ma Dio \u00e8 pi\u00f9 della somma di tutte le cose).\nAltri panenteismi cristiani.\nModelli di Dio del tipo panenteistico sono eccezionalmente comuni fra teologi, esegeti, studiosi di etica cristiana e filosofi della religione. La teologia del processo, la spiritualit\u00e0 della creazione, e il circolo panenteista rappresentano tre scuole di pensiero che hanno del mondo una visione panenteistica. I modelli di panenteismo da questi proposti sono diversi da quelli della Chiesa Ortodossa. La Chiesa di Unit\u00e0 (Unity Church) \u00e8 un ulteriore esempio di una chiesa cristiana con posizioni panenteistiche.\nAlcuni sostengono che il panenteismo include anche la nozione che Dio sia stato sempre posto in relazione con un mondo o con un altro, nozione che nega l'idea della creazione dal nulla (\"creatio ex nihilo\"). Thomas Jay Oord \u00e8 un sostenitore del panenteismo, per\u00f2 usa la parola \"teocosmocentrismo\" per evidenziare la nozione secondo cui Dio ed un mondo od un altro sono i blocchi costitutivi di una particolarmente feconda teologia. Questa forma di panenteismo cerca di superare il problema del male e tenta di proporre un Dio il cui amore per il mondo \u00e8 essenziale al suo Essere.\nNell'Ebraismo.\nIl panenteismo \u00e8 la premessa teologica dello chassidismo e della Kabbalah come pure del pensiero ebraico Talmudico e non Kabbalistico medievale. Oggi esso rappresenta la corrente di pensiero principale, contraddetta da alcuni dissenzienti.\nNell'Islam.\nDiversi mistici e teorici del Sufismo, in particolar modo Ibn Arabi, formularono dottrine in qualche modo panenteistiche ed emanatistiche. Questo insieme di nozioni in seguito confluirono nella teoria detta wahdat ul-wujud (Unit\u00e0 di Tutte le Cose). Alcuni tipi di Sufismo, in particolare i Bektashi, continuano ad abbracciare credenze panenteistiche. La maggior parte degli Ismailiti professano il panenteismo. \nUno dei 99 nomi di Allah \u00e8 \"Al-Qayyuum\", il cui significato \u00e8 all'incirca \"Il Sussitente per Cui tutto sussiste\". Nel versetto del Trono (2:255 del Corano) il trono di Dio \"si estende oltre la terra e i cieli, la cui sussistenza non Gli costa pena alcuna\". Dunque anche nell'Islam si ha una forma di panenteismo, per cui il creato \u00e8 pervaso dalla potenza ordinatrice di Dio che lo mantiene vivo e in armonia, e in assenza di tale potenza il creato cesserebbe immediatamente di esistere. Inoltre il versetto 2:115 afferma che \"Ad Allah appartengono l'Oriente e l'Occidente. Ovunque vi volgiate, ivi \u00e8 il Volto di Allah. Allah \u00e8 immenso e sapiente.\" Comunque l'Islam tradizionale rifiuta fermamente il panteismo che rischierebbe fortemente di condurre allo \u0161irk, in arabo \u0634\u0631\u0643, cio\u00e8 al politeismo, che \u00e8 il pi\u00f9 grande peccato in assoluto nella dottrina Islamica.\nNell'Induismo.\nMolte interpretazioni dell'Induismo possono essere considerate come panenteistiche. Le prime e pi\u00f9 antiche idee di panenteismo trovano origine nella Bhagavad Gita.\nSatguru Sivaya Subramuniyaswami, afferm\u00f2 che \"il panenteismo consiste nel vedere l'universo come parte dell'Essere supremo, quindi differente dal panteismo (dottrina del \"tutto-\u00e8-Dio\"), che identifica Dio con tutto ci\u00f2 che esiste. Al contrario, il panenteismo sostiene che Dio pervade il mondo, ma \u00e8 anche oltre il mondo. Egli \u00e8 immanente e trascendente, relativo ed Assoluto. Questo ricomprendere gli opposti \u00e8 detto dipolarismo. Per i panenteisti, Dio \u00e8 in ogni cosa, e ogni cosa \u00e8 in Dio.\"\nAlcune interpretazioni della \"Bhagavadg\u012bt\u0101\" e del Shri Rudram sostengono questa posizione.\nPer esempio, \u00e8 stato interpretato come sostegno al panenteismo quanto disse il dio Krishna ad Arjuna: \"Io di continuo sostengo l'intero universo mediante un'infinitesima parte del mio potere divino\". (\"Bhagavad Gita\", Cap. 10, versetto 42.) Idee panentestiche sono formulate a chiare lettere in svariati stotra. Per esempio, il \"Vedasara Shivastotram\" afferma: \"Da Te emerge questo universo di forme, e in Te esso esiste. In Te alla fine l'universo scomparir\u00e0.\"\nL'idea induista del panenteismo \u00e8 stata definita da alcuni studiosi come teismo monistico. Per esempio, nel Vaishnavismo, \u00e8 interessante notare che le scuole erano tutte panenteistiche. La scuola del puro monismo Vallabhacharya, la scuola Nimb\u0101rka di Dvaitaadvaita e la scuola del monismo di R\u0101m\u0101nuja sono tutte panenteistiche. Inoltre \u00e8 panenteistica la scuola Gaudiya Vaishnava di Caitanya. Fra le teologie shivaite, possono essere considerate panenteistiche le tradizioni dello \u015aaivasiddh\u0101nta e dello Shivaismo kashmiro.\nGnosticismo, Manicheismo, Cabala.\nAlcune correnti dello Gnosticismo sostengono un'idea inversa di panenteismo: esse considerano la materia come il male e definitivamente dannata, perci\u00f2 non pu\u00f2 essere parte di Dio (vedi Sethiani e Ofiti). Questo rigido dualismo lo si rinviene chiaramente nella dottrina del Manicheismo.\nLo gnosticismo di Valentiniano sostiene che la materia viene in essere tramite emanazioni dell'essere supremo, e in qualche modo questo evento \u00e8 considerato accidentale pi\u00f9 che voluto. Per altri Gnostici, le emanazioni sono simili alle Sephiroth della Cabala - descrizione della manifestazione di Dio tramite un complesso sistema della realt\u00e0."}
{"id": "1269032", "revid": "834", "url": "https://it.wikipedia.org/wiki?curid=1269032", "title": "Blackened death metal", "text": ""}
{"id": "1269033", "revid": "339392", "url": "https://it.wikipedia.org/wiki?curid=1269033", "title": "Atlantas Klaipeda", "text": ""}
{"id": "1269035", "revid": "1086846", "url": "https://it.wikipedia.org/wiki?curid=1269035", "title": "Halticosaurus longotarsus", "text": "L'alticosauro (\"lucertola agile)\" era un dinosauro teropode che visse in Germania durante il Triassico, 210 milioni di anni fa. Faceva parte della superfamiglia dei celofisidi e fu per un po' di tempo classificato come una specie del \"Liliensternus\", ma poi si cap\u00ec con alcune differenze dei femori che questo dinosauro gli era diverso.\nSpecie.\nL'unica specie finora conosciuta, \"Halticosaurus longotarsus\", \u00e8 basata su pochi resti fossili mischiati assieme ad un prosauropode, lo \"Sellosaurus gracilis\" (un Plateosauro). Una seconda specie, \"Halticosaurus orbitoangulatus\", \u00e8 stata assegnata poi ad un crocodilomorfo. Anche una terza, \"Halticosaurus liliensterni\", \u00e8 stata poi riclassificata, in questo caso come Liliensternus."}
{"id": "1269038", "revid": "2175", "url": "https://it.wikipedia.org/wiki?curid=1269038", "title": "Zel\u00ebnograd", "text": ""}
{"id": "1269040", "revid": "1543377", "url": "https://it.wikipedia.org/wiki?curid=1269040", "title": "Campionato degli affiliati", "text": "Il campionato degli affiliati, meglio noto come serie A1, \u00e8 un torneo a squadre di tennis organizzato dalla FIT.\nFormula degli incontri.\nGli incontri tra due societ\u00e0 si basano sulla formula di quattro singolari e due doppi per i maschi e tre singolari e un doppio per le femmine.\nL'incontro \u00e8 vinto dalla societ\u00e0 che vince il maggior numero di incontri (singolari e doppi). Tutti gli incontri si svolgono al meglio dei tre set, con tie-break in tutti i set. Ciascun giocatore non pu\u00f2 disputare pi\u00f9 di un singolare e di un doppio, con eccezione del doppio supplementare di spareggio, negli incontri a eliminazione diretta.\nFormula del torneo.\nIl torneo \u00e8 distinto in divisioni nazionali e regionali. Si svolge secondo le seguenti fasi:\nPer l'edizione 2007, le divisioni nazionali sono costituite da:\nNella prima fase le squadre partecipanti sono divise in gironi da 7 squadre. Vengono assegnati 3 punti per ogni vittoria, 1 per ogni pareggio e 0 per ogni sconfitta. Dopo il completamento della fase a gironi si disputano i play-off per l'assegnazione del titolo: le prime classificate di ogni girone giocano con le vincenti della sfida tra le seconde e le terze e le due finaliste si incontrano in una sede unica. In caso di parit\u00e0 si disputa un ulteriore doppio supplementare.\nLe ultime di ogni girone retrocedono alla serie inferiore; si procede inoltre ad uno spareggio tra le quarte e le quinte per decretare chi andr\u00e0 a sfidare la sesta classificata per la permanenza in A1.\nNelle serie inferiori, playoff e playout sono strutturati in modo analogo.\nAl di sotto delle divisioni nazionali, le divisioni regionali sono organizzate in maniera simile, con serie C, D1, D2, D3 e D4."}
{"id": "1269044", "revid": "38120", "url": "https://it.wikipedia.org/wiki?curid=1269044", "title": "Marvel Masterworks", "text": "Marvel Masterworks \u00e8 una raccolta di fumetti edita da Marvel Comics cominciata nel 1987, che ripropone le serie classiche della casa americana. Ogni volume \u00e8 dedicato a una singola serie, ed in ognuno di esso sono solitamente presenti 10 episodi della suddetta. Inizialmente sono stati riprodotte le storie degli anni sessanta (Vendicatori, Fantastici Quattro, X-Men e Uomo Ragno); in seguito la collana \u00e8 stata arricchita con serie sia pi\u00f9 moderne che antecedenti, pubblicando storie edite dai predecessori Marvel Timely Comics e Atlas Comics. La DC Comics ha un'edizione equivalente intitolata DC Archive Editions; la stessa Marvel ha, in seguito, realizzato un'ulteriore serie di ristampe economiche intitolata Essential Marvel, prive di copertina rigida, stampati in bianco e nero e dotati di carta di qualit\u00e0 inferiore.\nEdizioni italiane.\nLa prima edizione in lingua italiana \u00e8 nella collana \"Grandi Eroi Marvel\", pubblicato dalla Comic Art, durata 21 volumi dal 1990 al 1994. Vennero pubblicate sia l'edizione cartonata, destinata alle librerie, che l'edizione brossurata, destinata alle edicole.\nDopo la pubblicazione del ventunesimo volume, dedicato al Dottor Strange, in cui furono ristampate le storie pubblicate in \"Strange Tales\", la collana fu interrotta per l'acquisizione di tutti i diritti da parte di Marvel Italia. Fra i personaggi di spicco della Marvel, alcuni (Sub-Mariner su tutti) restarono cos\u00ec privi di un volume in edizione italiana loro dedicato. La Comic Art pubblic\u00f2 anche -al di fuori della collana Grandi Eroi Marvel- due volumi contenenti le prime dieci storie della serie \"Capitan America Comics\" degli anni quaranta.\nDall'aprile 2007, Panini Comics ha cominciato a stampare la collana \"Marvel Masterworks\", fedele versione in italiano della collana statunitense, con copertina cartonata e dotata di sovraccoperta. Malgrado l'aderenza al modello originale, la numerazione seguita non \u00e8 la stessa adottata dall'edizione originale."}
{"id": "1269046", "revid": "113958", "url": "https://it.wikipedia.org/wiki?curid=1269046", "title": "Bainoceratops", "text": ""}
{"id": "1269049", "revid": "339392", "url": "https://it.wikipedia.org/wiki?curid=1269049", "title": "Spazzatura", "text": ""}
{"id": "1269057", "revid": "146644", "url": "https://it.wikipedia.org/wiki?curid=1269057", "title": "Kirgisistan", "text": ""}
{"id": "1269059", "revid": "1652635", "url": "https://it.wikipedia.org/wiki?curid=1269059", "title": "Porto di Messina", "text": "Il porto di Messina, tra i pi\u00f9 grandi e importanti del Mediterraneo, \u00e8 oggi, con oltre 10 milioni di passeggeri trasportati all'anno, il primo in Italia nel settore.\nIl porto di Messina \u00e8 anche tra i principali scali turistici del Mediterraneo, con un traffico annuo crescente di croceristi: 260.000 nel 2006, 300.000 nel 2007, 355.000 nel 2008 e 405.000 nel 2009.\nNell'ambito portuale di Messina sono compresi anche gli approdi della rada San Francesco, utilizzati per l'imbarco degli autoveicoli sui traghetti verso Villa San Giovanni; gli approdi di Tremestieri, utilizzati per l'imbarco dei mezzi pesanti verso Villa San Giovanni e Reggio Calabria; il porto turistico \"Marina del Nettuno\", con una disponibilit\u00e0 di 160 posti barca.\nI servizi ferroviari di attraversamento dello Stretto sono assolti dalla stazione di Messina Marittima, contigua alla stazione di Messina Centrale. Il molo Norimberga, il pi\u00f9 esteso tra quelli del porto messinese, \u00e8 invece destinato all'attracco delle navi dell'\"autostrada del mare\" per Salerno e si estende nella zona della stretta penisola di San Raineri dalla caratteristica forma a falce, con i resti della Cittadella fortificata.\nStruttura.\nIl porto, che si apre sulla sponda occidentale dello stretto di Messina, \u00e8 costituito da un'ampia insenatura racchiusa dalla tipica falce naturale, che delimita una superficie portuale di circa 820.000\u00a0m\u00b2. Le aree portuali a terra, invece, occupano circa 50 ettari. La citt\u00e0 di Messina si affaccia sul porto con il suo centro storico, sviluppatosi sin da prima dei tempi della colonizzazione greca sull'orlo del porto, tanto che l'originario nome siculo della citt\u00e0, Zancle (\"falce\") richiama proprio la forma del braccio portuale.\nL'imboccatura del porto, orientata a NW, \u00e8 larga circa 400 metri e si estende tra il Forte San Salvatore e la sede operativa della capitaneria di Porto.\nLa profondit\u00e0 media del bacino (a circa 100 metri dalle banchine) \u00e8 di 40 metri, mentre i fondali in banchina sono ricompresi tra i 6,5 e gli 11 metri; questo consente l'accesso e l'attracco anche a navi di grosso tonnellaggio.\nLe undici banchine, attrezzate con gru, fisse e mobili, e dotate di binari per i collegamenti ferroviari, si estendono per un totale di circa 1.770 metri.\nCollegamenti.\nIl porto di Messina offre collegamenti con navi da crociera e con traghetti per:\nCantieristica navale.\nIl porto peloritano ospita, sulla sua falce portuale (per met\u00e0 circa zona militare) alcuni cantieri navali privati e quelli pubblici dell'Arsenale di Messina, dipendente dall'Agenzia industrie difesa del Ministero della Difesa.\nI cantieri svolgono importanti attivit\u00e0 di costruzione (nei cantieri Rodriquez vi fu costruito il primo aliscafo al mondo) e riparazioni di natanti anche di grosso tonnellaggio.\nEnte Autonomo Portuale di Messina.\nL'Ente Autonomo Portuale di Messina \u00e8 stato costituito con decreto del Presidente della Regione Siciliana n. 270/A del 10/03/1953 con lo scopo di provvedere all'amministrazione e alla gestione del Punto Franco, cos\u00ec come istituito e delimitato dalla legge n. 191 del 15/03/1951 (la cui permanenza in vigore \u00e8 stata ritenuta indispensabile dal Decreto Legislativo n. 179/2009) ed assumere qualsiasi servizio che abbia attinenza con traffici commerciali e con attivit\u00e0 industriali che interessino direttamente e indirettamente il porto di Messina, escluso, solo, ogni iniziativa che risulti in contrasto con l'attivit\u00e0 svolta dalle Ferrovie dello Stato.\nStante la duplice competenza, dello Stato e della Regione Siciliana, ancora non si \u00e8 potuto attuare il Punto Franco, per cui l'Ente ha orientato la sua attivit\u00e0 prevalentemente in campo industriale:\nDopo un lungo periodo di commissariamento, dal 2006, appena ricostituito il nuovo Consiglio di Amministrazione, presieduto dal Rag. Rosario Madaudo \u2013 imprenditore, designato dalla C.C. I.A.A. di Messina ed al di fuori dalla politica in senso stretto, l'Ente si \u00e8 dedicato alla realizzazione del Punto Franco, trovando una forte opposizione da parte di chi, ritenendolo, ormai, irrealizzabile, aveva destinato le sue aree ad attivit\u00e0 turistico - alberghiera.\nIl coronamento di tale attivit\u00e0 sono state:\nAttualmente, l'Ente guidato da Madaudo, nel frattempo nominato Commissario Straordinario, si sta attivando per farsi riconsegnare le aree e poter effettuare la recinzione delle stesse e le necessarie infrastrutturazioni, al fine di ottenere il decreto con il regime doganale applicabile e, finalmente, far decollare il Punto Franco di Messina."}
{"id": "1269063", "revid": "729019", "url": "https://it.wikipedia.org/wiki?curid=1269063", "title": "Karlstor", "text": "La Karlstor \u00e8 una delle antiche porte di accesso di Monaco di Baviera ed \u00e8 una delle tre ancora esistenti, insieme alla Isartor ed alla Sendlinger Tor.\nStoria.\nQuesta porta faceva parte della fortificazioni medievali e sorvegliava l'accesso occidentale della citt\u00e0. Originariamente era chiamata \"Neuhauser Tor\", ma nel 1791 venne chiamata Karlstor in onore di Carlo Teodoro, che decise di far abbattere le vecchie mura per permettere l'espansione della citt\u00e0. Oltre alla porta, al principe \u00e8 dedicata anche la piazza che si trova oltre la stessa, chiamata Karlsplatz (i monacensi la chiamano Stachus). In origine la porta aveva tre torri : la centrale, che era anche la pi\u00f9 alta, venne abbattuta nel 1861 a seguito dell'esplosione di un deposito di polvere da sparo al suo interno. Nello stesso anno iniziarono i lavori di ricostruzione della porta in stile neogotico, su progetto di Arnold Zenetti.Le figure in bronzo che ornano le arcate, provengono dalla vecchia \"Fischerbrunnen\" posta nella Marienplatz."}
{"id": "1269069", "revid": "33689", "url": "https://it.wikipedia.org/wiki?curid=1269069", "title": "Appio Claudio Giuliano", "text": "Biografia.\nGiuliano fu console suffetto tra il 200 e il 210; sotto Caracalla o (meno probabilmente) Eliogabalo fu nominato proconsole d'Asia. Nel 224 fu console ordinario; fu probabilmente intorno a questo anno che tenne la prefettura cittadina.\nIl secondo consolato di Giuliano rientra in un processo avvenuto sotto Alessandro Severo, in cui sei consoli dell'epoca di Settimio Severo vennero rieletti consoli: Mario Massimo nel 223, Giuliano nel 224, Manilio Fusco nel 225, Aufidio Marcello nel 226, Aiacio Modesto nel 228 e Cassio Dione Cocceiano nel 229. Probabilmente si tratt\u00f2 di una serie di nomine volte a rafforzare l'autorit\u00e0 del Senato romano nell'amministrazione pubblica, dopo il periodo di centralizzazione severiano; \u00e8 probabile che l'autore di questa svolta politica fosse Giulia Mamea, vera detentrice del potere."}
{"id": "1269072", "revid": "729019", "url": "https://it.wikipedia.org/wiki?curid=1269072", "title": "Ofisa Tonu'u", "text": "Tonu'u \u00e8 nato in Nuova Zelanda da genitori samoani (ha entrambi i passaporti).\nCarriera.\nDopo la squadra del college (il Rongotai College), pass\u00f2 ai Wellington Colts.\nNel 1992 esord\u00ec con la nazionale samoana, con cui gioc\u00f2, nella stagione '92-'93, 14 incontri fra i quali anche uno contro gli All Blacks. In quella stessa stagione cambi\u00f2 club, passando agli .\nFu chiaro che il suo livello poteva consentirgli di giocare al livello della nazionale neozelandese, e Tonu'u nel 1994 rinunci\u00f2 alla nazionale samoana per puntare a quella del proprio paese (cosa consentita dai regolamenti internazionali dell'epoca).\nNei due anni successivi gioc\u00f2 alcuni incontri con selezioni nazionali minori, finch\u00e9 fece il suo esordio nella partita del 6 agosto 1996 contro il Boland Invitation XV (mise a segno una meta). L'esordio in un test-match internazionale avvenne un anno dopo contro la nazionale figiana. In totale, Tonu'u ha giocato 8 incontri (di cui 5 test match) con gli All Blacks.\nA livello di club, ha giocato ad Auckland fino al 1999, quando si \u00e8 trasferito in Inghilterra, ai London Irish. Dopo una stagione, il trasferimento in Galles ai Newport RFC."}
{"id": "1269074", "revid": "113462101", "url": "https://it.wikipedia.org/wiki?curid=1269074", "title": "Stemma del Venezuela", "text": "Lo stemma della Repubblica Bolivariana del Venezuela \u00e8 costituito da uno scudo sormontato da due cornucopie, simbolo di abbondanza, incrociate, ed \u00e8 diviso negli stessi tre colori della bandiera: rosso, giallo e blu. Nel quarto rosso in alto a sinistra compare un covone di grano simbolo dell'unit\u00e0, nel quarto giallo in alto a destra le tre bandiere unite della Grande Colombia e nell\u00e0 met\u00e0 blu inferiore compare un cavallo bianco allo stato brado, simbolo di libert\u00e0 voltato verso sinistra (mentre fino al 2006 era girato nell'altra direzione. Cambiamento suggerito dalla figlia del Presidente Chavez: l'equino in origine correva da sinistra a destra, ma venne fatto notare che in un paese socialista fosse pi\u00f9 giusto il percorso inverso).\nAllo scudo sono accostati, da un lato un ramo di alloro (la vittoria), dall'altro uno di palma (il martirio), legati insieme da un nastro tricolore che riporta il seguente motto: \nDopo il 2006 il motto \"Republica de Venezuela\" fu sostituito con \"Republica Bolivariana de Venezuela\", il nome acquisito dalla repubblica dopo la presa di potere di Hugo Ch\u00e1vez.\nL'Araldista Fabio Cassani Pironti, incaricato dall'Assemblea Nazionale, ha realizzato la riforma dello stemma nazionale."}
{"id": "1269078", "revid": "123650420", "url": "https://it.wikipedia.org/wiki?curid=1269078", "title": "Malaguti Phantom", "text": "Il Malaguti Phantom \u00e8 uno scooter prodotto dalla casa motociclistica italiana Malaguti dal 1993 al 2011 in oltre 450 mila esemplari.\nInizialmente disponibile nella sola cilindrata di 50 cm\u00b3, il Phantom ha incontrando un buon successo soprattutto tra il pubblico giovanile, confrontandosi con gli altri modelli di successo del mercato come ad esempio il Booster, o l'Aerox della Yamaha.\nQuesto scooter varia da un peso di 89 kg a 102 kg\nIl contesto.\nPresentato al salone di Milano nell\u2019ottobre del 1993 la produzione dell\u2019F12 Phantom parte alla fine dello stesso anno e le vendite in Italia iniziano dai primi mesi del 1994. \nNei suoi primi dieci anni di produzione ne sono stati venduti oltre 350 mila esemplari e per festeggiare il traguardo nel 2003 venne presentata la versione speciale \u201cCapirex\u201d con le grafiche ispirate alla Ducati Desmosedici guidata da Loris Capirossi nel MotoGP.\nFino al 2006 \u00e8 stato prodotto in due versioni con la sigla \"F12\", diverse per il tipo di impianto di raffreddamento, a liquido o ad aria, ed anche in versioni di cilindrata superiore, da 100, 125, 200 e 250\u00a0cm\u00b3. I modelli con cilindrate da 125\u00a0cm\u00b3 e superiori sono detti Phantom Max, hanno tutti motore a 4 tempi (Piaggio Leader sul 125, Quasar sul 250) con raffreddamento a liquido, un telaio pi\u00f9 grande, ed alcune differenze estetiche rispetto alle versioni 50 e 100\u00a0cm\u00b3 (come la conformazione del faro posteriore completamente diversa).\nNel 2006 \u00e8 stato presentato il nuovo modello 50\u00a0cm\u00b3, ovvero il \"Phantom F12R\".\nIl modello F12R \u00e8 motorizzato con un propulsore Minarelli in posizione orizzontale per la versione a raffreddamento a liquido con doppio freno a margherita, mentre per la versione a raffreddamento ad aria monta un motore della Keeway Motors con freno anteriore a margherita e posteriore a tamburo. Alimentato da un carburatore \"Gurtner Phva 12\"\u00a0mm. \nL'elettronica per tutti i modelli \u00e8 realizzata da Ducati Energia, con versioni diverse in base all'omologazione dello scooter: i modelli \"Euro 0\" o Euro 1 sono equipaggiati con l'accensione Ducati a 6 poli, mentre i modelli Euro 2 e superiori sono equipaggiati con una versione pi\u00f9 recente a 12 poli. Sempre in questi ultimi modelli l'impianto elettrico vede la presenza di un regolatore di carburazione agente sul circuito del minimo, di un sensore di posizione del comando gas (tps) e di una centralina che gestisce la carburazione e l'anticipo, al fine di abbattere le emissioni inquinanti.\nIl Phantom nel corso della sua storia ha subito modifiche di piccola natura sino all'avvento del modello 2007; il primo aggiornamento ha interessato la linea, ridisegnando la pedana (ampliando l'appoggio destinato al passeggero) e modificando il disegno della sella, eliminando il guscio in plastica, lasciando un sellone biposto con maniglie per il passeggero ben integrate nella linea complessiva del mezzo infine \u00e8 stata modificata la mascherina del fanale posteriore.\nOltre a questo la strumentazione si \u00e8 evoluta, abbandonando gli strumenti analogici in favore di un display LCD multifunzione, con comando sul blocchetto sinistro per poter accedere alle varie modalit\u00e0. Il display occupa il posto centrale della strumentazione, negli altri 2 spazi sono alloggiate le spie di servizio come quelle per fari e frecce.\nNel corso degli anni sono stati modificati gli impianti di frenata, fino al 1999 le versioni ad aria e a liquido montavano posteriormente un freno a tamburo mentre successivamente nella versione a liquido \u00e8 stato introdotto il freno a disco ed \u00e8 stato montato un nuovo cerchio da 13\".\nCi sono molte case che costruiscono pezzi speciali per migliorare le prestazioni del motore, tra cui Polini, Malossi, Top performances, Pinasco e molte altre specializzate nell'estetica."}
{"id": "1269080", "revid": "1573940", "url": "https://it.wikipedia.org/wiki?curid=1269080", "title": "Bainoceratops efremovi", "text": "Bainoceratops efremovi era un dinosauro appartenente ai ceratopsi che visse in Mongolia durante il Campaniano medio-inferiore, circa 81-74 milioni di anni fa.\nClassificazione.\nIl \"Bainoceratops\", lontano parente del Triceratops, \u00e8 conosciuto soltanto per la sua colonna vertebrale. Nonostante ci\u00f2, la sua spina dorsale basta per distinguerlo dal pi\u00f9 famoso Protoceratops e invece imparentarlo al grande Udanoceratops tschizhovi.\nDieta.\nCome tutti i ceratopsi, questo dinosauro era erbivoro. Usava infatti il suo caratteristico becco per strappare foglie, felci e fiori, che avevano cominciato a prosperare."}
{"id": "1269082", "revid": "69794", "url": "https://it.wikipedia.org/wiki?curid=1269082", "title": "Campionato mondiale di pallacanestro maschile", "text": ""}
{"id": "1269083", "revid": "44638", "url": "https://it.wikipedia.org/wiki?curid=1269083", "title": "Nazionale di pallacanestro jugoslava", "text": ""}
{"id": "1269084", "revid": "161374", "url": "https://it.wikipedia.org/wiki?curid=1269084", "title": "Dependencias Federales", "text": ""}
{"id": "1269085", "revid": "54268", "url": "https://it.wikipedia.org/wiki?curid=1269085", "title": "Pierre-F\u00e9lix Guattari", "text": ""}
{"id": "1269086", "revid": "54268", "url": "https://it.wikipedia.org/wiki?curid=1269086", "title": "Pierre Guattari", "text": ""}
{"id": "1269089", "revid": "54268", "url": "https://it.wikipedia.org/wiki?curid=1269089", "title": "Pierre-Felix Guattari", "text": ""}
{"id": "1269092", "revid": "124123", "url": "https://it.wikipedia.org/wiki?curid=1269092", "title": "Artemone", "text": "Della sua vita quasi nulla \u00e8 conosciuto con certezza. Eusebio di Cesarea (\"Historia ecclesiastica\", V, 28) sosteneva che fosse il maestro di Paolo di Samosata, opinione confermata dagli atti del concilio di Antiochia del 264, che parlano dei due personaggi come di due persone unite in comunione e reciproco appoggio. Eusebio e Teodoreto di Cirro (\"Haereticorum fabulae\", II, 4; V, II) descrivevano il suo insegnamento come un rifiuto della divinit\u00e0 di Ges\u00f9; egli sosteneva che Ges\u00f9 era semplicemente un uomo (\"psilos anthropos\") adottato da Dio nel momento del suo battesimo nel Giordano. \nSecondo i suoi confutatori, Artemone falsificava le Sacre Scritture e si appellava alla tradizione per sostenere i suoi errori. Ambedue gli autori citati menzionavano le confutazioni da cui avevano tratto spunto: Eusebio da un'opera senza titolo, mentre Teodoreto da \"Il piccolo labirinto\", attribuito in un primo tempo ad un presbitero romano, un certo Caio e, pi\u00f9 recentemente, a Ippolito di Roma, il supposto autore supposto del \"Philosophumena\"."}
{"id": "1269093", "revid": "77358", "url": "https://it.wikipedia.org/wiki?curid=1269093", "title": "Pierre-felix guattari", "text": ""}
{"id": "1269094", "revid": "729019", "url": "https://it.wikipedia.org/wiki?curid=1269094", "title": "Scott Hastings (rugbista)", "text": "La sua prima comparsa nella nazionale scozzese fu il 18 gennaio 1986, in una partita contro l'Francia e l'ultima il 1\u00ba febbraio 1997 a Twickenham contro l'Inghilterra. Le presenze in nazionale furono in totale 64 e ha giocato le Cinque Nazioni 1986, 1987, 1988, 1989, 1990, 1991, 1992, 1993, 1994, 1995, 1996 e 1997.\nDisput\u00f2 la e quella del 1995. Vinse in nazionale i Cinque Nazioni 1986 e 1990.\nSi \u00e8 ritirato nel marzo del 2000."}
{"id": "1269095", "revid": "287204", "url": "https://it.wikipedia.org/wiki?curid=1269095", "title": "Wilhelm Filchner", "text": "Autore di numerosi viaggi nel Pamir, Tibet, Cina e Nepal ha comandato la seconda spedizione antartica tedesca. Nel mare di Weddell, Filchner ha scoperto, tra gli altri, la barriera Filchner-Ronne.\nHa scritto 27 libri che parlano delle sue esplorazioni.\nPrimi viaggi.\nCresciuto a Monaco in una famiglia relativamente agiata, Filchner si arruola a 15 anni come cadetto nell'esercito bavarese. Ai primi del '900 si concede tre mesi di vacanza e, con un \"budget\" di 300 goldmark, intraprende il suo primo viaggio che lo porta in Russia, Caucaso, Kirghizistan sino ad attraversare a cavallo le montagne del Pamir.\nLa sua fama lo precede in Baviera e, nel 1903, partecipa ad una missione scientifica in Tibet dove effettua le sue prime misurazioni elettromagnetiche. Al suo ritorno, nel 1905, Filchner inizia a pensare ad una nuova spedizione tedesca in Antartide.\nL'Antartide.\nCon un piccolo gruppo di ricercatori Filchner effettua la sua \"spedizione di prova\" sull'isola di Spitsbergen (Svalbard) e pu\u00f2 presentare un concreto piano per una seconda spedizione antartica tedesca a Berlino nel marzo 1910. Grazie al clamore suscitato nel pubblico e ad una lotteria il gruppo riesce rapidamente a raccogliere il denaro necessario per l'acquisto di una nave, la \"Deutschland\".\nNel maggio 1911 la nave lascia il porto di Brema e raggiunge il 4 ottobre Buenos Aires dove imbarca provviste e carbone per dirigersi poi verso il mare di Weddell. Sino ad allora non era chiaro che il continente antartico fosse una massa compatta e molti esploratori speravano di trovare un passaggio attraverso il continente. Il progetto fall\u00ec a causa del cattivo tempo e del disgelo che spazz\u00f2 via una stazione costruita su un iceberg. Nonostante questo Filchner fece importanti scoperte come la seconda barriera pi\u00f9 grande dell'Antartide (barriera Filchner-Ronne) e l'individuazione della costa di Luitpold. Nel marzo 1912 la nave resta imprigionata dal pack e riesce a liberarsi soltanto nel dicembre successivo.\nAncora in Asia.\nDopo l'esperienza antartica, Filchner decide di tornare in Asia. Nel 1926 organizza a proprie spese una spedizione scientifica che lo porta sino al monastero di Kumbum nei pressi del lago Qinghai. Filchner non riceve alcun aiuto dall'ambasciata tedesca di Pechino e quando si trova a corto di denaro si aggrega ai gruppi di ricerca francese e britannico per continuare i suoi studi sulla regione di Qinghai ed effettuare misurazioni geofisiche sull'altopiano tibetano. Il 24 giugno 1928 quando tutti ormai lo credevano morto, Wilhelm Filchner fa ritorno in Germania.\nTra il 1934 ed il 1937, Wilhelm Filchner riesce ad organizzare una terza spedizione in Tibet, stavolta finanziata dal governo.\nUltimi anni.\nNel 1937 riceve insieme con il chirurgo Ferdinand Sauerbruch il premio nazionale tedesco per l'arte e la scienza.\nNel 1938 viene insignito della medaglia Carus per la geografia per i suoi contributi alle scienze naturali.\nNel 1939 \u00e8 di nuovo in Nepal dove viene sorpreso dallo scoppio della seconda guerra mondiale. Internato a Patne in India dal 1940 al 13 settembre 1941 viene trasferito nel campo di Purandhar nel settembre 1941. Nel novembre 1946 viene spostato nel campo di Satara nel Maharashtra e successivamente a Poona, sempre nel Maharashtra.\nRiesce a ritornare in Europa soltanto nel 1948 dove risieder\u00e0 a Zurigo sino al 1957, anno di morte.\nNegli anni cinquanta gli viene dedicata una scuola a Wolfhagen (distretto di Kassel).\n\u00c8 stato membro della societ\u00e0 di eugenetica sin dalla sua fondazione, nel 1905."}
{"id": "1269099", "revid": "767487", "url": "https://it.wikipedia.org/wiki?curid=1269099", "title": "Robert Tepper", "text": "La sua canzone sicuramente pi\u00f9 celebre \u00e8 \"No Easy Way Out\" (facente parte della colonna sonora del film \"Rocky IV\"), seguita da \"Angel of The City\" (facente parte della colonna sonora del film \"Cobra\").\nBiografia.\nProveniente da Bayonne, New Jersey, Robert Tepper inizia ad appassionarsi alla musica fin dall'et\u00e0 di 17 anni, ascoltando il garage rock degli anni sessanta e iniziando a suonare con una piccola band nella sua citt\u00e0 natale. La sua carriera comincia come staff writer a New York, dove alla fine si unisce con il cantante Benny Mardones, con cui si occupa di scrivere i testi e suonare il basso. Con Mardones, Tepper ha scritto la celebre \"Into the Night\", che non solo \u00e8 arrivata al numero 11 della Billboard e ha guadagnato una nomination ai Grammy per la sua pubblicazione iniziale nel 1980, ma \u00e8 stata ri-tracciata ancora quasi un decennio pi\u00f9 tardi.\nNel 1985, Tepper si trasferisce a Los Angeles, firmando un contratto discografico con la Scott Brothers. Quando Sylvester Stallone sente \"No Easy Way Out\", decide di utilizzarla nel terzo sequel di Rocky. La canzone \u00e8 stata inclusa nella colonna sonora di Rocky IV e con il film, diventato uno dei maggiori successi dell'anno, \u00e8 stata pubblicata come singolo ufficiale, salendo nella Top 30 nei primi mesi del 1986 facendo ufficialmente debuttare Tepper col suo primo album, ma non riusc\u00ec a mantenere l'interesse del pubblico. Un altro singolo, \"Don't Walk Away\", non ebbe grande successo, finendo negli ultimi posti in classifica della Hot 100.\nIl secondo album, \"Modern Madness\", fu prodotto senza alcun preavviso due anni dopo, seguito dalla separazione di Tepper dalla Scott Brothers dopo una causa prolungata. In questo periodo continua a scrivere brani, anche se non pi\u00f9 sull'onda dei suoi vecchi successi, e trascorre del tempo a Nashville. Nel 1996, Tepper mette insieme le canzoni dei precedenti sette anni, pubblicandole nella compilation \"No Rest for the Wounded Heart\". Attualmente, dopo la pubblicazione del suo quarto album in studio, \"New Life Story\", continua a fare dei tour negli Stati Uniti e nelle grandi citt\u00e0."}
{"id": "1269106", "revid": "73843", "url": "https://it.wikipedia.org/wiki?curid=1269106", "title": "Prassea", "text": "\u00c8 noto solo grazie all'opera di Tertulliano \"Adversus Praxean\". Il suo nome figura nell'elenco delle eresie allegato al \"De Praescriptionibus\" di quello scrittore (un'epitome anonima del perduto \"Syntagma\" di Sant'Ippolito di Roma) a causa di una errata correzione fatta da un antico amanuense per Noeto.\nLe sue posizioni si collocano a met\u00e0 fra l'eresia monarchiana e quella modalista.\nBiografia.\nL'asiatico Prassea si fregiava con orgoglio, narrava Tertulliano, del titolo di confessore della Fede perch\u00e9 era stato per qualche tempo in prigione. Intorno al 190, giunse a Roma, dove venne ben ricevuto da Papa Vittore I, che lo teneva in grande considerazione. Nella citt\u00e0, Prassea si dedic\u00f2 a combattere le eresie, da quella adozionista di Teodato di Bisanzio a quella montanista. Papa Zefirino, per\u00f2, aveva deciso di dare credito ai doni profetici di Montano, Prisca, e Massimilla (se si deve dar credito a Tertulliano) e l'intenzione era gi\u00e0 stata sufficientemente pubblicizzata da portare la pace alle Chiese d'Asia e di Frigia, ma Prassea convinse il papa a rivedere la sua decisione ed a scomunicare Montano. A causa di questa opposizione al montanismo, Prassea si tir\u00f2 addosso le ire di Tertulliano, che era gi\u00e0 un simpatizzante montanista.\nPrassea giunse a Cartagine prima che Tertulliano fuoriuscisse dalla chiesa (circa 206-208) e qui insegnava la dottrina monarchiana, o almeno una dottrina che Tertulliano considerava antitrinitaria e anticristiana:\nSecondo l'Enciclopedia Cattolica, Tertulliano avrebbe bollato gli insegnamenti di Prassea come una dottrina di stampo monarchiano, mentre secondo interpretazioni pi\u00f9 recenti e aggiornate si tratterebbe di un punto di vista assimilabile all'eresia modalista, che fu ripreso da Sabellio, un altro maestro spirituale cristiano attivo a Roma, dal quale la dottrina assunse successivamente il nome di sabellianismo.\nSecondo il teologo Olson, Prassea fu il primo autore del cristianesimo primitivo a tentare di elaborare una dottrina sistematica della Trinit\u00e0.\nTuttavia, egli neg\u00f2 la realt\u00e0 ontologica della Trinit\u00e0, l'esistenza di tre persone distinte e di altrettante relazioni personali nell'unico Dio: stando alla descrizione del suo pensiero fornita da Tertulliano, Prassea neg\u00f2 l'esistenza personale dello Spirito Santo Dio, assimilandoLo ad una manifestazione del Padre e del Figlio e, di conseguenza, afferm\u00f2 anche che in croce morirono sia il Padre che il Figlio. In questo modo, egli avrebbe ridotto il Padre, il Figlio e lo Spirito Santo a tre aspetti o ruoli di un'unica persona divina.\nFu confutato, evidentemente da Tertulliano stesso, e forn\u00ec un chiarimento o una ritrattazione scritta che, quando dopo molti anni Tertulliano scrisse l\"'Adversus Praxean\", era ancora nelle mani delle autorit\u00e0 della Chiesa cartaginese, i \"carnali\", come era solito chiamarli. Durante gli anni trascorsi a Cartagine, Prassea sarebbe stato un avversario dell'eresia montanista, alla quale avrebbe opposto delle tesi simil-monarchiane, riviste successivamente quando si sarebbe reso conto del pericolo di fraintendimenti da parte dei fedeli di Ges\u00f9 Cristo.\nComunque, quando Tertulliano scrisse il suo libro, non era pi\u00f9 nella Chiesa e sorge il sospetto che fosse parte di una campagna denigratoria architettata per gettare discredito su uno dei pi\u00f9 strenui oppositori del montanismo: il monarchianismo di cui parlava Tertulliano, era indubbiamente quello di Epigono e Cleomene. A parte quest'opera, ci sono ben pochi motivi per pensare che Prassea fosse un eresiarca, e ancor meno per identificarlo con Noeto di Smirne, o con uno dei suoi seguaci.\nAd ogni buon conto, non risulta che Prassea sub\u00ec alcuna persecuzione o scomunica da parte di Vittore I o di Zefirino, n\u00e9, d'altra parte, risulta nemmeno che sia mai proclamato Santo e Padre della Chiesa da nessuna delle Chiese cristiane che ammettono il culto dei santi."}
{"id": "1269112", "revid": "436907", "url": "https://it.wikipedia.org/wiki?curid=1269112", "title": "Don't Panic (Coldplay)", "text": "Don't Panic \u00e8 un singolo del gruppo musicale britannico Coldplay, il quarto estratto dal primo album in studio \"Parachutes\" e pubblicato il 19 marzo 2001.\nPubblicazione.\nIl singolo, pubblicato in vari Paesi dell'Europa e in Australia, contiene come b-side i brani \"You Only Live Twice\" e \"Bigger Stronger\" eseguiti dal vivo in Norvegia.\nIl brano \u00e8 stato in seguito inserito nelle colonne sonore dei film \"Tre mogli\" di Marco Risi e \"La mia vita a Garden State\" di Zach Braff.\nVideo musicale.\nIl videoclip, diretto da Tim Hope, inizia con un diagramma animato del ciclo dell'acqua, per poi mostrare i quattro componenti del gruppo, sotto forma di ritagli di carta bidimensionali, intenti a svolgere normali faccende domestiche. All'improvviso un disastro colpisce la terra sotto forma di inondazioni, vulcani e scosse elettriche."}
{"id": "1269116", "revid": "1272592", "url": "https://it.wikipedia.org/wiki?curid=1269116", "title": "Campionato italiano a squadre di calcio da tavolo 1991", "text": "Il campionato italiano di calcio da tavolo a squadre 1991/1992 fu organizzato dall\u2019AICIMS . La fase finale fu organizzata a Milano"}
{"id": "1269118", "revid": "486946", "url": "https://it.wikipedia.org/wiki?curid=1269118", "title": "Demoni 2 - L'incubo ritorna", "text": ""}
{"id": "1269120", "revid": "6923", "url": "https://it.wikipedia.org/wiki?curid=1269120", "title": "Campionato mondiale maschile di pallacanestro 1967", "text": "La V edizione del campionato mondiale maschile di pallacanestro FIBA \u00e8 stata disputata in Uruguay, nelle citt\u00e0 di Montevideo, Mercedes, Salto e C\u00f3rdoba, dal 27 maggio all'11 giugno 1967. Al torneo hanno partecipato tredici squadre.\nPer la prima volta nella storia dei Campionati del Mondo FIBA, alla squadra campione del mondo viene assegnato come trofeo il Naismith Trophy, in onore dell'inventore della pallacanestro, il Dr. James Naismith."}
{"id": "1269121", "revid": "339392", "url": "https://it.wikipedia.org/wiki?curid=1269121", "title": "Campionato italiano maschile di pallacanestro 1980", "text": ""}
{"id": "1269122", "revid": "339392", "url": "https://it.wikipedia.org/wiki?curid=1269122", "title": "Campionato italiano maschile di pallacanestro 1983", "text": ""}
{"id": "1269123", "revid": "339392", "url": "https://it.wikipedia.org/wiki?curid=1269123", "title": "Campionato italiano maschile di pallacanestro 1984", "text": ""}
{"id": "1269124", "revid": "339392", "url": "https://it.wikipedia.org/wiki?curid=1269124", "title": "Campionato italiano maschile di pallacanestro 1998", "text": ""}
{"id": "1269125", "revid": "339392", "url": "https://it.wikipedia.org/wiki?curid=1269125", "title": "Campionato italiano maschile di pallacanestro 2001", "text": ""}
{"id": "1269135", "revid": "123124826", "url": "https://it.wikipedia.org/wiki?curid=1269135", "title": "Basilica di Santa Maria della Pazienza", "text": "Il santuario di Santa Maria della Pazienza \u00e8 un complesso fondato nel 1601 e formato da un antico ospedale e dall'omonima chiesa basilicale; si erge a Napoli in piazza Cesarea, nel quartiere Avvocata, nei pressi della Santissima Trinit\u00e0 alla Cesarea.\nStoria.\nLa chiesa \u00e8 denominata anche Cesarea perch\u00e9 prende il nome del suo fondatore Annibale Cesareo, che ne fece sacello di famiglia; egli fu segretario della regia camera di Santa Chiara.\nL'edificio \u00e8 stato realizzato in forme puramente barocche; particolarmente significativi, furono gli arricchimenti tra l'anno di fondazione e il 1636, anno in cui il complesso fu concluso.\nTuttavia, nel XVIII secolo furono intraprese importanti ristrutturazioni: nel 1733 ad opera di Costantino Manni e due anni dopo grazie a Tommaso Eboli.\nDa agosto a novembre 1917, San Pio da Pietrelcina frequent\u00f2 questa chiesa dove celebr\u00f2 anche messa, essendo di stanza nella vicina Caserma Cesarea.\nDescrizione.\nNell'interno, formato da una vasta navata e cappelle laterali, sono custodite numerose opere d'arte. Sul soffitto a cassettoni \u00e8 disposta una grande tela raffigurante il \"Riposo in Egitto\", di Giuseppe Pozzovivo; le altre opere pittoriche sono di Giovanni Battista Lama (la \"Carit\u00e0\", l\"Ospitalit\u00e0\", l\"Abbondanza\", la \"Misericordia\", l\"Onore\", la \"Sapienza\", la \"Concordia\", la \"Saggezza\" e la \"Provvidenza\"). Sempre di questo artista, sono anche le altre tele databili 1730-32.\nAltri artisti che lavorarono per la chiesa sono: Lorenzo De Caro, Giambattista Vela, Hendrick van Somer, Nicola ed Oronzo Malinconico. Tra le opere scultoree \u00e8 da menzionare principalmente l'altare maggiore; questo, fu smembrato per la ricostruzione dell'abside e le tarsie vennero riutilizzate. Altra opera scultorea di spicco \u00e8 il \"Monumento di Annibale Cesareo\", realizzato da uno dei maggiori scultori presenti in quel tempo a Napoli, ovvero, Michelangelo Naccherino. Inoltre, alcuni angeli in stucco sono da attribuire a Domenico Antonio Vaccaro.\nNella quinta cappella sulla destra, interessante \u00e8 anche la statua lignea di Francesco Citarelli; risalente al 1859, l'opera raffigura \"San Raffaele Arcangelo e Tobiolo\"."}
{"id": "1269136", "revid": "1543377", "url": "https://it.wikipedia.org/wiki?curid=1269136", "title": "Operazione Keelhaul", "text": "L'operazione Keelhaul (in italiano \"giro di chiglia\", una punizione corporale spesso mortale dell'epoca della marina a vela) fu compiuta dalle forze britanniche e statunitensi per rimpatriare prigionieri di guerra russi dall'Italia settentrionale dopo la fine della seconda guerra mondiale, tra il 14 agosto 1946 e il 9 maggio 1947.\nSpecie dopo una serie di pubblicazioni degli anni settanta, quali il libro eponimo di Julius J. Epstein, \"The Last Secret\" di Nicholas William Bethell e \"The Secret Betrayal\" di Nikolai Tolstoy, il termine \u00e8 andato a comprendere una serie di operazioni compiute dagli alleati per il rimpatrio forzato di prigionieri di guerra e rifugiati, in special modo di nazionalit\u00e0 russa e jugoslava, iniziate gi\u00e0 nell'ottobre 1944, prima della fine del conflitto. Oltre a soldati dell'Armata Rossa detenuti in campi di prigionia dell'Asse, ne furono oggetto nazifascisti e collaborazionisti di etnia slava che si erano arresi agli angloamericani, ma anche civili anticomunisti e rifugiati.\nLe operazioni di selezione e rimpatrio si svolsero in un clima di terrore tra i prigionieri, che si aspettavano il peggio malgrado le rassicurazioni degli alleati, e vi furono numerosi episodi di suicidi o automutilazioni. Il loro destino fu in effetti spesso tragico, consistendo in eccidi di massa o lunghe detenzioni in campi di lavoro. La denominazione stessa suggerisce d'altro canto che i vertici militari e politici alleati non nutrissero molti dubbi sul destino riservato ai rimpatriati.\nNon \u00e8 chiaro il numero di persone coinvolte in operazioni cui non venne data pubblicit\u00e0 e i cui dettagli vennero anzi mantenuti segreti dagli Alleati, ma lo si stima in almeno due milioni.\nGli accordi tra sovietici ed alleati.\nAlla conferenza di Jalta del febbraio 1945 venne ratificato un accordo sulla restituzione dei prigionieri di guerra. Secondo richieste gi\u00e0 espresse da Iosif Stalin alla quarta conferenza di Mosca dell'ottobre 1944, il 31 marzo 1945 venne per\u00f2 formulato un codicillo segreto che stabiliva la consegna di tutti i cittadini sovietici che si fossero trovati nelle zone alleate al termine del conflitto, aldil\u00e0 della volont\u00e0 da essi espressa. Autori come Nikolai Tolstoy attribuiscono al ministro degli esteri inglese Anthony Eden la responsabilit\u00e0 principale nell'aver accettato in toto le richieste sovietiche.\nIn cambio il governo sovietico avrebbe restituito diverse decine di migliaia di prigionieri di guerra alleati trovati in campi di prigionia nelle zone da esso liberate. Stalin ritard\u00f2 la consegna di alcune migliaia di essi per assicurarsi che gli angloamericani soddisfacessero completamente le sue richieste.\nGi\u00e0 i prigionieri arresisi alle forze dell'Asse avevano buone ragioni per temere gravi conseguenze dal rimpatrio, visto che secondo direttive quali il famigerato ordine numero 227 la resa non era considerata un'opzione possibile per il soldato sovietico. Ad esempio nell'agosto 1941 Stalin aveva dichiarato traditori tutti gli ufficiali arresisi alle forze dell'Asse e fatto arrestare le loro famiglie.\nL'accordo tuttavia riguardava diverse altre centinaia di migliaia di individui:\nL'operazione Keelhaul.\nLa vera e propria \"Operazione Keelhaul\" coinvolse la selezione e il rimpatrio forzato di circa un migliaio di russi dai campi di Bagnoli, Aversa, Pisa e Riccione. Prigionieri di guerra di nazionalit\u00e0 russa che avevano servito nell'esercito tedesco vennero selezionati a partire dal 14 agosto 1946, in base ai criteri di rimpatrio pi\u00f9 restrittivi in vigore dal dicembre 1945. Il trasferimento in mano sovietica aveva il nome in codice \"East Wind\" ed ebbe luogo a Sankt Valentin, al confine tra le zone alleata e sovietica dell'Austria occupata, l'8 e 9 maggio 1947.\nTale operazione fu solo l'ultima di una serie di rimpatri forzati avvenuti nei mesi successivi al termine del conflitto e fu condotta in parallelo all'operazione \"Highland Fling\", che permise la fuoriuscita di disertori sovietici in occidente. Del resto all'epoca l'orientamento del governo britannico verso l'ex-alleato sovietico era ormai cambiato e i servizi segreti britannici sottrassero al rimpatrio un certo numero di anticomunisti con l'intenzione di utilizzarli per operazioni di intelligence, per ordine di Churchill. Ad avvantaggiarsi delle nuove posizioni governative e dell'inizio della guerra fredda furono ad esempio migliaia di ucraini della 14\u00aa divisione SS, che non vennero riconsegnati ai sovietici sostenendo che non si trovavano all'interno dei confini dell'URSS allo scoppio del conflitto nel 1939.\nDel resto gi\u00e0 verso la fine dell'estate 1945 la riluttanza dei comandanti alleati ad eseguire forzosamente i rimpatri era aumentata. Il generale Alexander si rifiut\u00f2 di costringervi i polacchi che avevano combattuto sotto il suo comando in Italia. Agli inizi di settembre Eisenhower, inizialmente tra i fautori dei rimpatri anche per le difficolt\u00e0 oggettive di provvedere al sostentamento delle centinaia di migliaia di profughi ammassati in Germania, di fronte ad avvenimenti come quelli del campo di Kempten cambi\u00f2 idea. Proib\u00ec l'uso della forza nella zona di occupazione americana della Germania e chiese allo Joint Chiefs of Staff di riconsiderare la questione e fornire istruzioni. Poco dopo Montgomery fece lo stesso nella zona di occupazione britannica.\nIl 21 dicembre lo SWNCC (\"State-War-Navy Coordinating Committee\") con la \"direttiva NcNarney-Clark\" proib\u00ec i rimpatri forzati di coloro che non erano stati identificati chiaramente come collaborazionisti o soldati dell'Armata Rossa dal 22 giugno 1941 e da allora non congedati.\nJugoslavia.\nOltre a russi, furono rimpatriati decine di migliaia di jugoslavi in fuga dall'avanzata titina: cetnici serbi (oppositori sia dei tedeschi che dei titini, in quanto fedeli a re Pietro II di Jugoslavia), domobranci sloveni, domobrani e ustascia croati, con migliaia di civili al seguito.\nMolti vennero bloccati sul confine e riconsegnati direttamente all'esercito di liberazione jugoslavo, come ad esempio nelle zone confinarie della Carinzia, negli avvenimenti del maggio 1945 noti come massacro di Bleiburg. Altre decine di migliaia furono condotti all'interno dell'odierna Slovenia con marce della morte che si conclusero in campi di prigionia o esecuzioni di massa, come a Tezno, Ko\u010devje e Hrastnik.\nMigliaia di civili continuarono per\u00f2 ad essere ospitati in Austria, in campi come quello di Viktring, nei pressi di Klagenfurt, e riuscirono successivamente ad espatriare."}
{"id": "1269139", "revid": "6923", "url": "https://it.wikipedia.org/wiki?curid=1269139", "title": "Campionato italiano a squadre di calcio da tavolo 1988-1989", "text": "Final-Four - Genova.\nS.C. Genova - S.C. Granducato Toscana 6-2.\n "}
{"id": "1269147", "revid": "3082", "url": "https://it.wikipedia.org/wiki?curid=1269147", "title": "Druso Giulio Cesare", "text": ""}
{"id": "1269149", "revid": "1573940", "url": "https://it.wikipedia.org/wiki?curid=1269149", "title": "Chiesa di Sant'Angelo a Segno", "text": "La chiesa di Sant'Angelo a Segno \u00e8 una chiesa sconsacrata di Napoli ubicata in via Tribunali.\nStoria e descrizione.\nL'origine del luogo di culto dedicato a San Michele Arcangelo \u00e8 abbastanza controversa: da alcuni vien fatta risalire al VII secolo, quando sant'Agnello, vescovo di Napoli, blocc\u00f2 prodigiosamente l'invasione dei Longobardi innalzando un'insegna con la croce cristiana e affidandosi all'intercessione del santo arcangelo; secondo altri invece l'origine dell'edificio di culto sarebbe da collocarsi intorno al 574, quando i napoletani, grazie all'aiuto Santo, riuscirono a respingere l'avanzata dei Saraceni.\nAd entrambi gli episodi \u00e8 stata collegata anche la denominazione \"a segno\": sulla soglia della chiesa, infatti, fu infisso un chiodo a testimoniare il limite dell'avanzata dei barbari invasori (longobardi per alcuni, saraceni per altri). Oggi del chiodo non vi \u00e8 pi\u00f9 alcuna traccia, ma a ricordare questo episodio resta una lapide posta sulla porta d'ingresso.\nDell'antico edificio paleocristiano non resta pi\u00f9 nulla; la chiesa attuale fu ricostruita in chiave neoclassica nel 1825, su progetto dell'architetto Luigi Malesci.\nFu chiusa al culto negli anni sessanta del XX secolo e le opere d'arte furono trasferite per motivi cautelativi, tra quest'ultime sono degne di menzione: la \"Circoncisione di Simon Vouet\" del 1622 (attualmente esposta al Museo di Capodimonte), il \"San Tommaso di Canterbury\" della scuola di Giovanni Balducci, la \"Santa Rosa\" di Giuseppe Simonelli, il \"Cristo tra i dottori\" della scuola di Jusepe de Ribera, la tavola d'altare raffigurante \"San Michele Arcangelo\" di Francesco Pagano.\nIn seguito ad un restauro conservativo la chiesa \u00e8 stata adibita a teatrino rionale."}
{"id": "1269150", "revid": "147489", "url": "https://it.wikipedia.org/wiki?curid=1269150", "title": "Peter Parker, the Spectacular Spider-Man", "text": ""}
{"id": "1269152", "revid": "125778956", "url": "https://it.wikipedia.org/wiki?curid=1269152", "title": "Coralina Cataldi Tassoni", "text": "Biografia.\nNata nel quartiere newyorkese di Manhattan, a quattro anni segue i suoi genitori nel trasferimento a Roma.\nIl suo debutto cinematografico risale al 1986 quando il regista Lamberto Bava le ha affidato il ruolo di Sally in \"Demoni 2 - L'incubo ritorna\" da lui prodotto. L'anno successivo ha lavorato con Argento in \"Opera\" (1987), dove ha interpretato la parte della costumista Giulia, poi ripresa ne \"Il fantasma dell'opera\" (1998), rivisitazione del romanzo di Gaston Leroux interpretata da Julian Sands e Asia Argento. Dario Argento l'ha poi diretta nuovamente nel film \"La terza madre\" (2007).\nFra gli altri film interpretati: \"L'amico d'infanzia\" (1994) di Pupi Avati e \"Ghost Son\" di Lamberto Bava; \u00e8 stata anche protagonista della produzione indipendente \"Il bosco 1\", horror del 1988.\n\u00c8 apparsa inoltre in numerose produzioni televisive e teatrali in Italia e in America, tra le quali anche un adattamento di \"Grease\"."}
{"id": "1269154", "revid": "300067", "url": "https://it.wikipedia.org/wiki?curid=1269154", "title": "August Pitzl", "text": "Carriera.\nNella \"\u00d6sterreichische Basketball Bundesliga\" ha giocato dal 1946 al 1968 nell'Union Rudolfsheim, squadra di cui \u00e8 stato cofondatore.\nSubito dopo il ritiro ricopr\u00ec la carica di presidente della federazione austriaca, l\"'\u00d6sterreichischer Basketballverband\". Nel 1984 fu nominato tesoriere della FIBA, due anni dopo lasci\u00f2 la presidente dell'\u00d6BV e nel 1994 lasci\u00f2 anche la FIBA. Gioc\u00f2 la sua ultima partita a 73 anni.\nIl 1\u00ba marzo 2007 \u00e8 stato inserito nella FIBA Hall of Fame."}
{"id": "1269156", "revid": "213654", "url": "https://it.wikipedia.org/wiki?curid=1269156", "title": "EMule Xtreme Mod", "text": ""}
{"id": "1269163", "revid": "110157", "url": "https://it.wikipedia.org/wiki?curid=1269163", "title": "Chiesa della Misericordia (Pietrasanta)", "text": "La chiesa di San Biagio \u00e8 un luogo di culto cattolico del centro storico di Pietrasanta, in provincia di Lucca; \u00e8 anche detto chiesa della Misericordia in quanto sede della locale confraternita della Misericordia.\nStoria e descrizione.\nGi\u00e0 dedicata a san Biagio, la chiesa era la sede di una \"Compagnia\" che assisteva i condannati e i trovatelli e che, nel 1896, fu trasformata in \"Confraternita della Misericordia\".\nVi sono conservate due sculture lignee raffiguranti \"Sant'Antonio abate\" e \"San Biagio\", attribuite rispettivamente ad Antonio Pardini e a Jacopo della Quercia. Le statue sono ritenute tra le opere di pi\u00f9 alta qualit\u00e0 che siano state prodotte in area lucchese tra la fine del Trecento e l'inizio del Quattrocento. \nSono degne di nota tra le altre l\"Incoronazione della Vergine e santi\" (1550) di Lorenzo Cellini, l'elegante cantoria settecentesca con organo a canne degli inizi del XIX secolo (ampliato nel 1860 da Odoardo Landucci), e i dipinti murali della cappella dell'Addolorata attribuiti a Luigi Ademollo. \nDel 1993 sono i due grandi pannelli ad affresco, la \"Porta del Paradiso\" e la \"Porta dell'Inferno\", opera di Fernando Botero, artista colombiano che per alcuni mesi all'anno \u00e8 solito risiedere nella cittadina versiliese."}
{"id": "1269178", "revid": "1714743", "url": "https://it.wikipedia.org/wiki?curid=1269178", "title": "Gonzalo Fern\u00e1ndez de Burgos", "text": "Origine.\nFiglio di Fernando Mu\u00f1oz, fratello di Nu\u00f1o Mu\u00f1oz e di Gutina D\u00edaz, figlia di Diego Rodriguez Porcelos. Inoltre \u00e8 molto probabile (ma non \u00e8 provato) che Gonzalo fosse il capostipite della casata di Lara, che porter\u00e0 all'indipendenza la contea di Castiglia e sar\u00e0 molto importante nel regno di Castiglia.\nBiograf\u00eda.\n\u00c8 nominato, per la prima volta come conte di Burgos, nell'899, nell'atto di fondazione del monastero di San Pedro de Carde\u00f1a, che assieme al monastero di Santo Domingo de Silos fu molto influente sulla vita religiosa e politica della Castiglia;partendo dalle terre di famiglia (Lara de los Infantes (Burgos)) estese i suoi domini da Espinosa de los Monteros sino al fiume Arlanza.Da questa localit\u00e0 partir\u00e0 la scalata della famiglia Lara che suo figlio, Fern\u00e1n Gonz\u00e1lez, porter\u00e0 la contea ad essere ereditaria. Comunque, sul fiume Arlanza, Gonzalo Fern\u00e1ndez dovette fronteggiare, con successo la guarnigione musulmana di Carazo. \nNel 909, quando Nu\u00f1o Nu\u00f1ez si stabili alla corte del re di Le\u00f3n, Garcia I, Gonzalo divenne conte di Castiglia.\nNel 912, fu tra i fondatori del monastero di \"San Pedro de Arlanza\", Hortig\u00fcela, Burgos. Il suo nome compare, unitamente a quello di Gonzalo T\u00e9llez e della di lui moglie, Fl\u00e1mula, nel documento della fondazione del monastero, del gennaio del 912.Nello stesso anno partecip\u00f2 all'espansione della Castiglia sino al fiume Duero, ripopolando Haza, Clunia e San Esteban de Gormaz.\nFu tra i protagonisti, assieme a Gonzalo T\u00e9llez (considerato il ripopolatore di Osma) ed al cugino, Nu\u00f1o Nu\u00f1ez (che fu il ripopolatore di Roa de Duero (Burgos)), dell'espansione, completata nel 912, del regno di Le\u00f3n sino al fiume Duero. \nProbabilmente con la nomina, nel 914, a re di Le\u00f3n di Ordo\u00f1o II, Gonzalo fu sostituito alla guida della contea, dal cugino, Nu\u00f1o Nu\u00f1ez, ma risulta nuovamente conte di Castiglia in un documento del maggio 915.Gonzalo compare per l'ultima volta presente in Castiglia, come conte, nel 916.Dopo tale data, Gonzalo, lasciata la Castiglia si trasfer\u00ec nel Regno di Le\u00f3n; infatti non viene pi\u00f9 citato come conte di Castiglia e conte di Burgos, sostituito da Fernando Ans\u00farez; dopodich\u00e9 compare in un'assemblea di nobili leonesi, nel 920, prima della battaglia di Valdejunquera, dove, Ordo\u00f1o II di Le\u00f3n e Sancho I Garc\u00e9s di Navarra, il 26 luglio, furono sconfitti da \u02bfAbd al-Ra\u1e25m\u0101n III ibn Mu\u1e25ammad.Molto probabilmente dopo tale avvenimento, in Castiglia si impose, sempre con una contea ridotta il nuovo conte di Burgos, suo fratello, Nu\u00f1o Fern\u00e1ndez. Dopo tale data Gonzalo compare in vari documenti essere presente alla corte Navarra tale \"Gundisalvus comes\", soprattutto, dopo la morte di Ordo\u00f1o II. \nDopo l'avvento al trono del Le\u00f3n (931), di Ramiro II, Gonzalo, nel 932, risulta conte di Castiglia, per la terza volta, prima dell'avvento di suo figlio, Fern\u00e1n Gonz\u00e1lez.\nNon si sa la data esatta della sua morte, comunque \u00e8 da datarsi dopo il 932.\nMatrimonio e discendenza.\nGonzalo si spos\u00f2 con Muniadomna (?-ca.935), che come risulta da un documento, nel 929, fece una donazione al monastero di Santa Maria di Lara e che forse era discendente del re delle Asturie, Ramiro I. Gonzalo da Munuadomna ebbe due figli:"}
{"id": "1269179", "revid": "599013", "url": "https://it.wikipedia.org/wiki?curid=1269179", "title": "Jean-Patrick Nazon", "text": "Fratello di Damien, altro ciclista, ha dimostrato di essere un ottimo velocista. S\u00ec \u00e8 ritirato al termine della stagione 2008.\nCarriera.\nProfessionista dal 1997 con l'allora neonata Fran\u00e7aise des Jeux, ha corso in questa squadra per sei stagioni. In seguito ha militato nella Jean Delatour (una stagione) prima di approdare all'AG2R. Ha vinto 25 corse, quasi tutte in volata.\nNel 2003 ha vestito per un giorno la maglia gialla del Tour de France."}
{"id": "1269180", "revid": "287204", "url": "https://it.wikipedia.org/wiki?curid=1269180", "title": "Il caso dei fratelli siamesi", "text": "Il caso dei fratelli siamesi (titolo originale \"The Siamese Twin Mystery\") \u00e8 un romanzo giallo del 1933 di Ellery Queen.\nTrama.\nEllery Queen e suo padre, di ritorno da una vacanza in Canada, si perdono nei boschi dello stato di New York. Un incendio li costringe a rifugiarsi in una casa arroccata sulla cima di una montagna dove il Dottor Xavier, che li ospita, esegue strani esperimenti. Il giorno dopo, il Dottor Xavier viene ritrovato cadavere nel suo studio, e i due investigatori, isolati dal resto del mondo a causa dell'incendio, devono svelare il mistero del suo ultimo messaggio da moribondo, circondati da strani personaggi che occupano, a vario titolo, la casa. Mentre le fiamme si avvicinano sempre di pi\u00f9, e sembrano destinate a inghiottire insieme innocenti e colpevole, l'assassino colpir\u00e0 una seconda volta ed Ellery sbaglier\u00e0 in diverse occasioni, prima di arrivare infine alla soluzione corretta.\nCritica.\n\"Qualcosa di diverso dal solito per i due Queen, con una casa in un luogo remoto, un incendio che divampa in una foresta e dei personaggi peculiari. Sebbene alcune caratteristiche tipiche rimangano (ad esempio una mappa del luogo) alcuni aspetti mostrano il cambiamento nell'approccio di Queen alla storia: il crescente allontanamento dalle regole del \u00abfair play\u00bb dell'et\u00e0 d'oro del giallo classico, dato che la soluzione finale dipende un po' troppo dall'intuizione pi\u00f9 che dalla deduzione; il fatto che i personaggi si occupino per qualche tempo di qualcos'altro, oltre che della trama piuttosto lineare; e l'assenza rivelatrice della \u00abSfida al lettore\u00bb. Per la seconda volta, dopo \"La tragedia di X\", viene introdotto il \u00abmarchio di fabbrica\u00bb di Queen dell'indizio lasciato dalla vittima morente.\"\nJorge Luis Borges cita questo libro nel suo racconto \"Esame dell'opera di Herbert Quain\", contenuto nella raccolta \"Finzioni\" (1941). L'insuccesso di un immaginario romanzo giallo pubblicato dall'ugualmente fittizio protagonista viene attribuito alla coincidenza della sua pubblicazione in contemporanea con \"The Siamese Twin Mystery\".\nCompare per la seconda volta in questo libro (dopo \"Il mistero delle croci egizie\") una delle caratteristiche tipicamente associate al personaggio di Ellery Queen: la sua automobile Duesenberg (che, come viene precisato nel romanzo \"Colpo di grazia\" (1958), \u00e8 un modello del 1924). A titolo di curiosit\u00e0, l'auto dovrebbe finire distrutta nell'incendio che devasta la montagna, ma comparir\u00e0 nuovamente nei romanzi \"Il mistero di Capo Spagna\" e \"La casa delle metamorfosi\", scritti successivamente, oltre che in diversi racconti brevi.\nDei primi dieci romanzi di Ellery Queen, questo \u00e8 il solo a non includere la tradizionale \u00absfida al lettore\u00bb. L'autore si scuser\u00e0 della sua omissione nel successivo romanzo \"Il delitto alla rovescia\": \"A un certo punto della storia, durante la creazione dei miei precedenti romanzi, ho smarrito una buona idea. [...] Ebbene, \u00e8 successo qualcosa di strano. Neppure io so esattamente che cosa. Ricordo che dopo il completamento di un romanzo, dopo la sua composizione e dopo la correzione delle bozze, qualcuno alla casa editrice, un'anima meticolosa, indubbiamente, attir\u00f2 la mia attenzione sul fatto che mancava la solita SFIDA. Pare che io avessi dimenticato di scriverne una.\"\nNel secondo capitolo Ellery Queen cita in particolare un'acquaforte, appesa nell'ingresso della casa del dottor Xavier, che riproduce il famoso dipinto La lezione di anatomia di Rembrandt."}
{"id": "1269181", "revid": "1501558", "url": "https://it.wikipedia.org/wiki?curid=1269181", "title": "4-4-2", "text": "Il 4-4-2 \u00e8 un modulo di gioco del calcio che consiste nello schierare 4 difensori, 4 centrocampisti e 2 attaccanti.Per la corretta interpretazione dello schema sono fondamentali alcune caratteristiche: difensori centrali in possesso di buona visione di gioco; terzini (o \"esterni bassi\") che riescano ad aiutare la manovra d'attacco con proposizioni e sovrapposizioni; centrocampisti centrali di rottura e costruzione, dotati anche di resistenza e dinamicit\u00e0; ali (o \"esterni di centrocampo\") abili a dare ampiezza durante la fase offensiva, ma che diano anche una mano in copertura con dei raddoppi di marcatura; attaccanti complementari: l'uno statico, forte fisicamente e che faccia rifiatare la squadra quando serve (simile al pivot), l'altro mobile e rapido, bravo a sfruttare la profondit\u00e0.\nHa due varianti: \"in linea\" e con il centrocampo \"a rombo\" (\"diamond\" in lingua anglosassone).\nIl modulo classico \"in linea\".\nIl 4-4-2 \"in linea\" (denominato anche \"classico\") \u00e8 uno schema molto diffuso. Si definisce in tal maniera poich\u00e9 i giocatori di ogni reparto (difesa, centrocampo, attacco) si dispongono su una linea perpendicolare alle fasce, formando tre comparti ben definiti e riconoscibili. Questo metodo di disporsi sul terreno di gioco predilige grande ampiezza e, qualora i calciatori siano tecnicamente dotati, permette rapidi cambi di fronte da un lato all'altro, rendendo difficoltosa la difesa avversaria. Inoltre il 4-4-2 \"in linea\" fa s\u00ec che la fase di contenimento sia agevolata: gli \"esterni di centrocampo\" possono diventare terzini aggiunti per dare man forte alla difesa e i due mediani riescono a fare filtro facilmente, agevolando i centrali.Per la corretta riuscita dello schema \u00e8 necessario che la squadra sia \"corta\" (cio\u00e8 che la distanza tra attaccanti e difensori sia poca) e che ci sia buona intesa tra le coppie di \"esterni\" (devono lavorare bene le cosiddette \"catene\" di destra e sinistra: terzino, ala, un centrocampista e una punta).Tale modulo rappresenta un'evoluzione tattica del cosiddetto \"calcio totale\", praticato principalmente negli anni settanta: dal pressing a tutti campo si passa ad una manovra ragionata, pi\u00f9 prudente ed attendista; la difesa marca \"a zona\" (ovvero occupa un'area del terreno di gioco e non segue un diretto avversario) fino ad una certa distanza dalla porta, quindi passa \"a uomo\", riducendo la pericolosit\u00e0 dei singoli. Il possesso palla deve essere ordinato e fluido. La difesa pu\u00f2 essere \"alta\" (punta sulla tattica del fuorigioco), oppure \"bassa\" (lascia il pallino del gioco in mano agli avversari, schierandosi a protezione della porta). \nCon il 4-4-2 teoricamente si approda ad una maggiore razionalit\u00e0 degli scambi tra i giocatori in campo. C'\u00e8 collaborazione tra i reparti e le individualit\u00e0 sono subordinate alla coralit\u00e0. Soffre il movimento \"tra le linee\" (ovvero nella zona intermedia fra difesa e centrocampo), per evitare il quale le distanze tra gli interpreti devono essere piccole.\nIl 4-4-2 \u00e8 un sistema di gioco di facile comprensione e attuazione, equilibrato in ogni parte del campo e che riesce facilmente ad attuare contromisure agli attacchi avversari. \u00c8 per\u00f2 anche di facile lettura da parte dell'altra squadra, pu\u00f2 sbilanciarsi se le ali non tornano in difesa e difficilmente pu\u00f2 mantenere il gioco per tutto l'arco della gara: infatti i centrocampisti centrali sono soggetti ad un lavoro molto dispendioso ed \u00e8 per questo richiesto che almeno un attaccante vada spesso in loro aiuto.\nVarianti.\n4-4-2 \"a rombo\".\nIl 4-4-2 \"a rombo\" o \"a diamante\", descritto anche come (4-3-1-2), \u00e8 una variante del 4-4-2 \"classico\" dove i centrocampisti si dispongono a rombo: le ali si avvicinano al regista, uno dei due mediani centrali diventa un trequartista. Questo modulo predilige a centrocampo giocatori dotati di forza fisica ed anche di ottime propriet\u00e0 di palleggio: si cerca una rapida verticalizzazione per le punte, senza dare ampiezza alla manovra (cosa possibile solo grazie all'aiuto dei terzini, che diventano \"di spinta\").\nIl 4-4-1-1.\nIl 4-4-1-1 \u00e8 una modalit\u00e0 per la quale una delle due punte gioca pi\u00f9 arretrata rispetto al compagno di reparto, posizionandosi tra la linea d'attacco e quella di centrocampo. Si tratta di una variante leggermente pi\u00f9 prudente del 4-4-2 \"in linea\", ma mantenendo generalmente le sue caratteristiche.\nL'Italia del mondiale tedesco del 2006.\nCelebre e vincente esempio dell'utilizzo del 4-4-1-1 \u00e8 l' campione del mondo nel 2006: la nazionale agli ordini del ct Marcello Lippi si schierava con un attaccante arretrato (Totti o a partita in corso Del Piero) ed un centravanti di peso Toni. Gli \"esterni di centrocampo\" erano Perrotta e Camoranesi, con ampi compiti in fase di ripiegamento. Davanti alla difesa si posizionava Pirlo come regista, coadiuvato in azione di rottura da Gattuso. La difesa era guidata dal capitano Cannavaro, con a fianco Materazzi, entrambi abili nel gioco aereo e attenti a contenere le offensive avversarie. Come terzini di corsa e resistenza agivano Zambrotta e Grosso. La fase difensiva fu impeccabile per tutto l'arco del torneo, anche grazie al talento tra i pali di Buffon.Il gioco si basava su passaggi brevi, agonismo incisivo per recuperare palloni ed ottime qualit\u00e0 atletiche degli interpreti, pochissimi rischi (non si disdegnavano lanci lunghi per il centravanti) ed accelerazioni brucianti degli \"esterni\", assistiti dal regista e dal fantasista. Grande rilevanza avevano le palle inattive per sfruttare i centimetri sia in copertura, sia in attacco.\nIl \"quadrato magico\".\nAl campionato mondiale di , il di Carlos Alberto Parreira adott\u00f2 un atipico 4-4-2, definibile come 4-2-2-2, nel quale il centrocampo molto proiettato all'attacco si disponeva su due linee, entrambe con due calciatori. La difesa era classica a quattro ed ai terzini era richiesto di percorrere tutta la fascia nelle due fasi (offensiva e di copertura); in mediana gli interni di rottura e manovra facevano da schermo ai centrali; ancora pi\u00f9 avanti i due fantasisti, con compiti di disturbo della costruzione avversaria; infine due punte pure a finalizzare l'azione. Le due coppie di trequartisti e centravanti formavano una sorta di quadrangolo, definito \"quadrato magico\": gli interpreti sul terreno di gioco erano individuati in Kak\u00e1, Ronaldinho, Adriano e Ronaldo (il primo duo in veste di rifinitori, il secondo come attaccanti veri)\nNei mass media.\nUna rivista mensile di calcio nata nel 1994 e pubblicata da Future, con sede a Teddington nel Regno Unito, si chiama \"FourFourTwo\" (\"quattro quattro due\"), ricalcando la denominazione del modulo di gioco."}
{"id": "1269182", "revid": "198277", "url": "https://it.wikipedia.org/wiki?curid=1269182", "title": "Franco Ferrini", "text": "Biografia.\nDopo una piccola esperienza come attore nel decamerotico \"Le notti peccaminose di Pietro l'Aretino\" (1972) di Manlio Scarpelli, esordisce come sceneggiatore nel 1976 con il poliziottesco \"Poliziotti violenti\", per la regia di Michele Massimo Tarantini. Seguiranno \"Enigma rosso\" del 1978 con la regia di Alberto Negrin, \"La cicala\" di Alberto Lattuada del 1980 e \"Io, Chiara e lo Scuro\" di Maurizio Ponzi del 1982. Nel 1983 scrive \"Acqua e sapone\" di Carlo Verdone, ma la grande occasione arriva nel 1984 quando Sergio Leone assume Ferrini come cosceneggiatore del suo capolavoro \"C'era una volta in America\" con Robert De Niro. Nello stesso anno, inizia la collaborazione con Dario Argento per \"Phenomena\". Da allora Ferrini ha collaborato a molti film del maestro dell'horror e thriller, da \"Opera\" (1987) a \"Ti piace Hitchcock?\" (2005). Nel 2022 Argento ha diretto \"Occhiali neri\", sceneggiatura che i due avevano scritto insieme 20 anni prima.\nPer Lamberto Bava ha sceneggiato in coppia con Dardano Sacchetti, gli horror \"D\u00e8moni\" (1985) e \"D\u00e8moni 2... L'incubo ritorna\" (1986), per Michele Soavi insieme ad Argento, il film \"La chiesa\" (1989).\nSar\u00e0 sceneggiatore dell'unico thriller in cui partecipa Jerry Cal\u00e0: \"Delitti e profumi\" di Vittorio De Sisti del 1988.\nNel 1987 si cimenta per la prima volta anche con la regia: dirige infatti il thriller \"Caramelle da uno sconosciuto\", un giallo ambientato nel mondo della prostituzione romana, dirigendo un nutrito cast di attrici celebri: Barbara De Rossi, Athina Cenci, Marina Suma, Mara Venier, Anna Galiena, Laura Betti, Annie Papa, Antonella Ponziani ed un'esordiente Sabrina Ferilli. Di questo film scrive ovviamente anche soggetto e sceneggiatura ma non ottiene il successo sperato e, dopo quest'unica esperienza, Ferrini abbandona la carriera di regista.\nSempre nel campo del thriller ha scritto i soggetti di film come \"Sotto il vestito niente\" (1985), \"Squillo\" (1996) e \"Sotto il vestito niente - L'ultima sfilata\" (2011) di Carlo Vanzina, \"\u00c9toile\" (1988) di Peter Del Monte e \"Occhi di cristallo\" (2004) di Eros Puglielli.\nNella sua filmografia ci sono anche molte sceneggiature di commedie: oltre i gi\u00e0 citati \"Io, Chiara e lo scuro\" ed \"Acqua e sapone\", \u00e8 stato autore dei soggetti dei film \"Testa o croce\" (1982) di Nanni Loy, \"Bingo Bongo\" (1982) di Pasquale Festa Campanile, \"Son contento\" (1983) e \"Fratelli coltelli\" (1997) di Maurizio Ponzi, \"Al bar dello sport\" (1983), \"Domani mi sposo\" (1984) e \"Ti presento un'amica\" (1987) di Francesco Massaro, \"Vacanze di Natale '90\" (1990) e \"Un bugiardo in paradiso\" (1998) di Enrico Oldoini.\nPer la televisione ha collaborato anche a serie come \"Benedetti dal Signore\" nel 2002, \"O la va, o la spacca\" nel 2004 e \"Il giudice Mastrangelo 2\" nel 2007."}
{"id": "1269183", "revid": "158286", "url": "https://it.wikipedia.org/wiki?curid=1269183", "title": "Chiesa di Sant'Antonio Abate (Pietrasanta)", "text": ""}
{"id": "1269192", "revid": "184755", "url": "https://it.wikipedia.org/wiki?curid=1269192", "title": "Campionato degli affiliati 2006", "text": "Il campionato degli affiliati 2006 italiano di tennis si \u00e8 svolto da ottobre a dicembre e ha visto laurearsi Campione d'Italia il Capri Sports Academy nel maschile e il TC Viterbo nel femminile.\nSerie A1 maschile.\nGirone 1.\n\u00b0 1 punto di penalit\u00e0\nLegenda:&lt;br&gt;\nG: partite giocate&lt;br&gt;\nV: partite vinte&lt;br&gt;\nN: partite pareggiate&lt;br&gt;\nP: partite perse&lt;br&gt;\nI: incontri individuali vinti&lt;br&gt;\nPT: punti\nIn blu le squadre ai playoff, in giallo quelle ai playout, in rosso le retrocesse.\nPlayoff.\nSemifinali e finali si sono svolte il 2-3 dicembre a Novate Milanese.\nGiudice arbitro: Giuliano Turba.\nAssistente giudice arbitro: Paola Masotina.\nCommissario di campo: Roberto Natali.\nArbitri: Ferrara, Luraghi, Ravasi, Riboldi, Sirna e Terzi.\nFinale.\nGiudice arbitro: Giuliano Turba.\nAssistente giudice arbitro: Paola Masotina.\nCommissario di campo: Roberto Natali.\nArbitri: Ferrara, Luraghi, Ravasi, Riboldi, Sirna e Terzi.\nPlayout.\nL'andata dei playout si \u00e8 svolta il 3 dicembre, il ritorno il 10.\nSerie A1 femminile.\n\u00b0 1 punto di penalit\u00e0\nPlayoff.\nLa finale si \u00e8 svolta il 3 dicembre a Padova.\nGiudice arbitro: Sabrina Cuccu. Arbitri: Meneghin e Saccari.\nPlayout.\nL'andata dei playout si \u00e8 svolta il 3 dicembre, il ritorno il 10."}
{"id": "1269193", "revid": "2134764", "url": "https://it.wikipedia.org/wiki?curid=1269193", "title": "Swans Gmunden", "text": "Lo Swans Gmunden \u00e8 la principale societ\u00e0 di pallacanestro maschile di Gmunden, in Austria.\nStoria.\nLa squadra \u00e8 stata fondata nel 1966 come Union Gmunden. Dal 1997-98 gioca nella massima serie austriaca. Ha vinto il primo trofeo nel 2003, con la prima Coppa d'Austria. Nel 2004 ha vinto di nuovo la coppa, a cui ha aggiunto la supercoppa nazionale. Dal 2005-06 ha assunto il nome attuale, dovuto alla sponsorizzazione con l'Allianz: il nuovo nome porta al primo titolo nazionale e alla seconda supercoppa. Le stesse competizioni vengono conquistate nel 2006. Nel 2007, l'Allianz vince solo il campionato."}
{"id": "1269194", "revid": "99404124", "url": "https://it.wikipedia.org/wiki?curid=1269194", "title": "Dolby Surround Pro Logic II", "text": "Il Dolby Surround Pro Logic II, spesso abbreviato in Dolby Pro Logic II, \u00e8 uno standard proprietario di audio multicanale sviluppato dalla Dolby Laboratories la quale ne detiene anche i diritti di utilizzo. In particolare \u00e8 un'evoluzione retrocompatibile dell'audio Dolby Surround sviluppata per l'home video, la televisione e i videogiochi, anche se attualmente \u00e8 utilizzato soprattutto nei videogiochi. La caratteristica principale dell'audio Dolby Surround Pro Logic II \u00e8 che, analogamente all'audio Dolby Surround, si presenta come audio stereofonico.\nIn un videogioco \u00e8 noto come Dolby Digital Pro Logic II come un'evoluzione del Dolby Digital.\nIl Dolby Surround Pro Logic II \u00e8 anche un encoder audio e un decoder/processore audio sviluppati dalla Dolby Laboratories. L'encoder audio esegue la codifica dell'audio Dolby Surround Pro Logic II, il decoder/processore audio invece la decodifica/elaborazione dell'audio Dolby Surround, Dolby Surround Pro Logic II, Dolby Stereo e Dolby Stereo Spectral Recording, e l'elaborazione dell'audio stereofonico. Il decoder/processore audio Dolby Surround Pro Logic II in particolare appartiene alla famiglia di decoder/processori audio \"Pro Logic\" sviluppata dalla Dolby Laboratories alla quale appartengono anche i decoder/processori Dolby Surround Pro Logic e Dolby Surround Pro Logic IIx, precisamente \u00e8 il secondo ad essere stato sviluppato dopo il decoder/processore Dolby Surround Pro Logic.\nIl logo del Dolby Surround Pro Logic II \u00e8 quindi usato sia per indicare che l'audio \u00e8 Dolby Surround Pro Logic II (ad esempio si pu\u00f2 trovare sulla confezione di un videogioco), sia per indicare che un apparecchio, o un dispositivo elettronico \u00e8 in grado di codificare l'audio Dolby Surround Pro Logic II e/o decodificare/elaborare l'audio Dolby Surround, Dolby Surround Pro Logic, Dolby Surround Pro Logic II, Dolby Stereo e Dolby Stereo Spectral Recording ed elaborare l'audio stereofonico (ad esempio si pu\u00f2 trovare sul frontale di un amplificatore audio per l'home theatre).\nCaratteristiche dell'audio Dolby Surround Pro Logic II.\nL'audio Dolby Surround Pro Logic II prevede cinque canali audio:\nIl simbolo grafico utilizzato per indicare questa configurazione di canali audio \u00e8 quindi il seguente:\nA differenza dell'audio Dolby Surround che prevede un canale posteriore con una risposta in frequenza limitata da 100\u00a0Hz a 7\u00a0kHz, il Dolby Surround Pro Logic II non presenta tale limitazione per i canali audio posteriori, si pu\u00f2 quindi considerare un'alternativa meno performante all'audio Dolby Digital il quale nella sua pi\u00f9 evoluta configurazione di canali audio prevede la medesima configurazione di canali audio del Dolby Surround Pro Logic II fatta eccezione per il canale LFE che comunque viene creato dal decoder/processore Dolby Surround Pro Logic II in fase di decodifica dell'audio Dolby Surround Pro Logic II.\nL'audio Dolby Surround Pro Logic II, differentemente dall'audio Dolby Digital e similmente all'audio Dolby Surround, \u00e8 implementato codificando alcuni canali audio all'interno di altri canali audio. In particolare nell'audio Dolby Surround Pro Logic II i canali audio anteriore centrale, posteriore sinistro e posteriore destro sono codificati all'interno dei canali audio anteriore sinistro e anteriore destro mantenendoli riproducibili come canali audio stereofonici. L'audio Dolby Surround Pro Logic II infatti, come detto all'inizio, si presenta come audio stereofonico con l'ovvio vantaggio di risultare automaticamente compatibile con tutti gli standard di registrazione e trasmissione di audio stereofonico, e di poter essere riprodotto anche come audio stereofonico o come audio monofonico visto che l'audio stereofonico \u00e8 a sua volta riproducibile come audio monofonico.\nRiprodurre l'audio Dolby Surround Pro Logic II.\nPer riprodurre l'audio Dolby Surround Pro Logic II come audio multicanale e non come audio stereofonico o monofonico \u00e8 necessario che gli apparecchi, o i dispositivi, elettronici di cui si dispone siano compatibili con l'audio Dolby Surround Pro Logic II cio\u00e8 integrino al loro interno uno dei decoder sviluppati dalla Dolby Laboratories in grado di decodificare l'audio Dolby Surround Pro Logic II. Tali decoder sono:\nTranne il Dolby Surround tutti gli altri oltre che essere dei decoder audio sono anche dei processori audio in grado, a seconda dei casi, di svolgere alcune elaborazioni sull'audio stereofonico, Dolby Surround e Dolby Surround Pro Logic II. Per quanto riguarda il Dolby Surround Pro Logic e il Dolby Surround Pro Logic IIx, per conoscere tutte le elaborazioni audio che sono in grado di svolgere si vedano le relative voci. La tabella seguente invece riassume come i vari decoder in grado di decodificare l'audio Dolby Surround Pro Logic II decodificano ed eventualmente elaborano tale standard audio:\nIl decoder/processore Dolby Surround Pro Logic IIx \u00e8 l'unico che pu\u00f2 creare due configurazioni di canali audio diverse per l'audio Dolby Surround Pro Logic II.\nNormalmente gli apparecchi, o dispositivi, elettronici dotati di decoder Dolby Surround o decoder/processore Dolby Surround Pro Logic duplicano il canale posteriore in modo che sia riprodotto da una coppia di diffusori audio, e creano anche un canale LFE. Tali elaborazioni audio non appartengono per\u00f2 al decoder Dolby Surround e al decoder/processore Dolby Surround Pro Logic.\nLa sigla.\nSu sfondo nero, appare del fuoco che si coinvolge nel logo del decoder, il logo del Dolby Surround con in basso un rettangolo con scritto dentro, PRO LOGIC II, in oro 3D. A volte \u00e8 in 2D e bianco nella variante senza la scritta SURROUND e il PRO LOGIC II \u00e8 senza rettangolo;inoltre il fuoco \u00e8 diviso in due parti ed \u00e8 una fiamma. Nella variante normale si sente un suono di fuoco. Nella variante senza SURROUND, nessun suono. Questo parte improvvisamente.\nDecoder/processore Dolby Surround Pro Logic II.\nEssendo l'audio Dolby Surround Pro Logic II un'evoluzione dall'audio Dolby Surround un decoder/processore Dolby Surround Pro Logic II \u00e8 in grado di decodificare/elaborare, oltre che l'audio Dolby Surround Pro Logic II, anche l'audio Dolby Surround. Il decoder/processore Dolby Surround Pro Logic II inoltre \u00e8 in grado di elaborare l'audio stereofonico.\nEssendo l'audio Dolby Surround derivato dall'audio Dolby Stereo, un decoder/processore Dolby Surround Pro Logic II \u00e8 anche in grado, come il decoder Dolby Surround e il decoder/processore Dolby Surround Pro Logic, di decodificare l'audio Dolby Stereo con qualit\u00e0 audio per\u00f2 inferiore a quella permessa da tale standard audio anche se in grado di creare nuovi canali audio non previsti nell'audio Dolby Stereo. Tutto ci\u00f2 \u00e8 valido anche per l'audio Dolby Stereo Spectral Recording, evoluzione retrocompatibile dell'audio Dolby Stereo.\nCi si pu\u00f2 trovare nella condizione di riprodurre l'audio Dolby Stereo o Dolby Stereo Spectral Recording quando un film uscito al cinema in tali standard audio (la maggior parte dei film prodotti negli ultimi decenni) viene trasmesso in televisione. La trasmissione deve essere per\u00f2 stereofonica e l'apparecchio televisivo ricevente in grado di riceverla in stereofonia e non in monofonia. Anche l'audio Dolby Stereo e Dolby Stereo Spectral Recording infatti si presentano come audio stereofonico e, come il Dolby Surround Pro Logic II, per poter essere decodificati devono presentarsi come audio stereofonico, se vengono missati in audio monofonico non sono pi\u00f9 decodificabili.\nInoltre i film usciti al cinema con audio Dolby Stereo o Dolby Stereo Spectral Recording in realt\u00e0 sono pubblicati in home video in tali standard audio e non in Dolby Surround come invece viene normalmente indicato sulla copertina della pubblicazione. Il Dolby Stereo e il Dolby Stereo Spectral Recording si possono quindi trovare in pubblicazioni home video in standard VHS, S-VHS e LaserDisc come audio stereofonico analogico, in standard Video CD come audio stereofonico\nMPEG-1 Audio Layer II, e in standard DVD-Video quasi sempre come audio stereofonico Dolby Digital.\nLa seguente tabella riassume come vengono decodificati e/o elaborati da un decoder/processore Dolby Surround Pro Logic II i vari standard audio che \u00e8 in grado di decodificare e/o elaborare:"}
{"id": "1269196", "revid": "10230998", "url": "https://it.wikipedia.org/wiki?curid=1269196", "title": "Dolby Pro Logic II", "text": ""}
{"id": "1269197", "revid": "767487", "url": "https://it.wikipedia.org/wiki?curid=1269197", "title": "Coppa Italia di calcio da tavolo 1996", "text": "L'ottava Coppa Italia di calcio da tavolo venne organizzata dalla F.I.S.C.T. a Rieti il 12 e 13 dicembre 1996. La gara fu suddivisa nella categoria \"Master\", per i primi 24 giocatori del \"Ranking Italia\", e nella competizione per squadre di Club.\nRisultati.\nCategoria Master.\nQuarti di finale.\nStefano Scagni - Fabrizio Sonnino 3-0"}
{"id": "1269198", "revid": "1341328", "url": "https://it.wikipedia.org/wiki?curid=1269198", "title": "Palau Blaugrana", "text": "Il Palau Blaugrana (in catalano \"Palazzo Blugranata\") \u00e8 una struttura sportiva di Barcellona che funge da sede delle partite ufficiali delle sezioni di pallacanestro, pallamano, hockey su pista e calcio a 5 del Futbol Club Barcelona. Ha una capienza di 8.250 posti.\nEdificato nel 1971, inizialmente poteva contenere 5.696 spettatori. Nel 1994 fu ristrutturato e portato alla capienza attuale. \u00c8 situato tra il Mini Estadi e il Camp Nou."}
{"id": "1269199", "revid": "1114711", "url": "https://it.wikipedia.org/wiki?curid=1269199", "title": "Jens Voigt", "text": "Nella sua carriera da professionista, iniziata nel 1997 e terminata nel 2014, ha colto 66 vittorie e partecipato per diciassette volte al Tour de France Dal 2015 fa parte dello staff della Trek Factory Racing.\nSposato con Stephanie, \u00e8 padre di sei figli; la coppia risiede a Berlino.\nIl 18 settembre 2014 batte il Record dell'ora dopo aver completato la gara con 51,115\u00a0km, battendo il precedente record del ceco Ond\u0159ej Sosenka di 49,700\u00a0km. Il record non veniva battuto da ben 9 anni; un mese dopo perde il primato ad opera di Matthias Br\u00e4ndle che diventa il nuovo primatista con 737 metri percorsi in pi\u00f9.\nCarriera.\nNato nell'allora Repubblica Democratica Tedesca, Voigt comincia a gareggiare nel ciclismo all'et\u00e0 di dieci anni. Passa professionista per\u00f2 abbastanza tardi, nel 1997, all'et\u00e0 di 26 anni, dopo alcuni anni passati nei reparti sportivi dell'esercito tedesco. Corridore completo, \u00e8 un passista, discreto in volata, ma non sufficientemente abile in salita da essere ciclista adatto a competere per le classifiche dei Grandi Giri; con il tempo \u00e8 divenuto soprattutto un ottimo gregario nonch\u00e9 specialista di fughe da lontano.\nA partire dal 1998, e a tutto il 2013, ha partecipato a sedici Tour de France consecutivi, concludendone tredici: alla \"Grande Boucle\" ha vinto due tappe (una nel 2001 e una nel 2006) e una cronosquadre, indossato per due giorni la maglia gialla di \"leader\" della classifica generale e per un giorno quella a pois di miglior scalatore. Per due volte \u00e8 stato gregario del vincitore della corsa, nel 2008 con Carlos Sastre e nel 2010 con Andy Schleck.\nHa preso parte tre volte al Giro d'Italia, vincendo una tappa (nel 2008) e concludendo la corsa in tutte e tre le partecipazioni. Pu\u00f2 vantare inoltre successi finali in diverse gare a tappe di buon livello: una vittoria al Giro di Polonia, una al Giro del Mediterraneo, cinque al Crit\u00e9rium International, due al Giro di Germania, tre al Giro di Baviera. Si \u00e8 inoltre aggiudicato il Grand Prix des Nations, la pi\u00f9 prestigiosa corsa a cronometro del panorama ciclistico mondiale, nel 2001 e la Parigi-Bourges nel 2003.\nIn occasione della 19\u00aa tappa del Giro d'Italia 2006, dopo una fuga di 200\u00a0km, Voigt si rese protagonista di un gesto di grande sportivit\u00e0. Arrivato al traguardo in cima al Passo San Pellegrino in compagnia di Juan Manuel G\u00e1rate, rinunci\u00f2 alla volata poich\u00e9 durante l'intera tappa era sempre stato a ruota in seguito a ordini di squadra (il suo compagno Ivan Basso era infatti in maglia rosa). Sul traguardo G\u00e1rate, esultando, ringrazi\u00f2 il proprio compagno di fuga.\nTre anni dopo, durante la sedicesima tappa del Tour de France 2009, fu coinvolto in una drammatica caduta a oltre 80\u00a0km/h: scendendo dal Colle del Piccolo San Bernardo Voigt cadde, batt\u00e9 la testa sull'asfalto, perse conoscenza e dovette essere trasportato in ospedale in elicottero per il ricovero. Le conseguenze (frattura di un'orbita oculare) risultarono comunque meno gravi del previsto, e non compromisero il prosieguo della sua carriera.\nNel luglio 2013, alla sua sedicesima partecipazione al Tour de France, \u00e8 il decano del plotone con i suoi 41 anni. Nonostante l'et\u00e0, Voigt va diverse volte all'attacco: nella penultima tappa rimane da solo al comando, venendo ripreso dagli uomini di classifica soltanto negli ultimi chilometri e vincendo il premio della combattivit\u00e0.\nSi ritira alla fine dello USA pro challenge- Tour of Colorado 2014 ponendo la parola fine alla sua carriera da ciclista professionista.\nIl 18 settembre 2014, dopo aver messo fine alla sua carriera su strada, stabilisce il nuovo record dell'ora percorrendo 51,115 km. Successivamente sar\u00e0 superato da altri ciclisti."}
{"id": "1269205", "revid": "121609050", "url": "https://it.wikipedia.org/wiki?curid=1269205", "title": "Carta di controllo", "text": "Le carte di controllo sono uno strumento utilizzato nell'ambito della statistica per mantenere sotto controllo i vari parametri di un processo.\nIntroduzione.\nQuella mostrata in grafico \u00e8 una tipica carta di controllo (carta di Shewhart delle medie); in questa carta vengono riportate le medie delle misurazioni fatte durante il processo di produzione. Questa carta ha una linea centrale che rappresenta il valore attorno al quale le misurazioni della caratteristica che si vuole analizzare dovrebbero trovarsi se nel processo fosse presente solo una variabilit\u00e0 naturale.\nInfatti, all'interno di un processo di produzione sono presenti due tipi di variabilit\u00e0:\nL'obiettivo \u00e8 quello di individuare la presenza nel processo di variabilit\u00e0 sistematica, poich\u00e9 la presenza della variabilit\u00e0 naturale \u00e8 impossibile da eliminare e non influenza particolarmente la produzione; infatti se all'interno di un processo di produzione \u00e8 presente solo una variabilit\u00e0 naturale il processo si dice \"in controllo\", mentre in presenza di variabilit\u00e0 sistematica il processo \u00e8 detto \"fuori controllo\". \nOltre alla linea centrale, nella carta sono presenti due limiti, uno inferiore (\"lower control limit\") ed uno superiore (\"upper control limit\") che sono determinati tramite varie considerazioni statistiche. Se all'interno del processo \u00e8 presente una variabilit\u00e0 sistematica, ovvero qualcosa che determina errori nella produzione, uno o pi\u00f9 punti stanno all'esterno dell'area delimitata dai limiti di controllo. Questo segnale permetter\u00e0 di scoprire la causa dell'errore e rimuoverla velocemente dal processo. La bont\u00e0 degli strumenti utilizzati si pu\u00f2 misurare anche in base alla velocit\u00e0 con cui questi sono in grado di individuare gli improvvisi cambiamenti di stato (da \"in-controllo\" a \"fuori-controllo\"), in modo da permettere di intervenire velocemente nell'individuazione delle cause ed attivarsi per la correzione.\nI grafici possono presentare altre due righe comprese tra quelle di controllo: il limite superiore di attenzione (\"upper warning limit\"), sotto la linea di controllo superiore, e il limite di attenzione inferiore (\"lower warning limit\"), sopra la linea di controllo inferiore.\nSi dice che il processo \u00e8 fuori controllo se:\nLa tipologia delle carte di controllo \u00e8 molto variegata e si pu\u00f2 proporre una generale distinzione tra:\nCarte di controllo tradizionali.\nQuando la caratteristica di qualit\u00e0 oggetto di indagine, come ad esempio peso, lunghezza dimensione e volume, \u00e8 misurabile numericamente, verr\u00e0 chiamata \"variabile\" e per questa caratteristica sar\u00e0 utile monitorare la media e la variabilit\u00e0 costruendo le carte di controllo per variabili chiamate formula_17, S, R, dove S e R rappresentano rispettivamente la deviazione standard campionaria ed il range; quando invece la caratteristica di qualit\u00e0 non pu\u00f2 essere rappresentata numericamente, si definisce l'oggetto solo come conforme o non conforme, difettoso o non difettoso, questo caso dar\u00e0 vita alle carte di controllo per attributi, cio\u00e8 la carta di controllo per frazione di non conformi, quelle per non conformit\u00e0 (o numero di difetti) e quella per non conformit\u00e0 per unit\u00e0."}
{"id": "1269213", "revid": "124482847", "url": "https://it.wikipedia.org/wiki?curid=1269213", "title": "3-4-3", "text": "Il 3-4-3 \u00e8 un modulo di gioco del calcio. Consiste nello schierare 3 difensori, 4 centrocampisti e 3 attaccanti.\nIl modulo.\nL'origine dello schieramento, sebbene con modalit\u00e0 differenti, va ricondotta al \"WM\".\nWM (sistema).\nIl modulo \u00e8 pi\u00f9 conosciuto come \"sistema\", mentre il nome WM \u00e8 ricavato dalla forma della disposizione che assumono in campo i giocatori. Rappresentava un'evoluzione della piramide, data dal fatto che al reparto difensivo si aggiungeva un centrocampista; i due interni offensivi arretravano invece in mediana, disponendosi a rombo (3-2-2-3). Nel tridente offensivo, trovavano spazio due esterni (ali) e una punta centrale (centravanti).\nLa prima squadra a farvi ricorso, negli anni trenta, fu l'inglese Arsenal. In seguito, si diffuse anche in Italia dove - per la prima volta - venne utilizzato dal Genoa.\n3-4-3 moderno.\nL'impiego del 3-4-3 nel gioco moderno \u00e8 derivato dal calcio totale olandese, affermatosi a livello internazionale nel corso degli anni settanta. Per quanto riguarda la difesa, il centrale assume funzioni di stopper o libero: oltre a dover contrastare gli avversari, si occupa anche di far ripartire il contropiede e, talvolta, di costruire il gioco (come fosse un regista arretrato). Gli altri difensori fungono da terzini, con compiti di marcatura. In fase di non possesso, il reparto pu\u00f2 contare sull'arretramento degli esterni di centrocampo, formando una difesa a 5 elementi, mentre il trio d'attacco mantiene le stesse posizioni del \"sistema\", con le ali a supporto del centravanti; in caso di necessit\u00e0, sono i laterali ad arretrare per collaborare con i centrocampisti. (come in un 5-4-1): i mediani rimangono invece nella zona centrale del rettangolo, agendo da filtro."}
{"id": "1269214", "revid": "2134764", "url": "https://it.wikipedia.org/wiki?curid=1269214", "title": "\u00d6sterreichische Basketball Bundesliga", "text": "La \u00d6sterreichische Basketball Bundesliga, nota come \"Admiral Basketball Bundesliga\" per esigenze sponsorizzative, \u00e8 il massimo campionato di pallacanestro maschile disputato in Austria.\nStoria.\nIl campionato venne fondato nel 1947, e fino al 1977 fu un predominio delle squadre di Vienna: tra tutte l'Handelsministerium, con quattro titoli, l'Union Babenberg, con cinque, e soprattutto l'Engelmann con nove campionati conquistati.\nA interrompere poi il dominio assoluto dell'UBSC Vienna negli anni 1970 fu il Klosterneuburg, primo club non della capitale a vincere il titolo, nel 1978, e a conquistare otto titoli consecutivi dal 1983 al 1990.\nGli anni 1990 videro la supremazia del St. P\u00f6lten, mentre gli anni 2000 sono stati sostanzialmente uno scontro tra Kapfenberg Bulls e Swans Gmunden.\nFormato.\n\u00c8 formata da dieci squadre che si affrontano in un doppio girone all'italiana. Le prime otto danno vita ai \"play-off\" per l'assegnazione del titolo di campione d'Austria."}
{"id": "1269215", "revid": "2003472", "url": "https://it.wikipedia.org/wiki?curid=1269215", "title": "Coppa dei Campioni di calcio da tavolo", "text": "La Coppa dei Campioni di calcio da tavolo (Europe Cup) nasce nel 1993 per volere della neonata federazione internazionale F.I.S.T.F., con lo scopo di mettere a confronto le prime 2 squadre classificate dei campionati nazionali europei. Un primo tentativo di realizzare una manifestazione con questa formula venne fatto dall'E.T.F. gi\u00e0 nel 1985, con l'organizzazione a Spa, in Belgio, del Trofeo \"Paul Outmans\". Questa gara fu vinta dai francesi del SC Aubervilliers, la stessa gara si ripet\u00e9 anche nel 1987 a Parigi, dove vinsero i belgi del Goldfingers Cornesse. La prima edizione della Coppa dei Campioni venne ospitata a Milano dal T.S.C. Stella Artois Milano, che prese parte alla competizione in qualit\u00e0 di club ospitante. La formula della manifestazione \u00e8 rimasta invariata negli anni, vede un primo turno a gironi ed una seconda fase ad eliminazione diretta che porta sino alla finale per il titolo. I singoli incontri sono disputati da 4 giocatori per ciascuna squadra, la singola vittoria vale 1 punto ed il pareggio e la sconfitta 0, ogni partita dura 2 tempi di 15 minuti ciascuno. Vince la squadra che totalizza pi\u00f9 punti, in caso di parit\u00e0 nella fase ad eliminazione diretta si d\u00e0 priorit\u00e0 alla differenza reti, in caso di ulteriore parit\u00e0 si procede alla disputa di un tempo supplementare di 10 minuti dove vince la squadra che per prima realizza una rete valida. In caso di ulteriore parit\u00e0 si procede a fare eseguire i \u201ctiri piazzati\u201d (i rigori del Calcio da tavolo) su tutti e quattro i campi. Tra il primo ed il secondo tempo di ogni match \u00e8 possibile sostituire una solo giocatore per squadra. Dal 1997 l'accesso alla manifestazione \u00e8 stato esteso anche ai primi 10 club del ranking internazionale, con la limitazione di non pi\u00f9 di 3 nazione. Il record di partecipazioni a questa manifestazione lo detiene il club belga dell'A.S. Hennuyer, presente a 17 delle 20 edizioni disputate. Il club italiano pi\u00f9 presente \u00e8 il T.S.C. Stella Artois Milano, con 15 partecipazioni (1 vittoria e 6 semifinali per i meneghini), segue l'A.C.S. Perugia con 14 ed il C.C.T. Eagles Napoli con 11. Il record assoluto di finali disputate appartiene agli austriaci del T.F.C. Mattersburg, che ne hanno disputate 7 (con 3 vittorie), mentre il record di trofei in bacheca \u00e8 condiviso tra gli italiani del C.C.T. Black &amp; Blue Pisa e gli austriaci del T.F.C. Mattersburg che ne hanno vinti 3 ciascuno. L'Italia ha, inoltre, il record di finali disputate, i suoi club hanno raggiunto \"l'atto finale\" per 18 volte, contro le 9 del Belgio. Record di partecipazioni ancora per l'Italia con 16 club, segue la Francia con 12. Sono 6 i club italiani nell'albo d'oro della manifestazione: C.C.T. Black &amp; Blue Pisa, A.C.S. Peugia, C.C.T. Eagles Napoli, Reggiana Subbuteo, T.S.C. Stella Artois Milano e Fiamme Azzurre Roma. L'Italia \u00e8 stata finora l'unica nazione capace di piazzare in semifinale tutte e 4 quattro le squadre, accadde nell'edizione di Murcia 2005."}
{"id": "1269218", "revid": "339392", "url": "https://it.wikipedia.org/wiki?curid=1269218", "title": "Campionato italiano maschile di pallacanestro 2000", "text": ""}
{"id": "1269224", "revid": "767487", "url": "https://it.wikipedia.org/wiki?curid=1269224", "title": "No Trigger", "text": "I No Trigger sono una band Melodic hardcore punk formatasi nel 2000 nel Massachusetts, USA.\nStoria.\nSi ispirano ad altre band hardcore come gli Strike Anywhere ed i No More Black e godono di un discreto successo all'interno della comunit\u00e0 punk rock americana, tanto che (prima che venissero ingaggiati dalla Nitro Records nel 2005) erano stati definiti dalle fanzine Pastepunk e Punknews come la \"miglior band priva di contratto in America\".\nNel 2004 la band ha esordito pubblicando per una piccola casa discografica la raccolta di brani, precedentemente pubblicati con etichette di autoproduzione, col nome \"Extinction in Stereo\". Nel 2006 hanno invece pubblicato per la Nitro Records il loro primo album studio \"Canyoneer\".\nLa band ritorna dopo 4 anni di inattivit\u00e0 con l'EP Be Honest pubblicato il 14 dicembre 2010. L'uscita del terzo album verr\u00e0 pubblicato il 21 febbraio 2012 intitolandosi Tycoon, dopo ben sei anni dall'uscita dell'ultimo lavoro."}
{"id": "1269236", "revid": "124808", "url": "https://it.wikipedia.org/wiki?curid=1269236", "title": "Episodi di Angels in America", "text": ""}
{"id": "1269238", "revid": "116154777", "url": "https://it.wikipedia.org/wiki?curid=1269238", "title": "Joan Gaspart", "text": "Presidenza.\nGi\u00e0 vice di Josep Llu\u00eds N\u00fa\u00f1ez dal 1978 al 2000, in questa veste guadagn\u00f2 la simpatia dei sostenitori blaugrana per il senso di appartenenza al club dimostrato negli anni e per aver condotto in porto trattative importanti, come quelle per l'acquisto di Diego Armando Maradona, Ronaldo, Rom\u00e1rio o Rivaldo.\nDopo le dimissioni di Nu\u00f1ez capeggi\u00f2 la lista di maggioranza alle elezioni presidenziali del FC Barcelona del 23 luglio 2000, dalle quali Gaspart usc\u00ec vincitore con il 54,87% dei voti contro la coalizione \"Elefant Blau\", guidata dal pubblicitario Lluis Bassat e appoggiata da Joan Laporta e Johan Cruyff.\nNonostante il netto consenso ricevuto, la sua gestione si rivel\u00f2 fallimentare sotto vari punti di vista. La sua prima decisione fu quella di cedere l'idolo dei tifosi Lu\u00eds Figo ai rivali del . Nel corso del suo triennio al timone del club sbors\u00f2 199,2 milioni di euro per acquisti di giocatori, mentre la massa salariale aument\u00f2 in modo esponenziale. Dal punto di vista sportivo il FC Barcelona non conquist\u00f2 nessun trofeo. Nonostante gli scarsi risultati sportivi ed economici del club sotto la sua gestione, della presidenza Gaspart si ricorda la posa della prima pietra della Citt\u00e0 Sportiva \"Joan Gamper\", la riforma dello statuto del club con una larga consultazione dei soci, il programma Seient Lluire e Gent del Bar\u00e7a, la moltiplicazione dei servizi offerti ai soci e la professionalizzazione dell'esecutivo del club.\nIl 12 febbraio 2003 rimise il suo mandato e lasci\u00f2 il posto al suo vice Enric Reyna, il quale si sarebbe dimesso qualche mese pi\u00f9 tardi per consentire lo svolgimento di nuove elezioni, vinte poi da Joan Laporta."}
{"id": "1269239", "revid": "44627", "url": "https://it.wikipedia.org/wiki?curid=1269239", "title": "Campionato italiano di tennis", "text": ""}
{"id": "1269240", "revid": "1106276", "url": "https://it.wikipedia.org/wiki?curid=1269240", "title": "Mauro Suttora", "text": "Dopo l'Ifg (Istituto formazione Giornalismo) di Milano lavora nel settimanale \"L'Europeo\", dove dal 1983 al 1995 \u00e8 redattore, inviato speciale e capo degli esteri; poi a \"Oggi\", sempre nel gruppo Rcs. Dal 2020 scrive su Huffington Post.\nHa coperto fra l'altro lo scandalo Bofors e i traffici d'armi Valsella-Tirrena (1987), la guerra Iran-Iraq, la prima Intifada e la guerra civile in Libano (1988), la strage di piazza Tian an men (1989), la prima guerra del Golfo (1990), il golpe di Mosca (1991), le guerre jugoslave (1992-94), la liberazione del Kosovo (1999), la seconda Intifada (2001), le presidenziali americane (2004), l'inondazione Katrina a New Orleans (2005), il terremoto d'Abruzzo (2009), la guerra di Libia (2011), la strage Isis di Bruxelles (2016).\nInviato alle Olimpiadi di Pechino (2008) e Londra (2012).\nCorrispondente da New York dal 2002 al 2006, collaboratore di \"Newsweek\" e columnist del settimanale \"The New York Observer\"."}
{"id": "1269246", "revid": "1543377", "url": "https://it.wikipedia.org/wiki?curid=1269246", "title": "5-3-2", "text": "Il 5-3-2 \u00e8 un modulo di gioco del calcio. Consiste nello schierare 5 difensori, 3 centrocampisti e 2 attaccanti.\nIl modulo.\n\u00c8 un modulo derivato dalla zona mista, che si distingue per la spiccata propensione difensiva. La variante pi\u00f9 nota \u00e8 il 5-3-1-1, in cui una delle due punte arretra - in posizione di trequartista - a supporto del centravanti. \nPer quanto attiene al reparto difensivo, i terzini hanno incarichi di marcatura ma possono anche proporsi in avanti con traversoni dalle fasce. I tre stopper mantengono invece la posizione, e uno di essi pu\u00f2 agire come libero assumendo la guida della difesa e organizzando le ripartenze. Nel trio in mediana, un giocatore si comporta da regista impostando la costruzione del gioco; i restanti centrocampisti assumono, a seconda del contesto, compiti di copertura o di inserimento in zona offensiva. Le due punte si occupano invece della finalizzazione.\nNon da ultimo, il 5-3-2 consente di ricorrere a tattiche quali il pressing e la trappola del fuorigioco."}
{"id": "1269254", "revid": "123330876", "url": "https://it.wikipedia.org/wiki?curid=1269254", "title": "La madre colpevole", "text": "L'altro Tartufo o La madre colpevole \u00e8 un dramma del drammaturgo francese Pierre-Augustin Caron de Beaumarchais, composto all'incirca tra il 1789 ed il 1790.\nCostituisce l'ultima parte di una trilogia formata da \"Il barbiere di Siviglia\" e \"Il matrimonio di Figaro\", ed \u00e8 stato messo in musica da Darius Milhaud con il titolo \"La M\u00e8re coupable\". A differenza delle due pi\u00e8ce che lo precedono che sono commedie, \"La madre colpevole\" \u00e8 un dramma morale, ideale compimento delle vicende narrate nella trilogia, riguardanti la famiglia d'Almaviva.\nSinossi.\nL'azione si svolge venti anni dopo la precedente commedia della trilogia (\"Il matrimonio di Figaro\"). La premessa della storia \u00e8 che diversi anni addietro, mentre il Conte era via per un lungo viaggio d'affari, la Contessa e Cherubino hanno trascorso una notte insieme. Quando la contessa disse a Cherubino che ci\u00f2 che avevano fatto era sbagliato e che non avrebbe mai pi\u00f9 potuto vederlo, questi and\u00f2 in guerra e si lasci\u00f2 intenzionalmente ferire mortalmente sul campo. Mentre giaceva morente, scrisse un'ultima lettera alla contessa, dichiarando il suo amore e i suoi rimpianti e facendo menzione di tutte le cose che avevano fatto. La contessa non aveva il coraggio di buttare via la lettera, e la conservava in una scatola speciale fornita da un irlandese chiamato B\u00e9gearss, con un compartimento segreto in cui conservare la lettera incriminante, dove il Conte non l'avrebbe mai trovata. Poco dopo, con suo sgomento, la contessa si scopr\u00ec incinta del figlio di Cherubino.\nIl Conte \u00e8 stato sospettoso in tutti questi anni di non essere il padre di Leone, il figlio della contessa, e quindi ha rapidamente cercato di spendere la sua fortuna per assicurarsi che il ragazzo non ereditasse nulla, fino a spingersi al punto di rinunciare al titolo nobiliare e spostare la famiglia a Parigi. Pur nutrendo alcuni dubbi, non ha mai rinnegato ufficialmente il ragazzo n\u00e9 ha mai sollevato i suoi sospetti con la contessa.\nNel frattempo, il Conte ha un figlio illegittimo, una figlia di nome Florestina. B\u00e9gearss vuole sposarla, e per assicurarsi che sia l'unica erede del Conte, inizia a sollevare dubbi sul segreto della Contessa. Figaro e Suzanne, che sono ancora sposati, devono ancora una volta venire in soccorso del Conte e della Contessa; e dei loro figli illegittimi Leone e Florestina, segretamente innamorati l'uno dell'altro.\nLa trama.\nAtto I.\nFigaro e sua moglie Susanna sono sempre al servizio del conte Almaviva e di sua moglie Rosina, ma nel frattempo la famiglia si \u00e8 trasferita in Francia. Il conte vuole alienare i suoi beni. La rappresentazione ha inizio il giorno di San Leone, onomastico del figlio naturale della contessa Rosina col suo ex-paggio Cherubino. Dal momento che il figlio maggiore di Almaviva \u00e8 morto in un duello, il conte rifiuta Leone, che considera il frutto imperdonabile dell'adulterio della moglie.\nIl signor B\u00e9gearss, avventuriero irlandese, si intrufola nella famiglia forte dei segreti appresi come segretario del conte. Figaro e Susanna sospettano che voglia tradire tutti per suo tornaconto. Egli infatti vuole sposare Florestina, la pupilla del conte ed esiliare Leone (suo rivale in amore) fino a Malta e farlo accompagnare da Figaro. Egli mostra al conte una lettera che Cherubino scrisse alla contessa all\u2019epoca dell\u2019adulterio.\nAtto II.\nIl conte legge la lettera e invece che essere furibondo, si sente pietoso nei confronti di Rosina, che mostra il suo rimorso, e di Cherubino, che \u00e8 andato a morire di spada per la disperazione. Accetta comunque di dare in sposa Florestina a B\u00e9gearss, che racconta a tutti i membri della famiglia, ma in segreto, che Florestina \u00e8 la figlia naturale del conte e, pertanto, non pu\u00f2 in nessun caso sposare Leone, considerato figlio del conte e pertanto fratellastro (quasi nessuno sa che non sia figlio del conte). Florestina al conoscere la notizia scoppia a piangere, mentre Leone si dispera.\nAtto III.\nB\u00e9gearss mette a conoscenza del segreto anche la contessa, che d\u00e0 il benestare al matrimonio tra Florestina e B\u00e9gearss, che considera come il salvatore dell'onore della famiglia. Poi gli ordina di bruciare tutte le lettere di Cherubino, cosa che fa, mentre Rosina piange. Il conte intanto ripassa il suo progetto per inviare Leone a Malta. Il matrimonio \u00e8 fissato per la sera stessa.\nAtto IV.\nLa contessa promette a Leone di prendere le sue difese col conte. Ci vuole un ardente patrocinio per Leone, ma il conte \u00e8 irremovibile e le rimprovera sempre l\u2019adulterio. La contessa sviene, il conte si spaventa e corre in suo soccorso. Insieme a Susanna e Figaro, la trama si dipana: \u00e8 B\u00e9gearss che ha tradito tutta la famiglia, e ora devono impedirgli di sposare Florestina e acquisire la fortuna del conte in dote alla sposa.\nAtto V.\nLa contessa avvisa Florestina che non dovr\u00e0 pi\u00f9 sposare B\u00e9gearss. La contessa l\u2019adotta come figlia e il conte finalmente accetta Leone come figlio. B\u00e9gearss torna dal notaio, dove ha gi\u00e0 ritirato parte della dote promessa dal conte. Il conte architetta una farsa che gli fa credere che Figaro sia stato effettivamente cacciato. B\u00e9gearss si tradisce, il gioco \u00e8 scoperto. Alla fine, Figaro dichiara nel corso della riunione che Florestina e Leone non hanno gli stessi genitori biologici (Florestina \u00e8 la figlia biologica del conte, ma non della contessa, mentre Leone \u00e8 il figlio biologico della contessa e di Cherubino, non del conte), e quindi possono sposarsi legalmente, chiudendo la trama su una nota felice."}
{"id": "1269258", "revid": "671029", "url": "https://it.wikipedia.org/wiki?curid=1269258", "title": "Fernando Ans\u00farez", "text": "Era chiamato \"Fernando\" o \"Fern\u00e1n\" in spagnolo, \"Fernando\" o \"Fern\u00e3o\" in portoghese e in galiziano e \"Ferran\" in catalano.\nOrigine.\nFiglio di Ansur o Assur, discendente da una famiglia che aveva ripopolato i monti di Oca, nella seconda met\u00e0 del IX secolo.\nBiograf\u00eda.\nNominato conte di Castiglia, per la prima volta in un documento del luglio 916, era succeduto a Gonzalo Fern\u00e1ndez, dopo che questi era divenuto membro della corte di Le\u00f3n.&lt;br&gt;Ma nel 920, dopo la battaglia di Valdejunquera, venne destituito (perch\u00e9 non si era presentato in tempo, con le sue truppe, alla battaglia), relegato nel Le\u00f3n (dove segu\u00ec la costruzione del monastero di San Pedro de Carde\u00f1a) e sostituito dal re Ordo\u00f1o II di Le\u00f3n con il fratello di Gonzalo Fern\u00e1ndez, il conte di Burgos Nu\u00f1o Fern\u00e1ndez.&lt;br&gt;Ordo\u00f1o II volendo inoltre punire sia per il disastro militare che per l'offesa arrecata alla sua autorit\u00e0 la nobilt\u00e0 castigliana e, tra il 922 e il 923, avendo saputo che diversi nobili castigliani erano riuniti a Burgos, li fece convocare per un incontro a Tejares, sulle sponde del fiume Carri\u00f3n affluente del fiume Pisuerga. Tutti i nobili castigliani, tra cui Fernando Ans\u00farez ed il nuovo conte di Castiglia, Nu\u00f1o Fern\u00e1ndez, che, senza timore, si erano presentati all'appuntamento furono arrestati e condotti a Le\u00f3n, dove, poco tempo dopo, molti furono giustiziati. Dopo questo avvenimento i Castigliani decisero di ripristinare i Giudici di Castiglia.\nNu\u00f1o Fern\u00e1ndez govern\u00f2 sei anni e, dopo la morte di Ordo\u00f1o II, in un primo tempo, nella guerra di successione, appoggi\u00f2 il figlio di questi Alfonso IV di Le\u00f3n, ma poi, alla morte di Fruela II delle Asturie che era succeduto ad Ordo\u00f1o II, era passato a sostenere Alfonso Froilaz, che sconfitto aveva trascinato nella disgrazia anche il conte Nu\u00f1o. \nComunque nel corso del 926 Fernando Ans\u00farez venne nuovamente nominato conte di Castiglia. compare per l'ultima volta in un documento ufficiale il 24-XI-929.\nNon si conosce la data esatta della sua morte, comunque dopo il 930. In Castiglia alla fine del 929, era stato eletto conte, sempre con una contea ridotta il nuovo conte di Burgos, Gutier N\u00fa\u00f1ez.\nMatrimonio e discendenza.\nDopo il gennaio del 914, Fernando aveva sposato una nobile di nome Muniadomna, individuata come la figlia del conte di Castiglia, Nu\u00f1o Mu\u00f1oz e di sua moglie, la figlia del primo conte di Castiglia, Rodrigo. Muniadomna era la vedova del re di Le\u00f3n, Garc\u00eda I&lt;br&gt;Da Muniadomna Fernando ebbe un figlio:"}
{"id": "1269263", "revid": "78273", "url": "https://it.wikipedia.org/wiki?curid=1269263", "title": "Coenzima Q - citocromo C riduttasi", "text": ""}
{"id": "1269266", "revid": "767487", "url": "https://it.wikipedia.org/wiki?curid=1269266", "title": "Matthew Brann", "text": "Matt ha imparato a suonare la chitarra a 13 anni.\nHa frequentato la scuola superiore Exeter High School ad Ajax assieme a Cone dei Sum 41 e grazie alla loro amicizia, il soprannome di Matt era Cone 2.\nHa fatto parte dei Second Opinion (insieme a Cone) e dei Norman.\nDal 2002 al 2007 ha suonato con Avril Lavigne. Sposato nell'estate 2015"}
{"id": "1269276", "revid": "1714743", "url": "https://it.wikipedia.org/wiki?curid=1269276", "title": "Filippo III di Navarra", "text": "Origine.\nFilippo era figlio di Luigi di Francia, conte d'\u00c9vreux, e di Margherita d'Artois. Filippo III era nipote di Filippo IV il Bello perch\u00e9 suo padre era il fratellastro di Filippo IV il Bello.\nBiografia.\nNel 1316 Giovanna II di Navarra, a soli quattro anni, rimase orfana del re di Francia, Luigi X l'Attaccabrighe, fu esclusa dalla successione, suo zio Filippo V il Lungo, conte di Poitiers, fu eletto re di Francia ed il 9 gennaio 1317 incoronato come Filippo V di Francia e Filippo II di Navarra; a Giovanna oltre alle altre compensazioni (le contee di Champagne e di Brie) fu concessa la mano del cugino del padre di Giovanna, Filippo, l'erede della contea di \u00c9vreux.\nIl 27 marzo 1318, fu redatto il contratto di matrimonio tra Giovanna e Filippo che venne, in quello stesso giorno, investito delle Contee d'Angoul\u00eame e di Mortain. Il contatto di matrimonio fu rinnovato il 18 giugno 1318.Nel 1319, alla morte del padre, Filippo gli subentr\u00f2 nel titolo di conte d'\u00c9vreux.\nNel 1322, alla morte di Filippo V il Lungo, senza eredi maschi, e nel febbraio del 1328, alla morte di Carlo IV il Bello, i diritti della promessa sposa Giovanna, continuarono ad essere trascurati e nel 1328 fu eletto re di Francia, Filippo VI di Valois. Il nuovo re di Francia, riconobbe a Giovanna i diritti sulla corona di Navarra ma, in cambio, Giovanna dovette rinunciare ai suoi diritti sulla corona di Francia e, senza rinunciare ai suoi diritti, dovette cedere le contee di Champagne e di Brie al Dominio reale francese. Le contee di Angoul\u00eame e di Mortain, gi\u00e0 assegnate a Filippo futuro marito di Giovanna, furono confermate ai reali di Navarra. Inoltre, Giovanna ottenne Longueville in Cotentin, ed infine, Giovanna non tard\u00f2 a scambiare la contea di Angoul\u00eame con feudi in Vexin: Pontoise, Beaumont-sur-Oise e Asni\u00e8res-sur-Oise.\nNel 1328, il 9 ottobre, nel castello di Conflans, Filippo d'\u00c9vreux spos\u00f2 sua cugina, la regina di Navarra, Giovanna II di Navarra, figlia del re di Francia, Luigi X, detto \"l'Attaccabrighe\" e di Margherita di Borgogna (1290-1315).Filippo, alcuni giorni dopo il matrimonio fu acclamato re di Navarra.\nFilippo fu incoronato come Filippo III di Navarra, insieme alla moglie, Giovanna II di Navarra il 5 marzo 1329, nella cattedrale di Pamplona.\nI due sovrani, dopo l'incoronazione, rientrarono in Francia, risiedendo alla corte di Parigi e delegarono l'autorit\u00e0 regale a vari governatori francesi.\nNel 1331, Filippo divenne membro del consiglio del re di Francia. Filippo accompagn\u00f2 Filippo VI ad Avignone per incontrare papa Giovanni XXII.\nCon il trattato di Villeneuve-l\u00e8s-Avignon, il 14 marzo 1336 gli fu confermata l'investitura delle Contee d'Angoul\u00eame e di Mortain.\nFilippo e Giovanna II regnarono insieme e, durante il loro regno, si consolidarono le \"Cortes\" di Navarra composte dai tre stati: clero, nobilt\u00e0 e borghesia; protessero la borghesia urbana nei contrasti con la piccola nobilt\u00e0; ed inoltre migliorarono l'amministrazione e realizzarono un'appendice ai \"fueros\", denominato \"Le migliorie di Filippo III\".Approvarono una politica di persecuzione degli ebrei: nel 1336, tutti gli ebrei di Pamplona dovevano risiedere in un quartiere loro dedicato.\nI sovrani di Navarra mantennero ottime relazioni con il re di Francia, Filippo VI e anche con quello di Castiglia, Alfonso XI, se si esclude la guerra del 1334.\nDopo la cacciata dei Merinidi del 1340, Filippo III, nel 1343, partecip\u00f2 ad una crociata contro il re musulmano di Granada e, il 23 o 26 settembre, mor\u00ec all'assedio di Algeciras; Filippo mor\u00ec, a Jerez de la Frontera, in seguito alla ferita riportata da una freccia che lo aveva colpito al collo. La salma fu riportata a pamplona dove venne inumata nella cattedrale.La moglie Giovanna continu\u00f2 a regnare da sola.\nDiscendenza.\nFilippo e Giovanna ebbero otto figli:\nAltri progetti.\nseparatore"}
{"id": "1269279", "revid": "1304445", "url": "https://it.wikipedia.org/wiki?curid=1269279", "title": "Futbolo Klubas S\u016bduva", "text": "Il Futbolo Klubas S\u016bduva, meglio noto come S\u016bduva, \u00e8 una societ\u00e0 calcistica lituana con sede nella citt\u00e0 di Marijampol\u0117. Milita nella A Lyga, la massima serie del campionato lituano di calcio. Nella sua storia ha vinto per tre volte il campionato lituano (2017, 2018 e 2019), per due volte la Coppa di Lituania e per tre volte la Supercoppa di Lituania.\nStoria.\nIl club venne fondato nel 1942 come Futbolo Klubas S\u016bduva. Nel corso degli anni il club \u00e8 andato incontro ad una serie di cambi di denominazione, assumendo la denominazione di S\u016bduva nel 1962. Partecip\u00f2 al campionato della RSS Lituana, raggiungendo la massima serie per l'edizione 1959-1960. Disput\u00f2 diverse stagioni in massima serie, ottenendo il miglior risultato nel 1975 quando raggiunse la fase finale per l'assegnazione del titolo e chiudendo al terzo posto finale. Con la dichiarazione di indipendenza della Lituania, avvenuta l'11 marzo 1990, il S\u016bduva si iscrisse alla Baltic League 1990, un campionato ibrido che vedeva impegnate squadre lituane, estoni, lettoni e russe. Nel 1991 il S\u016bduva si iscrisse alla Lietuvos Lyga, la massima serie del neocostituito campionato lituano di calcio, concludendo al quindicesimo ed ultimo posto e retrocedendo in seconda serie. Nel decennio successivo il S\u016bduva partecip\u00f2 ai campionati di seconda e terza serie.\nNel 2001 il S\u016bduva concluse il campionato di 1 Lyga al secondo posto, venendo promosso in A Lyga. Nel maggio 2002 raggiunse la finale della coppa nazionale, venendo sconfitto dal FBK Kaunas per 3-1. Poich\u00e9 il FBK Kaunas era gi\u00e0 qualificato alle competizioni UEFA, il S\u016bduva venne cos\u00ec ammesso alla Coppa UEFA per l'edizione 2002-2003. In questa competizione il S\u016bduva elimin\u00f2 nel turno di qualificazione la squadra norvegese del Brann grazie anche ad una tripletta di Tomas Radzinevi\u010dius nella gara di ritorno, per poi venire eliminato nel turno successivo dagli scozzesi del Celtic con un complessivo 1-10. Nelle stagioni successive il S\u016bduva seppe consolidarsi nelle parti alte della classifica della A Lyga, raggiungendo il secondo posto finale sia nel 2007 sia nel 2010. Nel 2006 vinse il primo trofeo della sua storia, la coppa nazionale, battendo in finale l'Ekranas per 1-0 grazie alla rete realizzata da Darius Maciulevi\u010dius. Nel 2009 si ripet\u00e9 conquistando la seconda coppa nazionale, superando in finale il Tauras per 1-0. Nello stesso anno conquist\u00f2 la supercoppa nazionale superando l'Ekranas. Grazie a questi successi ed ai piazzamenti in campionato ha partecipato a diverse edizioni della Coppa UEFA prima e della UEFA Europa League dopo, senza riuscire ad andare oltre il secondo turno preliminare. Nel 2016 ha raggiunto la finale della Lietuvos Taur\u0117, venendo per\u00f2 sconfitto per 0-2 dallo \u017dalgiris Vilnius.\nPrende parte alle qualificazioni di UEFA Europa League 2016-2017 dove sfiora l\u2019accesso alla fase a gironi perdendo ai playoff contro i bulgari del Ludogorets. Nella stagione 2017 ha vinto il campionato lituano per la prima volta nella sua storia. La vittoria del campionato permette al club di prendere parte ai preliminari di UEFA Champions League 2018-2019, venendo eliminati dal Crvena Zvezda. Regredita nei preliminari di Europa League, sfiora di nuovo i gironi per il secondo anno consecutivo, stavolta uscendone sconfitti contro il Celtic.\nVincono per la seconda volta nella sua storia, per il secondo anno consecutivo, il campionato lituano del 2018 con 77 punti (2 in pi\u00f9 dello \u017dalgiris Vilnius), qualificandosi per i preliminari di Champions League 2019-2020.\nOrganico.\nRosa 2022.\n\"Aggiornata al 10 febbraio 2022.\"\nRosa 2021.\n\"Aggiornata al 15 settembre 2021.\""}
{"id": "1269280", "revid": "339392", "url": "https://it.wikipedia.org/wiki?curid=1269280", "title": "KDE4", "text": ""}
{"id": "1269281", "revid": "1718925", "url": "https://it.wikipedia.org/wiki?curid=1269281", "title": "Episodi di Arsenio Lupin (prima stagione)", "text": "Il tappo di cristallo.\nTrama.\nLupin e la sua banda rapinano un ricco imprenditore odiato da molti e temuto da tutti, ma uno dei sottoposti cerca di prendere pi\u00f9 di ci\u00f2 che era stato stabilito da Lupin; il giovane vuole un tappo di cristallo, credendo che contenga informazioni utili per riscattare la sua famiglia da un debito con il riccone; arrestato, viene condannato alla ghigliottina per complicit\u00e0 con il ladro gentiluomo, che decide di intervenire personalmente aiutando la madre vedova ed il fratellino. L'imprenditore era uno spasimante della donna, e non vuole rinunciare a lei, al punto di ricattarla con la vita del figlio in cambio della sua sottomissione; ma Arsenio Lupin scoprir\u00e0 che il tappo nascondeva informazioni usate a scopo di ricatto contro potenti membri del governo, informazioni che il ricattatore ha trasferito nel suo occhio di vetro; ottenutele, le consegner\u00e0 alla madre che se ne servir\u00e0 per ottenere la grazia per il figlio.\nVictor della squadra mondana.\nTrama.\nLa polizia decide di usare la mano pesante contro Lupin, che di recente sta lanciando una vera ondata di crimini, tra rapine, furti, rapimenti e omicidi; poich\u00e9 il commissario Guerchard non viene a capo della faccenda, il prefetto fa richiamare in patria un agente molto in gamba, Victor della brigata mondana, che lavora nelle colonie d'Africa; in realt\u00e0 al suo posto arriver\u00e0 Lupin travestito, per scoprire chi sta usando il suo nome e commette efferatezze di cui lui non si macchierebbe mai; con l'aiuto del prefetto e seguito di nascosto da Guerchard, Lupin riesce ad avvicinare la contessa Natasha, amante del bandito, e e si infiltra nella banda.\nDurante un colpo ai danni di un banchiere, Lupin rende innocuo il criminale e lo lascia a Guerchard, che lo arresta, ma porta in salvo Natasha di cui si \u00e8 innamorato; mentre la donna scopre chi \u00e8 il vero Lupin, il prefetto riceve durante la conferenza stampa un regalo del falso Victor, ovvero Victor stesso; questi racconta della sostituzione e restituisce alle autorit\u00e0 i certificati del Tesoro rubati da una banca dal falso Lupin, gesto che Lupin motiva sostenendo che lui non deruba mai la repubblica francese.\nArsenio Lupin contro Herlock Sholmes.\nTrama.\nL'investigatore inglese Herlock Sholmes (parodia di Sherlock Holmes) viene incaricato di fermare Arsenio Lupin, con disperazione del commissario Guerchard che considera il ladro gentiluomo un caso personale; assistito dall'amico Wilson (il suo Watson), il detective britannico si mette all'opera e segue i passi di Lupin rapidamente, riuscendo a raggiungere Natasha; tuttavia Lupin ha previsto questa possibilit\u00e0, anzi si perfino prodigato per attuarla, in modo da intrappolare il rivale; i due avversari si salutano dandosi appuntamento alla prossima sfida.\nL'arresto di Arsenio Lupin.\nTrama.\nLupin si reca ad una serata tenuta da un gentiluomo di campagna, in una villa con grandi sotterranei che ospitano una cantina; questo nonostante Natasha lo preghi di rinunciare alla sua prossima impresa, ma il ladro gentiluomo ha gi\u00e0 messo in moto la macchina e non pu\u00f2 pi\u00f9 tirarsi indietro. Pi\u00f9 tardi, la polizia irrompe guidata da Guerchard insieme ad un poliziotto che era tra gli ospiti; durante l'inseguimento, Lupin trascina il gruppo nelle immense cantine dove li semina continuamente, poi controllata l'ora si arrende inaspettatamente e Guerchard (che si \u00e8 fratturato il braccio nell'inseguimento) lo porta via.\nLa mattina dopo, mentre tutti i giornali si concentrano sull'arresto (con soddisfazione delle autorit\u00e0) e Guerchard si prende una meritata vacanza, un notaio apre una busta e la porta al prefetto; Lupin aveva gi\u00e0 deciso di farsi arrestare, indicando perfino l'ora esatta, allo scopo di beffare la polizia e la magistratura; li sfida inoltre a tenerlo dentro annunciando la sua evasione; la sfida \u00e8 stata mandata anche ai giornali che riportano in seguito la notizia. Contemporaneamente a ci\u00f2, i suoi uomini recapitano un avviso di furto ad un banchiere imbroglione che truff\u00f2 migliaia di risparmiatori anni prima, minacciando di rubargli i quadri che ha in casa se non restituir\u00e0 il maltolto; questi non viene ascoltato dalle autorit\u00e0 ed ingaggia quindi Guerchard, in vacanza dalle sue parti; peccato il poliziotto sia in realt\u00e0 il fedele servitore Grognard, che dirige momentaneamente la banda per conto del suo principale; ed infatti il furto si verifica.\nGuerchard viene richiamato d'urgenza a Parigi per contrastare Lupin, che progetta di evadere presto; una mattina, il ladro deve essere portato dal giudice istruttore per le formalit\u00e0 di rito, ma viene aiutato da Natasha e dai suoi uomini ad uscire dal cellulare; Guerchard ha per\u00f2 intercettato il messaggio che avvertiva Lupin, cos\u00ec ha predisposto una sorveglianza stretta con agenti di fuori citt\u00e0, ignoti ai delinquenti parigini. Incredibilmente, Lupin si fa una passeggiata e poi entra in un commissariato; dentro per\u00f2 c'\u00e8 un suo rifugio, affittato da Natasha per passare del tempo con lui e ristrutturato dalla banda che lo fa passare per un set cinematografico; Guerchard viene avvertito dai poliziotti di fuori, ma lui sa che non c'\u00e8 un commissariato l\u00ec, e capisce il trucco; irrompe con gli altri senza trovare Lupin, che invece sta tornando al carcere e deve faticare a convincere i guardiani d'essere detenuto l\u00e0.\nIn seguito, Lupin spiega a Guerchard di voler evadere da solo, senza interferenze esterne; giorni dopo si mette d'accordo con un altro detenuto che gli somiglia, un ubriacone di nome Desir\u00e8e Badrou; il giorno del processo, la cella viene aperta ma Lupin \u00e8 sparito, lasciando Badrou al suo posto; giudice, prefetto e Guerchard parlano con il direttore che spiega tutto: qualche giorno prima, al ritorno dall'ora d'aria, c'\u00e8 stata una rissa nei corridoi, e Lupin e Badrou ne hanno approfittato per scambiarsi di cella; nei giorni successivi, Lupin si \u00e8 rifiutato di uscire e le guardie l'hanno lasciato l\u00ec; poi Desir\u00e8e Badrou \u00e8 stato scarcerato, ma era Lupin travestito. Le autorit\u00e0 vorrebbero punire il vecchio ubriacone, ma Guerchard insiste per farlo rilasciare; la mattina dopo Badrou esce con il commissario alle costole, speranzoso che il vecchio vada da Lupin a chiedere la ricompensa pattuita; Guerchard scopre poi con stupore che quello \u00e8 Lupin!\nCon l'aiuto di Natasha, Lupin porta Guerchard in un suo rifugio e gli rivela cosa \u00e8 veramente successo: giorni fa l'uomo che usc\u00ec era il vero Desir\u00e8e Badrou, mentre Lupin passava il tempo truccandosi per fingere di essere Badrou; il ladro gentiluomo contava proprio su Guerchard per uscire! Lasciatolo legato ad una poltrona, Lupin promette di chiamare il prefetto un'ora dopo e parte con Natasha per una vacanza.\nL'agenzia Barnett.\nTrama.\nLupin crea una nuova falsa identit\u00e0, quella dell'investigatore Fred Barnett; sotto queste vesti sar\u00e0 interpellato per risolvere un mistero.\nLa donna dai due sorrisi.\nTrama.\nLupin \u00e8 in trasferta a Roma, per risolvere un mistero su richiesta di un nobile italiano, il marchese di Valbruna, che ha contattato mesi prima l'agenzia Fred Barnett: oltre 20 anni prima, la cantante Rosa Peraldi mor\u00ec per un malore mentre indossava dei gioielli favolosi, dono del marchese e mai pi\u00f9 ritrovati; il nobiluomo \u00e8 ricattato dal bandito Peppino, legittimo marito della cantante di cui egli era infatuato. Infiltrato Grognard come servitore presso Valbruna e stabilitosi al piano inferiore sotto le spoglie di un pittore, Lupin viene per\u00f2 messo a dura prova dall'apparizione di una ragazza che sembrerebbe essere la figlia del marchese, ma in seguito lo deruba, ed \u00e8 anche ricercata dalla polizia; costei si presenta alternativamente con due nomi diversi, Antonina e Carmela.\nIl marchese scopre finalmente della figlia e si reca con Grognard al paese che la ospita, dove Antonina segue il funerale della donna che l'ha cresciuta ed ha scritto la lettera per il marchese in cui si narra la storia (anche se solo in parte); qui Peppino e la sua banda tentano di rapire la ragazza, ma Lupin interviene con un sidecar manda a monte tutto; Antonina viene raccolta dal padre e riconosciuta come sua figlia, anche se poi viene arrestata dalla polizia come Carmela la bionda, ladra al servizio di Peppino. Grognard corre ad avvertire Lupin e trova la donna con lui, dove si trova dalla sera prima.\nAlla fine Lupin deduce la verit\u00e0, grazie anche alla governante del marchese; Rosa Peraldi aveva avuto due gemelle dal suo spasimante, ma aveva taciuto per non procurargli uno scandalo; le bambine furono affidate dalla governante alla sorella, ma Peppino rap\u00ec Carmela lasciando Antonina. Il ladro ritrova anche i gioielli, lasciati dalla Peraldi in una macchia boscosa del giardino per il malore che poco dopo l'avrebbe uccisa; con dispiacere del marchese di Valbruna, Carmela parte con Lupin per Parigi dove il ladro la presenter\u00e0 al direttore del Teatro dell'Opera, un ingaggio (la ragazza ha ereditato il talento canoro della madre).\nLa chimera del califfo.\nLa moglie di un Barone, magnate del petrolio, \u00e8 ricattata dal suo ex amante, cinico concorrente del marito che la costringe a rubare al coniuge un preziosissimo gioiello mediorientale. La donna, disperata, chiede ad Arsenio Lupin di recuperare il gioiello. Il ladro gentiluomo manipolando i due dective Fox e Robertson incaricati dal barone del caso, recupera il gioiello inscenando la propria morte e facendo arrestare il cinico concorrente per tentato omicidio. Come premio ruba al barone il ritratto di una donna che questi aveva comprato perch\u00e9 sosia della bella baronessa, come ricordo del loro incontro.\nGli anelli di Cagliostro.\nTrama.\nLupin si mette in competizione con una banda pericolosa e con l'astuta Josephine Balsamo contessa di Cagliostro; stavolta l'obiettivo \u00e8 trovare un tesoro nascosto nel vecchio palazzo di un nobile decaduto, che versa in indigenza tanto da fare visite guidate al suo maniero e spacciarsi per guida allo scopo di non essere seccato; accordatosi con il gentiluomo, Lupin batte tutti sul tempo, lasciando i rivali a bocca asciutta; il tesoro resta in gran parte al nobiluomo, mentre Lupin parte offrendo cavallerescamente un passaggio ed una vacanza all'astuta ed affascinante contessa."}
{"id": "1269282", "revid": "690118", "url": "https://it.wikipedia.org/wiki?curid=1269282", "title": "Numeri Sd.Kfz.", "text": "A cominciare dal riarmo nei primi anni trenta e sino alla primavera 1945, l'Esercito tedesco (dapprima Reichswehr e poi Heer, branca terrestre della Wehrmacht) impieg\u00f2 una lista di numeri Sd.Kfz. per catalogare e indicare i diversi tipi di veicoli (cingolati, semincingolati o ruotati) che immise progressivamente in servizio. La sigla alfabetica, abbreviazione di \"Sonderkraftfahrzeug\" o \"veicolo per usi speciali\", \u00e8 seguita da uno o pi\u00f9 numeri a loro volta organizzati in intervalli dedicati a carri armati, semoventi, trattori d'artiglieria, trasporti, autoblindo. Le versioni di uno stesso mezzo sono indicate con l'aggiunta di una barretta e di tanti numeri quante sono le versioni, a cominciare dall'\"1\"."}
{"id": "1269284", "revid": "119803962", "url": "https://it.wikipedia.org/wiki?curid=1269284", "title": "4-5-1", "text": "Il 4-5-1 \u00e8 un modulo di gioco del calcio. Consiste nello schierare 4 difensori, 5 centrocampisti ed un attaccante.\nIl modulo.\nLo schieramento nacque attorno agli anni '90, per sopperire ad un calcio sempre pi\u00f9 fisico e meno tecnico. Il 4-5-1 richiama, dal punto di vista tattico, la versatilit\u00e0 e duttilit\u00e0 del 4-2-3-1.\nLa linea difensiva si schiera con 4 giocatori, equamente ripartiti tra laterali e centrali. In mediana trovano invece spazio 5 elementi, con mansioni sia offensive che difensive; il principale effetto collaterale \u00e8 l'isolamento del centravanti, cui \u00e8 richiesto di cercare la profondit\u00e0 e favorire \u2013 laddove possibile \u2013 l'inserimento dei compagni in zona d'attacco. Grazie ai movimenti degli esterni di centrocampo, il modulo pu\u00f2 mutare in 4-3-3 con i suddetti giocatori che assumono la posizione di ali.\nI numeri del 4-5-1.\nLa numerazione del modulo era la seguente:"}
{"id": "1269286", "revid": "2060817", "url": "https://it.wikipedia.org/wiki?curid=1269286", "title": "Episodi di Arsenio Lupin (seconda stagione)", "text": ""}
{"id": "1269293", "revid": "59975", "url": "https://it.wikipedia.org/wiki?curid=1269293", "title": "Open Up And Say...Ahh!", "text": ""}
{"id": "1269299", "revid": "767487", "url": "https://it.wikipedia.org/wiki?curid=1269299", "title": "Sorrisi di una notte d'estate", "text": "Sorrisi di una notte d'estate (\"Sommarnattens leende\") \u00e8 un film del 1955 diretto da Ingmar Bergman, presentato in concorso al 9\u00ba Festival di Cannes, dove vinse un premio per l'\"umorismo poetico\". Nel 1973 Stephen Sondheim realizz\u00f2 una versione musicale del film, il musical \"A Little Night Music\".\nTrama.\nUn giorno di primavera dell'anno 1901.\nFredrik Egerman \u00e8 un avvocato che, rimasto vedovo, ha sposato Anne, una donna molto pi\u00f9 giovane di lui, ed \u00e8 geloso del nipote Henrik, studente di teologia, che \u00e8 segretamente innamorato della zia. Fredrik si reca allora dall'attrice Desir\u00e9e, una sua antica fiamma che ha un figlio al quale ha dato il nome Fredrik, ma non vuole ammettere che l'ha avuto da lui.\nMentre si trova da Desir\u00e9e arriva il conte Malcom, amante della donna. La contessa Charlotte, moglie di Malcom, si reca subito da Anne e le riferisce che Fredrik si \u00e8 incontrato con Desir\u00e9\u00e8. Desir\u00e9e, che intanto spera di riuscire a riconquistare l'avvocato, chiede alla madre di dare una festa nella villa e di invitare la compagnia e prepara un piano con Charlotte, anche lei desiderosa di riconquistare il marito. Mentre tutti sono seduti a tavola, dove si parla del pi\u00f9 e del meno ma soprattutto d'amore, il giovane Henrik, che ha il timore di non essere ricambiato da Anne, ha una crisi di collera e, lasciata la sala, tenta il suicidio. Non gli riesce ma si dichiara alla zia e ricambiato, fuggono via insieme.\nCharlotte nel frattempo ha scommesso che riuscir\u00e0 a conquistare Fredrik e riesce infatti ad attirarlo in un padiglione dove viene scoperta da Malcom che sfida Fredrik alla roulette russa. Si scoprir\u00e0 poi che la pistola \u00e8 caricata a salve. Il film ha un lieto fine: Malcom si riconcilia con la moglie, Fredrik con l'attrice e la servetta Marta, tipico personaggio da commedia dell'arte, conquista il maggiordomo Fritz.\nTitolo.\n\"Sommarnattens leende\" si riferisce ai sorrisi della notte di San Giovanni in Scandinavia, dove il sole non tramonta. \nFrid, il cocchiere (\u00c5ke Fridell) fa la corte a Petra, la cameriera (Harriet Andersson), durante questa notte insonne. Appoggiato a un tronco d'albero con Petra tra le braccia, gli dice che la notte estiva sorride tre volte: la prima volta da mezzanotte all'alba, quando i giovani innamorati aprono i loro cuori. Si allude ad Anne e Henrik che hanno appena scoperto il loro amore l'uno per l'altro. La seconda volta, la notte sorride a matti e agli incorreggibili. Questa volta parla di Petra e Frid. Al mattino presto, dopo che Petra ha ottenuto da Frid la promessa che la sposer\u00e0, dice che nessuna vita pu\u00f2 essere migliore e scopre che la notte estiva sorride per il terza volta a chi \u00e8 solo, triste, depresso."}
{"id": "1269304", "revid": "1573940", "url": "https://it.wikipedia.org/wiki?curid=1269304", "title": "Oratorio di San Giacinto", "text": "L'Oratorio di San Giacinto o Battistero \u00e8 un luogo di culto cattolico che si trova a Pietrasanta, in provincia di Lucca, in via Garibaldi, a destra della collegiata di San Martino.\nStoria e descrizione.\nEdificato tra il 1604 e il 1615, l'edificio \u00e8 comunemente indicato come Battistero perch\u00e9 vi si trovano due imponenti fonti battesimali, ma fino al XIX secolo \u00e8 stato la sede della \"Compagnia del Santissimo Sacramento\".\n&lt;br&gt;Dal 1777 al 1782 l'oratorio fu totalmente rinnovato. Con la soppressione delle confraternite del 1786, disposta dal Granduca Pietro Leopoldo, l'oratorio pass\u00f2 all'Opera del Duomo che vi trasfer\u00ec i due fonti battesimali.\nIl fonte pi\u00f9 antico (1389) \u00e8 a vasca esagonale con raffigurazioni allegoriche di sei Virt\u00f9 ed \u00e8 attribuito a Bonuccio Pardini.\nL'altro fonte, a tabernacolo, fu affidato nel 1509 a Donato Benti e Nicola Civitali ma rimase incompiuto; la tazza con l'elegante fregio marino fu riutilizzata un secolo dopo da Fabrizio Pelliccia ed Orazio Bergamini che eseguirono il piede e la copertura a tempietto (1612) completata da piccole sculture in bronzo e il \"Redentore\" opera di Felice Palma (1615).\nL'unica opera rimasta dell'assetto originario secentesco \u00e8 la pala d'altare di Filippo Martelli che rappresenta un'\"Eucaristia e angeli adoranti\" (1636). Nel XVIII secolo il carrarese Giuseppe Maria Castepoggi scolp\u00ec un nuovo altare, la balaustra e le acquasantiere.\nLa volta e le pareti sono decorate con episodi della \"Vita di Cristo e di Maria\" del pittore cremonese Pietro Cavatorta, restaurate nel 1988. Si pu\u00f2 osservare la scena centrale con la \"Gloria della Vergine\", la parte rimanente dello sfondato architettonico, medaglioni affrescati con scene bibliche, frammenti del \"Trionfo del Santissimo Sacramento\" nel catino absidale e figure sulle pareti laterali e nella cantoria."}
{"id": "1269306", "revid": "158286", "url": "https://it.wikipedia.org/wiki?curid=1269306", "title": "Battistero (Pietrasanta)", "text": ""}
{"id": "1269312", "revid": "142136", "url": "https://it.wikipedia.org/wiki?curid=1269312", "title": "Annamaria Barbera", "text": ""}
{"id": "1269315", "revid": "400518", "url": "https://it.wikipedia.org/wiki?curid=1269315", "title": "Stazione di Firenze Salviati", "text": ""}
{"id": "1269319", "revid": "142136", "url": "https://it.wikipedia.org/wiki?curid=1269319", "title": "Natale Sul Nilo", "text": ""}
{"id": "1269322", "revid": "72396", "url": "https://it.wikipedia.org/wiki?curid=1269322", "title": "Fitoplasmi", "text": ""}
{"id": "1269325", "revid": "104265", "url": "https://it.wikipedia.org/wiki?curid=1269325", "title": "Polgara", "text": "Polgara \u00e8 un personaggio delle saghe di Belgariad e dei Mallorean, nell'universo fantasy concepito dallo scrittore David Eddings, oltre che del libro \"Polgara la maga\" (\"Polgara the Sorceress\"), prequel delle vicende narrate nelle saghe.\nPolgara \u00e8 descritta come una delle donne pi\u00f9 affascinante dell'intero universo. \u00c8 figlia dell'\"onorevole vegliardo\" Belgarath, il mago, e di Poledra, che un tempo era una lupa e che scompare dopo aver dato alla luce Polgara e la sua gemella Beldaran.\nLe gemelle vengono dapprima allevate da un altro mago, Beldin, anche lui allievo di Aldur, poich\u00e9 Belgarath era impegnato nel recupero del Globo di Aldur.\nTrascorre la sua infanzia nella valle di Aldur con sua sorella, futura sposa di Riva Stretta di Ferro, signore di Riva, figlio di Cherek Spalla d'Orso, nonch\u00e9 Portatore del Globo. Il matrimonio tra Riva e Beldaran \u00e8 uno dei cosiddetti Eventi predetti dalle Profezie, parte integrante delle saghe ideate da David Eddings e da sua moglie Leigh e che vedono Polgara tra i protagonisti.\nLa lunga vita di Polgara \u00e8 costellata da eventi dolorosi, che lei sapr\u00e0 per\u00f2 affrontare con coraggio."}
{"id": "1269328", "revid": "1784938", "url": "https://it.wikipedia.org/wiki?curid=1269328", "title": "Dottrinario", "text": "Per dottrinario (in francese: \"Doctrinaire\") si intende un membro del medesimo partito politico attivo durante la Restaurazione francese (1815\u20131830) e durante i primi anni della Monarchia di luglio (1830\u20131848), durante i quali si caratterizz\u00f2 come un partito centrista schierato a difesa della Carta del 1814 e rappresentante dei ceti imprenditoriali, della stampa e degli accademici.\nIl suo principale avversario fu il partito degli ultrarealisti, di matrice reazionaria, fino alla sua dissoluzione e declino dopo la caduta dei Borbone nel 1830.\nNonostante il ristretto numero dei suoi componenti, il Partito dei dottrinari era eterogeneo; tuttavia in generale fondava la sua ideologia su un costituzionalismo tendente a garantire l'ordine pubblico e, dopo l'esperienza napoleonica, sull'avversione al cosmopolitismo, sostenendo con fermezza la Carta \"octroy\u00e8e\" del 1814.\nQuesta concedeva, tra l'altro, l'uguaglianza davanti alla legge; la libert\u00e0 di coscienza, di parola e di stampa; l'abolizione del regime e dei diritti feudali; affidava il potere esecutivo al re ed il legislativo a due camere (una \"camera dei pari\", di nomina regia e a carattere ereditario, e una \"camera dei rappresentanti\", eletti a suffragio censitario), ma l'iniziativa legislativa rimaneva di esclusiva competenza della corona. Fatta eccezione per l'ultima clausola, i dottrinari riconoscevano appieno la Carta come il loro \"manifesto\" politico, in particolare sulla questione della difesa della libert\u00e0 di stampa.\nI dottrinari si ponevano come \"tecnici\" del regime costituzionale; non si occupavano del problema della sovranit\u00e0, poich\u00e9 la considerano un attributo esclusivamente divino; si occupavano invece della societ\u00e0 concepita come organismo, del riconoscimento da parte della monarchia delle diverse funzioni sociali e delle loro autonomie e libert\u00e0, della tutela dei diritti costituiti. In tal modo si voleva conciliare la nuova Francia con il suo passato.\nLa mancanza di omogeneit\u00e0, di una strutta partecipativa solida e la morte di Luigi XVIII nel 1824, visto come l'ideale riferimento istituzionale, a cui subentr\u00f2 il reazionario Carlo X si tramut\u00f2 nella dissoluzione di fatto del partito dottrinario.\nFallita la congiunzione tra il loro schema giuridico ideale e la monarchia dei Borbone, non seppero creare un nuovo schema che si adattasse alla situazione, dandosi invece un'impronta semi-trasformista. La prova ne fu l'abbandono della politica da parte di Royer-Collard ed altri all'indomani dell'elezione regale di Luigi Filippo il 9 agosto 1830, in quanto mentre la maggioranza dottrinaria si era schierato con il partito orl\u00e9anista, una minoranza significativa e ideologica era invece rimasta fedele ai principi del legittimismo.\nLa frattura finale tra i \"dottrinari\" rimasti, ormai totalmente partigiani dell'ex Duca di Orl\u00e9ans, si ebbe nelle elezioni del 1834: da un lato vi su la vittoria della destra dottrinaria, guidata da Fran\u00e7ois Guizot che, pur essendo stato un forte liberale durante il precedente regime, ora si barricava con i suoi sostenitori sul principio della \"resistenza\" ad ogni apertura democratica alle masse; dall'altro lato l'ormai anziano banchiera Jacques Laffitte ed il giovane Adolphe Thiers incarnavano il principio del \"movimento\" verso il progresso e quindi all'espansione del suffragio e la difesa del ceto medio."}
{"id": "1269333", "revid": "76204", "url": "https://it.wikipedia.org/wiki?curid=1269333", "title": "Diocesi di Belley", "text": ""}
{"id": "1269334", "revid": "729019", "url": "https://it.wikipedia.org/wiki?curid=1269334", "title": "Atresia esofagea", "text": " \nL'atresia esofagea \u00e8 una malformazione congenita dell'esofago, caratterizzata dalla incompleta e/o alterata formazione dell'esofago.\nEmbriologia.\nL'anomalia si verifica tra la 3\u00aa e la 5\u00aa settimana di vita intrauterina.\nAnatomia patologica.\nNel 98% dei casi l'esofago \u00e8 a fondo cieco ed \u00e8 presente un moncone distale che non comunica con lo stomaco e, nell'86% dei casi, attraverso una fistola comunica con la trachea.\nL'atresia esofagea si classifica in:\nIl 30% dei neonati con atresia dell'esofago \u00e8 portatore di cardiopatia congenita.\nDiagnosi.\n\u00c8 quasi sempre postnatale e il sospetto avviene in caso di polidramnios e in caso in cui, nella manovra di inserimento del sondino naso-gastrico o oro-gastico, la sonda non supera i 10\u00a0cm d'inserimento (\u00e8 stato calcolato che dall'arcata dentaria al cardias, valvola che separa l'esofago dallo stomaco, \u00e8 di 17\u00a0cm circa).\nSe questo non \u00e8 stato osservato, pi\u00f9 tardi, si nota ipersalivazione, dato la presenza di un esofago a fondo cieco che non permette alla saliva di passare nello stomaco.\nIn caso di sospetto deve essere effettuato al pi\u00f9 presto un Rx torace e addome senza mezzo di contrasto.\nVerr\u00e0 anche effettuata, ai fini chirurgici, un Rx con mezzo di contrasto idrosolubile nella tasca esofagea prossimale.\nTrattamento.\nIl neonato verr\u00e0 ricoverato nell'unit\u00e0 di terapia intensiva neonatale dove verranno effettuati accertamenti (esami sangue, ulteriori esami strumentali, ecc\u2026) e, successivamente, verr\u00e0 assistito e preparato per l'intervento chirurgico (oggi l'atresia esofagea non \u00e8 un'urgenza chirurgica inderogabile) che consiste nella chiusura della fistola e ricanalizzazione dell'esofago.\nNel tempo che intercorre dalla diagnosi al trattamento chirurgico verr\u00e0 inserito nella tasca esofagea un sondino naso-esofageo a doppio lume \"detto Replogle\" che consente di lavare con fisiologica la tasca esofagea prossimale (fluidificando le secrezioni presenti) e, contemporaneamente, aspirare la tasca stessa impedendo accumulo di secrezioni e quindi prevenendone l'accumulo e un'eventuale aspirazione nelle vie aeree. In alcuni casi, viene anche confezionata una gastrostomia, che permette l'alimentazione del bambino.\nLa percentuale di riuscita dell'intervento oggi \u00e8 dell'80% e la qualit\u00e0 di vita tende alla normalit\u00e0."}
{"id": "1269338", "revid": "46291", "url": "https://it.wikipedia.org/wiki?curid=1269338", "title": "Annona mucosa", "text": "Annona mucosa \u00e8 una pianta tropicale appartenente alla famiglia delle Annonaceae.\nIl suo frutto \u00e8 il birib\u00e1. \u00c8 anche chiamato \"fruta da condessa\", \"araticum\", \"jaca de pobre\", \"an\u00f3n amazonico\".\nDescrizione.\nL'albero \u00e8 di piccole dimensioni e raggiunge al massimo 10 m. I rami partono gi\u00e0 dalla base e si allargano in modo notevole dal tronco. Le foglie sono alterne e lunghe circa 20\u00a0cm. I fiori ermafroditi sono di colore verde chiaro, solitari o a coppie, ed hanno da 3 a 6 petali. Il frutto \u00e8 di grandi dimensioni ( da 300 gr a 2000 gr ) ed ha la forma di un cuore. La buccia \u00e8 di colore giallo ed \u00e8 caratterizzata da areole estroflesse con apice appuntito che si annerisce al tatto, ognuna delle quali corrisponde ad un seme ( il frutto \u00e8 infatti un sincarpo). La polpa \u00e8 invece di colore bianco lattiginoso, ha consistenza gelatinosa e ha sapore molto dolce e di aroma piacevole: ricorda un sorbetto al limone.\nDistribuzione e habitat.\n\"Annona mucosa\" \u00e8 originaria del nord del Brasile ed oggi \u00e8 coltivata dal sud del Messico al nord dell'Argentina. Il frutto \u00e8 molto amato in Brasile e piuttosto abbondante nei mercati di Rio de Janeiro. Finora si \u00e8 poco diffuso in altri paesi tropicali, ma sembra iniziare a diffondersi nel Queensland dell'Australia. Alcuni alberi fruttificano nelle Canarie. Finora hanno avuto meno esito coltivazioni sperimentali in Florida e Israele.\nLa pianta ha il suo habitat naturale ai confini tra la foresta equatoriale sempreverde e la foresta tropicale secca. Nonostante questo, ha dimostrato di potersi adattare, con opportuni accorgimenti, ad alcuni ambienti subtropicali dove la temperatura non scenda mai al di sotto dei 2\u00a0\u00b0C di minima notturna anche per brevi periodi.\nUsi.\nIl legno \u00e8 di buona qualit\u00e0, tradizionalmente con il legno sono costruite barche\nI giovani alberi di birib\u00e1 sono tradizionalmente usati come arco principale dello strumento musicale afro-brasiliano berimbau, che prende il nome dall'albero di birib\u00e1."}
{"id": "1269339", "revid": "131358", "url": "https://it.wikipedia.org/wiki?curid=1269339", "title": "Kettenkrad", "text": ""}
{"id": "1269340", "revid": "287204", "url": "https://it.wikipedia.org/wiki?curid=1269340", "title": "Asini (Grecia)", "text": "Asini () \u00e8 un ex comune della Grecia nella periferia del Peloponneso di 6.177 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Nauplia."}
{"id": "1269342", "revid": "1873", "url": "https://it.wikipedia.org/wiki?curid=1269342", "title": "Casual (sottocultura)", "text": "Il casual \u00e8 un movimento subculturale nato all'inizio degli anni ottanta nel Regno Unito.\nLa genesi del movimento va ricercata nelle \"terrace\", ovvero le gradinate degli stadi inglesi, frequentate da gruppi di ragazzi facinorosi (\"hooligan\") che cercavano il contatto con gli avversari e con la polizia: questi gruppi erano formati in prevalenza da skinhead e hard mod.\nA causa dell'appariscenza del vestiario skinhead per\u00f2, questi gruppi venivano sempre pi\u00f9 facilmente localizzati dalla polizia e quindi repressi.\nNacque cos\u00ec l'esigenza di adottare un aspetto esteriore che non desse nell'occhio e non presentasse nessun riferimento alla propria squadra, in modo da non esser notati nella folla dei tifosi pacifici e differenziarsi dagli hooligans.\nPrima ondata.\nIl movimento, secondo la maggioranza degli osservatori, prese il via nel nord dell'Inghilterra e precisamente a Liverpool (ma non solo, si veda ad esempio i Perry boys di Manchester e gli Aberdeen Soccer Casuals appunto nella citt\u00e0 di Aberdeen).\nLa prova pi\u00f9 evidente consta nella grande influenza che gli hooligan del Liverpool ebbero nel look dei primi casual: Fila, Sergio Tacchini, Ellesse, Lacoste, tutte marche che portarono in patria dalle frequenti trasferte in Italia e in Francia.\nIntanto il fenomeno casual da semplice modo di vestire divent\u00f2 una vera e propria sottocultura, dominata da due elementi principali: il vestirsi seguendo uno stile e la violenza allo stadio (chiaramente, affondando le proprie radici rispettivamente nelle culture mod e skinhead, elemento caratteristico era anche l'interesse verso la musica, ed i suoni prediletti consistono nel punk e nel mod revival, con l'aggiungersi successivamente della new wave, dell'indie rock e del britpop). Una caratteristica dei casual fu quella di cambiare sempre marche di abbigliamento, pur rimanendo chiaramente all'interno del proprio stile: nel corso degli anni sono stati adottati decine di nuovi marchi come ad esempio Ben Sherman, Henry Lloyd, Paul &amp; Shark, Lyle &amp; Scott, Berghaus, Gabicci, Ralph Lauren, Henry Cotton, Fjall Raven, Merc Clothing e tante altre, (), anche se nell'immaginario collettivo la sottocultura rimane legata all'alloro della Fred Perry al \"quadrettato\" della Burberry e dell'Aquascutum e ai capi della Stone Island, della C.P. Company e della Barbour. Altra scelta d'abbigliamento propria della sottocultura casual, tra la seconda met\u00e0 degli anni '80 e la prima degli anni '90, sono le scarpe assolutamente bianche (Adidas Stan Smith, Diadora Ed Moses e Borg Elite, Fred Perry, Lacoste e poche altre) col tempo se ne sono aggiunte molte altre, modelli degli anni 80 usati e riprodotti dall'Adidas ancora oggi con grande successo: su tutti Trimm Trab, Forest Hills, Gazelle, Samba, le ZX 750 (raramente le 850), l'ormai famosa City Series e alcuni modelli della New Balance.\nOndate successive.\nLa seconda ondata casual inizi\u00f2 nei primi anni '90 diffondendosi in tutta Europa, in nazioni come Francia, Paesi Bassi, Belgio, Germania.\nLa terza ondata casual part\u00ec sul finire degli anni '90 e cominci\u00f2 a prendere piede in quei paesi dell'Europa meridionale fino ad allora interessati solo dal fenomeno ultras (salvo rare eccezioni, come ad esempio la tifoseria del Chieti e dell'Hellas Verona ): Italia, Spagna, Grecia, Serbia e Croazia.\nAd oggi in questi ultimi paesi si assiste a uno strano connubio tra le sottoculture ultras e casual: molti gruppi pur mantenendo gli striscioni, uno dei simboli del movimento ultras, adottano un look e un modo di agire propriamente casual, come evitare la scorta e usare i mezzi propri per recarsi in trasferta.\nAnni duemila.\nUna nuova pagina del \"movimento casual\", nasce dalla necessit\u00e0 di mutare per rendersi meno riconoscibili, si ispira al mondo dell'outdoor e dell'alpinismo, in generale adottando uno stile pi\u00f9 sobrio: materiali come il velluto o il tweed abbinati a giacche tecniche (Berghaus, Patagonia, Mountain Equipment, FjallRaven, North Face) in una continua ricerca di tessuti e marche meno \u201cmainstream\u201d possibili e con scarpe pi\u00f9 classiche a sostituire le trainers utilizzate negli anni 80, 90 e 2000 (Clarks, Mephisto, Jacoform, Timberland e scarponcini e boat shoes di diverso tipo). Questa nuova ondata \u00e8 stata sicuramente influenzata e agevolata anche dal mondo dei social network, anche se le adidas classiche stile anni 60, 70, 80 e 90 o le classiche Stan Smith bianche continuano a farla da padrone.\nCasual in Italia.\nIl movimento casual si diffuse nelle curve italiane a cavallo tra la fine degli anni '90 e gli inizi del nuovo millennio (a parte la gi\u00e0 citata eccezione riguardante la tifoseria veronese che si pu\u00f2 inquadrare nella seconda ondata casual).\nI principali centri di sviluppo furono Verona e le grandi citt\u00e0, Roma e Milano in testa, seguite da Torino, Firenze e Piacenza ed altre citt\u00e0 con squadre che militano in serie minori in Lombardia, Triveneto e Sud Italia (in particolare Chieti). Si propag\u00f2 poi al Sud con Napoli in testa.\nUltimamente il fenomeno casual \u00e8 dilagato in tutta la realt\u00e0 calcistica italiana, e gruppi d'ispirazione casual si possono trovare in tutta la penisola e nelle isole, anche se sono soprattutto presenti nel Settentrione del paese.\nBisogna specificare per\u00f2 una peculiarit\u00e0 del \"movimento casual italiano\", contraddistinto nella maggior parte dei casi da una sorta di mix tra il classico stile ultras italiano e quello casual d'oltremanica. Non \u00e8 raro affatto trovare striscioni (o cosiddette \"pezze\") dietro il quale si trovano ragazzi vestiti appunto nel classico stile casual, creando quindi una sorta di punto di incontro tra le due sottoculture."}
{"id": "1269345", "revid": "547992", "url": "https://it.wikipedia.org/wiki?curid=1269345", "title": "Tin\u00ec Cansino", "text": "Biografia.\nNata in Grecia, a Volos, studia danza classica. A diciannove anni, durante una vacanza in Italia, viene notata da Alberto Tarallo, produttore di fiction televisive, e all'epoca agente di spettacolo, che la introduce nel mondo della televisione, suggerendole di adottare il nome d'arte di Tin\u00ec Cansino, notando una sua somiglianza con la diva americana Rita Hayworth, il cui vero cognome era Cansino. .\nEsordisce in televisione nella trasmissione di Rai 2 \"Playgirl\", con Minnie Minoprio, ma il grande successo arriv\u00f2 nel 1983 con il ruolo di \"ragazza \"fast food\"\" nel popolare show televisivo comico di Italia 1 \"Drive In\", a cui prende parte per tutte e cinque le edizioni, fino al 1988, al fianco di Carmen Russo, Cristina Moffa, Nadia Cassini, Lory Del Santo, Eva Grimaldi, Ambra Orfei, Johara e Antonia Dell'Atte.\nNel 1984 esordisce anche come attrice nel film \"Arrapaho\" di Ciro Ippolito, ispirato all'album omonimo degli Squallor dell'anno precedente. Partecipa poi alla commedia \"Carabinieri si nasce\" di Mariano Laurenti (1985), ai film televisivi \"Doppio misto\" (1985) e \"Provare per credere\" (1987) di Sergio Martino (trasmessi entrambi su Italia 1), e ai film erotici \"Delizia\" di Joe D'Amato (1987), \"Ad un passo dall'aurora\" di Mario Bianchi (1988) e \"Arabella l'angelo nero\" di Stelvio Massi (1989).\nNel 1989, dopo una partecipazione al programma comico di Italia 1 \"Trisitors\" a fianco de I Trettr\u00e9 (con cui gi\u00e0 aveva lavorato in \"Drive In\"), si ritira dalle scene per dedicarsi completamente alla famiglia.\nDopo molti anni di silenzio torna a lavorare in televisione con un piccolo ruolo nella seconda stagione della fiction di Canale 5 \"Caterina e le sue figlie\" con Virna Lisi, prodotta dal suo scopritore Alberto Tarallo. In seguito, dal gennaio del 2012, entra a fare parte come opinionista della trasmissione di Canale 5 \"Uomini e donne\" nelle puntate del trono \u201cover\u201d fino alla stagione 2019-20; successivamente, dopo l'unione dei troni, anche del \"classico\".\nVita privata.\nDa una prima relazione ha avuto una figlia: Voula. In seguito si \u00e8 sposata con Claudio Di Giulio, da cui ha avuto due figli: Tamara, che ha seguito le orme della madre come attrice, e Nicolas."}
{"id": "1269346", "revid": "198277", "url": "https://it.wikipedia.org/wiki?curid=1269346", "title": "4-2-3-1", "text": "Il 4-2-3-1 \u00e8 un modulo di gioco del calcio. Consiste nello schierare 4 difensori, 5 centrocampisti (su due linee) e un attaccante.\nIl modulo.\nA contraddistinguere il modulo \u00e8 la sua versatilit\u00e0, che lo rende adattabile alle varie situazioni di gioco. Per la corretta applicazione, \u00e8 necessario che gli interpreti siano istruiti sull'importanza dei movimenti da compiere senza palla. La linea difensiva non si discosta da quella di altri moduli (come il pi\u00f9 elementare 4-4-2), contando infatti su due terzini ed altrettanti centrali.\nI due centrocampisti pi\u00f9 arretrati assumono le funzioni di mediani, dovendo collaborare sia in fase di interdizione che di spinta. Il terzetto avanzato \u00e8 invece composto di due ali (esterni offensivi) e un centrale, cui sono demandati i compiti di trequartista. Lo schieramento pu\u00f2 avere l'effetto collaterale di isolare il centravanti, che risulta essere l'unica punta in campo. Non potendo quindi ricercare la profondit\u00e0 con lanci lunghi, all'attaccante \u00e8 richiesta una dotazione tecnica non comune: oltre alla finalizzazione, deve infatti saper favorire l'inserimento in avanti dei compagni di squadra. L'evoluzione recente del calcio, in particolare il \"tiki-taka\", ha portato la stampa a rinominare \u00abfalso nueve\u00bb (\u00abfalso nove\u00bb in spagnolo) la punta: il ruolo, infatti, pu\u00f2 talvolta essere ricoperto da un calciatore senza caratteristiche prettamente offensive. Tale accorgimento ha l'effetto di eliminare, per la difesa avversaria, un punto fisso di riferimento. \nNel corso della partita, il modulo pu\u00f2 variare in un 4-5-1 (grazie all'avanzamento dei mediani, che vengono a trovarsi in linea con il terzetto offensivo) oppure in un 4-3-3 (con gli esterni ad affiancare il centravanti, mentre il trequartista arretra a formare con i mediani un centrocampo a 3).\nI numeri del 4-2-3-1.\nLa natura del modulo ne consente un facile inquadramento con la numerazione classica, da 1 a 11. I difensori laterali vestono il 2 (destro) e 3 (sinistro), con il 5 e 6 affidati agli stopper; il 4 e l'8 spettano ai mediani. Le ali indossano il 7 e l'11 (destra e sinistra), mentre il trequartista ha il 10 sulle spalle; infine, come da tradizione, il portiere e il centravanti ricevono l'1 e il 9.\nCuriosamente, ai Mondiali 2010, il Brasile ha riproposto per la formazione titolare il sistema sopra descritto, nonostante la liberalizzazione dei numeri."}
{"id": "1269347", "revid": "287204", "url": "https://it.wikipedia.org/wiki?curid=1269347", "title": "Asklipieio", "text": "Asklipieio () \u00e8 un ex comune della Grecia nella periferia del Peloponneso di 4.804 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Epidauro."}
{"id": "1269349", "revid": "767487", "url": "https://it.wikipedia.org/wiki?curid=1269349", "title": "One Dimensional Man (album)", "text": "One Dimensional Man \u00e8 l'album di debutto dell'omonimo gruppo, pubblicato nel Maggio del 1997. Dall'uscita del disco fino alla fine del 1998 hanno offerto pi\u00f9 di cento concerti in Italia, Slovenia, Croazia, Repubblica Ceca e Repubblica Slovacca."}
{"id": "1269350", "revid": "671029", "url": "https://it.wikipedia.org/wiki?curid=1269350", "title": "Gutier N\u00fa\u00f1ez", "text": "Origine&lt;ref name=\"bardulia/histVI\"&gt; Storia della Bardulia (Castiglia), cap.VI &lt;/ref&gt;.\nQualche storico ha ipotizzato che fosse il figlio di Nu\u00f1o Fern\u00e1ndez (N\u00fa\u00f1ez, figlio di Nu\u00f1o) e nipote quindi di Gonzalo Fern\u00e1ndez, ma non si hanno conferme.&lt;br&gt;Vi \u00e8 un'altra teoria sull'origine di Gutier N\u00fa\u00f1ez, molto improbabile, sostenuta dal religioso \"Fray Justo P\u00e9rez de Urbel\", che fu anche storico, e cio\u00e8 che il suo nome fosse Gutier Mu\u00f1oz (?-999), di origine galiziana, nipote di Gutier Men\u00e9ndez figlio di Hermenegildo Gutierrez, conte di Porto, il conquistatore di Coimbra, nell'876; in questo caso sarebbe stato fratello di Elvira Menendez, moglie del re di Le\u00f3n, Ordo\u00f1o II, e quindi zio dei re di Le\u00f3n, sia Alfonso il Monaco che Ramiro. Ma \u00e8 assai improbabile che 70 anni prima di morire fosse invitato in Castiglia, da Alfonso IV, e investito drl titolo di conte, per governarla in suo nome.\nBiografia.\nFu conte di Castiglia dal 929 e senz'altro conte di Burgos, come appare in un documento del marzo 931, regnante in Le\u00f3n Alfonso IV il Monaco&lt;ref name=\"bardulia/histV\"&gt; Storia della Bardulia (Castiglia), cap. V &lt;/ref&gt;. &lt;br&gt;Gutier era fedela ad Alfonso IV e quando quest'ultimo, nel 931, abdic\u00f2 in favore del fratello Ramiro II, la contea torn\u00f2 alla famiglia di Lara, rappresentata dal conte Gonzalo Fern\u00e1ndez. Gutier continu\u00f2 ad appoggiare Alfonso IV anche quando cerc\u00f2 di ritornare sul trono di Le\u00f3n, ma Alfonso IV il Monaco, nel 932, fu sconfitto, Ramiro II conserv\u00f2 il trono e di Gutier non si hanno pi\u00f9 notizie. \nPoco dopo, regnante in Le\u00f3n Ramiro II si ha notizia che il nuovo conte di Castiglia era Fern\u00e1n Gonz\u00e1lez, il figlio di Gonzalo e fedele di Ramiro, che probabilmente fece pagare a Gutier N\u00fa\u00f1ez l'appoggio dato ad Alfonso.\nNon si ha notizia della sua morte, comunque avvenuta dopo il 931, anno in cui appare ancora come conte in alcuni documenti\nDiscendenza.\nDi Gutier non si conosce n\u00e9 l'eventuale moglie, n\u00e9 alcuna discendenza."}
{"id": "1269359", "revid": "287204", "url": "https://it.wikipedia.org/wiki?curid=1269359", "title": "Katakolo", "text": "Katakolo (; prima del 1970: \u039a\u03b1\u03c4\u03ac\u03ba\u03bf\u03bb\u03bf\u03bd o Katakolon) \u00e8 una localit\u00e0 marittima della Grecia, situata nella prefettura dell'Elide, nel comune di Pyrgos.\nGeografia fisica.\n\u00c8 situata a sud di Patrasso e Dounaiika, 12\u00a0km dal capoluogo Pyrgos, a ovest di Olimpia e a nord-ovest della Messenia. Le sue coordinate sono 37.75\u00b0 (37'39\u00b0) N, 21.33\u00b0 (20'20\u00b0) E.\nPiccolo villaggio di pescatori, \u00e8 cresciuto in seguito alla realizzazione di un moderno porto che permette l'attracco delle navi da crociera che fanno scalo nel suo porto per permettere ai crocieristi di visitare il sito archeologico di Olimpia. \u00c8 celebre anche per il suo faro.\nOltre all'indotto croceristico la cittadina vive principalmente del turismo balneare e dei proventi della pesca.\nSono presenti una scuola, una chiesa e una piazza. \u00c8 attraversata dalla linea ferroviaria Katakolo-Pyrgos. Secondo i dati del 2002 la popolazione ammonterebbe a 601 abitanti."}
{"id": "1269361", "revid": "191477", "url": "https://it.wikipedia.org/wiki?curid=1269361", "title": "Katakolon", "text": ""}
{"id": "1269362", "revid": "75142", "url": "https://it.wikipedia.org/wiki?curid=1269362", "title": "Epidaurus", "text": ""}
{"id": "1269363", "revid": "75142", "url": "https://it.wikipedia.org/wiki?curid=1269363", "title": "Epidauros", "text": ""}
{"id": "1269364", "revid": "1494169", "url": "https://it.wikipedia.org/wiki?curid=1269364", "title": "Argos", "text": ""}
{"id": "1269367", "revid": "62167027", "url": "https://it.wikipedia.org/wiki?curid=1269367", "title": "Aprilia RS 125", "text": ""}
{"id": "1269369", "revid": "287204", "url": "https://it.wikipedia.org/wiki?curid=1269369", "title": "Ermioni", "text": "Ermioni o Hermione () \u00e8 un ex comune della Grecia nella periferia del Peloponneso di 4.554 abitanti secondo i dati del censimento 2001, gi\u00e0 polis greca sita nell'Argolide.\n\u00c8 stato soppresso a seguito della riforma amministrativa detta \"piano Kallikratis\" in vigore dal gennaio 2011 ed \u00e8 ora compreso nel comune di Ermionida.\nStoria.\nLa citt\u00e0, citata gi\u00e0 nell'Iliade, fu abitata inizialmente dai Micenei. Durante la guerra del Peloponneso fu alleata degli Spartani e rimase a lungo nell'orbita di quella citt\u00e0. Dopo la caduta dell'Impero romano d'Occidente la prosperit\u00e0 di cui la citt\u00e0 aveva goduto precedentemente si affievol\u00ec ed Ermione venne abbandonata."}
{"id": "1269378", "revid": "198277", "url": "https://it.wikipedia.org/wiki?curid=1269378", "title": "3-5-2", "text": "Il 3-5-2 \u00e8 un modulo di gioco del calcio. Consiste nello schierare 3 difensori, 5 centrocampisti e 2 attaccanti.\nIl modulo.\nTale schieramento, inizialmente sviluppatosi nel calcio italiano sul finire degli anni 1970, pu\u00f2 essere visto sia come un'evoluzione dello storico catenaccio sia, soprattutto, come una derivazione della zona mista, modulo molto in voga nel succitato decennio; in particolare, per la capacit\u00e0 di ribaltare in breve tempo l'azione da difensiva a offensiva, cogliendo di sorpresa gli avversari tramite l'arma del contropiede, il 3-5-2 viene letto come una rinnovata versione del tradizionale \"gioco all'italiana\". Al , e all' di Carlos Bilardo campione, venne in seguito fatta ricondurre la nascita \"moderna\" di tale schieramento.\nTatticamente parlando, nel 3-5-2 il ruolo fondamentale \u00e8 ricoperto dai laterali di centrocampo, detti anche \"esterni\" o \"tornanti\": il loro contributo dev'essere infatti determinante sia in fase difensiva sia offensiva. La retroguardia si compone di 3 elementi: questi possono essere tutti difensori centrali, con i primi due deputati alla marcatura a uomo, e il terzo ad agire da libero nonch\u00e9 chiamato a chiudere l'eventuale diagonale; oppure due terzini ai fianchi dell'unico centrale di ruolo, con questo ultimo anche qui all'occorrenza utilizzabile da libero. A questi, nel corso della gara, si pu\u00f2 aggiungere un \"esterno fluidificante\" per ampliare la copertura difensiva in caso di avanzata avversaria dalle fasce laterali. In attacco, le 2 punte si posizionano solitamente una al fianco dell'altra: tuttavia possono anche disporsi in verticale, con quella pi\u00f9 arretrata che va in tal caso ad agire da trequartista o mezzapunta, generando di fatto la variante 3-5-1-1.\nTutto ci\u00f2 porta il 3-5-2 a essere percepito come uno schieramento pi\u00f9 difensivo che offensivo, poich\u00e9 in fase di non possesso la linea arretrata, oltre alla succitata possibilit\u00e0 di diventare a 4 elementi tramite la diagonale di uno degli esterni, pu\u00f2 pi\u00f9 spesso aumentare a 5 elementi tramite il contemporaneo ripiegamento di entrambi i laterali di centrocampo. Questo modulo \u00e8 infatti generalmente visto come una variante del 5-3-2, da cui si distanzia principalmente per il lavoro dei due esterni di fascia, maggiormente votato alla fase d'attacco; in questo senso, non \u00e8 inusuale l'utilizzo nel ruolo di ali cui vengono assegnati anche compiti difensivi, o terzini cui viene lasciata libert\u00e0 di spinta: entrambi i calciatori, rispetto a quelli impiegati in schieramenti basati sulla difesa a 4, devono vantare tra le loro qualit\u00e0 corsa, resistenza, senso della posizione e una buona tecnica di base per rendere al meglio all'interno di un 3-5-2, che, se da una parte offre molte garanzie sul versante difensivo, dall'altro rischia di risultare sterile sul piano offensivo in caso di insufficiente apporto da parte dei succitati laterali.\nVarianti.\nOltre al 5-3-2, tra tratti ancor pi\u00f9 difensivi, altra classica variante del 3-5-2 \u00e8 il 3-5-1-1: la sostanziale differenza \u00e8 nel fatto che la squadra si schiera con una sola punta di ruolo, supportata da un trequartista o da un ulteriore centrocampista offensivo."}
{"id": "1269379", "revid": "287204", "url": "https://it.wikipedia.org/wiki?curid=1269379", "title": "Koutsopodi", "text": "Koutsopodi () \u00e8 un ex comune della Grecia nella periferia del Peloponneso di 3.575 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Argo-Mykines."}
{"id": "1269380", "revid": "29803", "url": "https://it.wikipedia.org/wiki?curid=1269380", "title": "Guru meditation", "text": ""}
{"id": "1269383", "revid": "1573940", "url": "https://it.wikipedia.org/wiki?curid=1269383", "title": "Chiesa dei Santi Lorenzo e Barbara", "text": "La chiesa dei Santi Lorenzo e Barbara \u00e8 il duomo della citt\u00e0 di Seravezza, in Versilia, sede dell'omonima parrocchia appartenente all'unit\u00e0 pastorale \"delle Apuane\" dell'arcidiocesi di Pisa.\nStoria.\nI lavori per la costruzione della chiesa attuale iniziarono nel 1422 nei pressi di quella preesistente, che era dedicata ai Santi Simone, Giuda e Agata; gi\u00e0 nel 1430 si fermarono a causa del saccheggio di Seravezza da parte delle truppe fiorentine, per ripartire nel 1506 e terminare nel 1522.\nGi\u00e0 dipendente dalla pieve di Vallecchia, se ne distacc\u00f2 solo nel 1531; venne consacrata nel 1569. Successivamente, per tutto il secolo XVI e in quello successivo, fino al 1670, l'edificio fu oggetto di vari interventi di restauro e ampliamento, tra i quali quello per la costruzione delle due navate laterali; negli stessi anni vennero realizzati gli arredi in marmi policromi, tra cui l'altar maggiore e il pulpito, attribuibili a Jacopo Benti.\nLa chiesa, danneggiata da un bombardamento durante la seconda guerra mondiale, \u00e8 stata successivamente restaurata e riaperta al culto.\nDescrizione.\nEsterno.\nL'esterno della chiesa dei Santi Lorenzo e Barbara \u00e8 caratterizzato dalla facciata barocca, risalente alla fine del XVI secolo; essa \u00e8 a salienti, coronata nella parte superiore da un cornicione idealmente sorretto da lesene composite e tuscaniche. Nel frontespizio si aprono tre portali marmorei con timpano triangolare, ciascuno dei quali \u00e8 sormontato da una finestra, quadrata sopra i portali laterali, circolare sopra quello centrale.\nIl Campanile.\nSul fianco destro della chiesa, tra il transetto e l'abside, sorge la torre campanaria della chiesa, terminata nel 1522; a pianta quadrangolare, presenta un particolare coronamento a merli e due bifore con colonnina su ciascuno dei quattro lati.\nAll'interno dell'ultimo piano sono custodite cinque campane, di cui una campanella posta nella bifora a nord del Duomo proveniente dalla chiesa di Gallena; mentre le altre quattro sono in accordo di Mib3 maggiore, cio\u00e8 La3, Sol3, Fa3, Mib3 una delle quali venne fusa alla fine del '500 dal capostipite della famiglia Campana, che fuse l'anno prima la campana maggiore della Pieve della Cappella.\nOrmai si \u00e8 perso il caratteristico suono alla Lucchese con le campane in piedi, questo anche per motivi di staticit\u00e0 della torre che comincia a sentire i suoi quasi 500 anni.\nInterno.\nLa chiesa dei Santi Lorenzo e Barbara presenta una pianta a croce latina, con aula divisa in tre navate da archi a tutto sesto poggianti su colonne tuscaniche, con volta a botte lunettata alta 15 metri nella navata centrale; sulla crociera si eleva la cupola a pianta circolare, esternamente ottagonale, con basso tamburo e calotta affrescata a cassettoni, che ha un diametro di 10 metri e che alla sua sommit\u00e0 raggiunge i 23 metri di altezza.\nLa navata centrale, oltre la crociera, termina con la profonda abside semicircolare, ospitante il presbiterio, all'interno del quale, in posizione centrale, trova luogo l'altare maggiore in marmi policromi; quest'ultimo, opera di Jacopo Benti che lo realizz\u00f2 nel 1683, presenta un paliotto riccamente intarsiato con al centro il \"Martirio di San Lorenzo e la torre di Santa Barbara\" e ai lati \"Corone e palme del martirio\".\nLungo le navate laterali si trovano vari altari barocchi, quattro per ogni lati, ed altri stanno nelle cappelle che si aprono sul transetto. Nella cappella dedicata alle anime del Purgatorio, che d\u00e0 sul braccio di destra del transetto, vi \u00e8 un tempietto ottagonale marmoreo sormontato dalla statua di \"Ges\u00f9 Redentore\", all'interno del quale sono custodite varie reliquie, tra cui quelle dei santi titolari della chiesa; nella parete di fondo del transetto di sinistra, invece, si apre la cappella gi\u00e0 del Santissimo Sacramento, ora dedicata alla Madonna del Soccorso, la cui effigie dipinta su lavagna \u00e8 inserita all'interno dell'ancona barocca dell'altare; la stessa cappella \u00e8 decorata con le statue dei \"Santi Gioacchino e Anna\" e una pala marmorea (1727) con \"Gloria di angeli\".\nAl XVII secolo risale anche gran parte dell'arredo pittorico della chiesa, tra cui spicca la \"Pentecoste\" del Passignano.\nOrgano a canne.\nNell'abside, alle spalle dell'altare maggiore, a pavimento, si trova l'organo a canne della chiesa, costruito dalla ditta Fratelli Ruffatti nella seconda met\u00e0 del XX secolo.\nLo strumento \u00e8 racchiuso all'interno della cassa del precedente strumento, originariamente in cantoria, con mostra formata da cinque cuspidi di canne di principale, tre sulla parte anteriore e due sulle fiancate. La trasmissione \u00e8 elettrica e la consolle, anch'essa situata nell'abside, dispone di due tastiere di 61 note ciascuna e pedaliera concavo-radiale di 32 note."}
{"id": "1269386", "revid": "287204", "url": "https://it.wikipedia.org/wiki?curid=1269386", "title": "Kranidi", "text": "Kranidi () \u00e8 un ex comune della Grecia nella periferia del Peloponneso di 10.347 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Ermionida."}
{"id": "1269388", "revid": "154893", "url": "https://it.wikipedia.org/wiki?curid=1269388", "title": "Chiesa di Sant'Elena Imperatrice", "text": ""}
{"id": "1269391", "revid": "287204", "url": "https://it.wikipedia.org/wiki?curid=1269391", "title": "Oratorio della Santissima Annunziata (Seravezza)", "text": "L'oratorio della Santissima Annunziata (detto anche oratorio della Madonna del Ponte) \u00e8 un edificio sacro che si trova a Seravezza.\nStoria e descrizione.\nSede gi\u00e0 in antico di una confraternita e oggi della Misericordia, \u00e8 stata completamente ricostruita dopo la grande piena del 1885. Si sono salvati da quella terribile alluvione due dipinti ora sistemati nella nuova chiesa in controfacciata: la prima \u00e8 un'\"Annunciazione\" eseguita tra il 1639 e il 1640 da Filippo Martelli, pittore seravezzino, autore anche di lavori minori come la doratura di suppellettili lignee e la sistemazione di paliotti, baldacchini e bandinelle processionali. L'altra tela, di ben diversa qualit\u00e0, \u00e8 opera della bottega di Pietro da Cortona e raffigura le \"Marie al Sepolcro\"; non \u00e8 frutto di una commissione locale, ma giunse a Seravezza quale dono del principe Ferdinando, che pi\u00f9 volte soggiorn\u00f2 al vicino palazzo Mediceo."}
{"id": "1269401", "revid": "2153076", "url": "https://it.wikipedia.org/wiki?curid=1269401", "title": "Supernature (Goldfrapp)", "text": "Supernature \u00e8 il terzo album del gruppo musicale inglese dei Goldfrapp.\nPubblicato nel 2005, nonostante le numerose critiche di settore, l'album ha riscosso un certo successo. Delle undici tracce di cui si compone l'album, spiccano il singolo di debutto \"Ooh La La\", la hit \"Ride a White Horse\" e la eterea \"Fly Me Away\".\nAl momento risulta essere l'album di maggior successo della band inglese."}
{"id": "1269403", "revid": "543975", "url": "https://it.wikipedia.org/wiki?curid=1269403", "title": "Tribb\u00f9", "text": "Tribb\u00f9 \u00e8 una trasmissione televisiva comica di cabaret nata nel 2007 in onda su Rai 2. \u00c8 condotta da Alessandro Siani e Serena Garitta. Oltre all'esibizione dei cabarettisti il programma si basa su una fantastica storia d'amore tra i due conduttori e sulle reazioni di entrambe le famiglie."}
{"id": "1269410", "revid": "289247", "url": "https://it.wikipedia.org/wiki?curid=1269410", "title": "Medagliere delle olimpiadi", "text": ""}
{"id": "1269411", "revid": "1543377", "url": "https://it.wikipedia.org/wiki?curid=1269411", "title": "Michael Behe", "text": "Professore di biochimica alla Lehigh University in Pennsylvania, cattolico e membro anziano del Center for Science and Culture del Discovery Institute (una istituzione per la promozione del creazionismo), sostiene l'idea che alcune strutture biologiche siano troppo complesse a livello biochimico per essere spiegate adeguatamente come risultato di meccanismi di evoluzione: ha definito questo concetto come \"complessit\u00e0 irriducibile\" (\"irreducible complexity\").\nLe sue affermazioni sulla complessit\u00e0 irriducibile di strutture cellulari fondamentali sono contestate dalla comunit\u00e0 scientifica; il Dipartimento di Scienze Biologiche della Lehigh University ha reso pubblica la propria posizione ufficiale sull'argomento, affermando che \u00ab\u00c8 nostra posizione collettiva che il Disegno intelligente non abbia basi nella scienza, che non sia stato verificato sperimentalmente e che non debba essere ritenuto scientifico\u00bb; le sue affermazioni sul Disegno intelligente sono state definite pseudoscienza.\nLa testimonianza di Behe nel processo Kitzmiller contro la Dover Area School District \u00e8 stata ampiamente citata dal giudice nella sentenza con la quale afferma che il Disegno intelligente non \u00e8 scienza ma di natura fondamentalmente religiosa.\nVita privata e carriera accademica.\nBehe \u00e8 cresciuto ad Harrisburg (Pennsylvania), dove ha frequentato la scuola parrocchiale St. Margaret Mary's e poi la scuola superiore Bishop McDevitt. Si \u00e8 poi laureato nel 1974 alla Drexel University in chimica; nel 1978 ha ricevuto il dottorato di ricerca in biochimica alla University of Pennsylvania con una dissertazione sull'anemia falciforme. Tra il 1978 e il 1982 ha svolto le sue ricerche post-dottorato sulla struttura del DNA al National Institutes of Health; dal 1982 al 1985 \u00e8 stato professore associato di chimica al Queens College di New York, dove ha incontrato sua moglie Celeste, con cui ha avuto nove figli. Nel 1985 si \u00e8 trasferito alla Lehigh University, dove \u00e8 professore di biochimica. A causa delle sue idee sull'evoluzione, l'universit\u00e0 ha apposto un avviso sul proprio sito:\nComplessit\u00e0 irriducibile.\nAdesione al Disegno intelligente.\nBehe era pienamente sostenitore della teoria scientifica dell'evoluzione, ma, dopo aver letto \"\" (\"Evoluzione: una teoria in crisi\", pubblicato nel 1985), giunse a metterla in discussione. In seguito Behe giunse alla convinzione dell'esistenza di prove a livello biochimico dell'esistenza di sistemi a \"complessit\u00e0 irriducibile\": questi sarebbero sistemi che egli ritiene che non possano essere evoluti, neanche in linea di principio, per selezione naturale, e pertanto che debbano essere stati creati da un \"progettista intelligente\", che egli considera l'unica possibile spiegazione per tali strutture complesse.\nNel 1987 vi fu la sentenza della Corte Suprema degli Stati Uniti riguardo al caso \"Edwards v. Aguillard\": sebbene la Corte rigettasse la richiesta di insegnare il Creazionismo scientifico nelle scuole pubbliche, permise la teoria se formulata sulla base di avanzamenti scientifici di tutte le forme di vita; in questo momento molti vecchi e nuovi critici dell'evoluzionismo ritennero giunto il momento per nuove strategie e un nuovo linguaggio. I libri dell'avvocato Phillip E. Johnson sul disegno intelligente fornirono tale modello, limitandosi a critiche della teoria dell'evoluzione e del supposto \"materialismo\" della scienza, non facendo affermazioni riguardo al \"creazionismo della Terra giovane\". Sorsero nuove organizzazioni dedicate allo studio del nascente Disegno intelligente, e tra queste il Discovery Institute. Nel 1996 Behe divenne membro anziano del Center for the Renewal of Science and Culture (\"Centro per il rinnovamento della scienza e della cultura\") del Discovery Institute, poi divenuto Center for Science and Culture (\"Centro per la scienza e la cultura\"), l'appena formata istituzione per la promozione del Disegno intelligente.\nA differenza di William Dembski e di altri del movimento del Disegno intelligente, Behe accetta la discendenza comune delle specie, compreso il fatto che gli esseri umani discendono da altri primati, sebbene affermi che la discendenza comune non spiega di per s\u00e9 le differenze tra specie; Behe accetta anche la posizione della comunit\u00e0 scientifica su questioni quali l'et\u00e0 della Terra e l'et\u00e0 dell'Universo.\n\"La scatola nera di Darwin\" e relative critiche.\nNel 1996 Behe pubblic\u00f2 le proprie idee sulla complessit\u00e0 irriducibile nel libro intitolato \"Darwin's Black Box\" (\"La scatola nera di Darwin\"), molto popolare presso i lettori ma rigettato dalla comunit\u00e0 scientifica; gli scienziati sostengono che i commenti e gli esempi di Behe sono basati su di una forma raffinata di \"argumentum ad ignorantiam\" (una cosa \u00e8 falsa perch\u00e9 il soggetto non pu\u00f2 crederla vera o dimostrarne la verit\u00e0), piuttosto che su di una dimostrazione dell'effettiva impossibilit\u00e0 di una spiegazione per mezzo di un processo di evoluzione. Inoltre Behe viene accusato di aver scritto il libro per il grande pubblico di proposito, per guadagnare il massimo della pubblicit\u00e0 evitando la revisione paritaria dei suoi colleghi o di effettuare delle ricerche per sostenere le sue conclusioni.\nCionondimeno, gli argomenti e le credenziali di Behe (un biochimico con pubblicazioni) diedero al movimento del Disegno intelligente il suo primo e pi\u00f9 importante sostenitore tra gli specialisti del settore. Il rifiuto di Behe di dettagliare la natura di un qualunque progettista intelligente da lui proposto indispettisce gli scienziati come il biologo evoluzionista Richard Dawkins, che vedono in questa una mossa per evitare ogni possibilit\u00e0 di prova delle affermazioni dell'ID permettendo allo stesso tempo a Behe e al movimento del Disegno intelligente di distaccarsi da alcuni dei critici dell'evoluzione apertamente motivati da argomenti religiosi. In una intervista del 1996, Richard Dawkins disse di Behe:\nControversia su \"Behe &amp; Snoke (2004)\".\nNel 2004 Behe e David Snoke hanno pubblicato un articolo nel giornale scientifico a revisione paritaria \"Protein Science\", in cui calcola la probabilit\u00e0 delle mutazioni richieste affinch\u00e9 si abbia l'evoluzione, ma nel quale non fa menzione del Disegno intelligente n\u00e9 della complessit\u00e0 irriducibile, in quanto i revisori avrebbero chiesto la rimozione delle relative citazioni. Cionondimeno, il Discovery Institute elenca questa pubblicazione tra quelle in sostegno della teoria del Disegno intelligente che hanno passato la revisione paritaria.\nL'articolo ha originato una risposta del genetista Michael Lynch, alla quale Behe e Snoke hanno controbattuto. \"Protein Science\" ha pubblicato un editoriale in cui queste pubblicazioni sono state discusse.\nAncora una volta gli scienziati sono stati altamente critici verso le affermazioni contenute in questa ricerca, sottolineando come non solo \u00e8 stato mostrato che strutture supposte a complessit\u00e0 irriducibile possano evolvere, ma anche che possono farlo in tempi ragionevoli anche se sottoposte a restrizioni estremamente dure. \u00c8 stata anche sollevata l'obiezione che non si tratti di una pubblicazione con prove a favore del Disegno intelligente, in quanto non \u00e8 stata fornita alcuna teoria del Disegno intelligente n\u00e9 \u00e8 stato fatto alcun tentativo di formulare un modello del processo di progettazione, fallendo inoltre nello scopo di fornire una alternativa all'evoluzione.\nMolte delle sfide di Behe all'evoluzione sono state affrontate dal biologo Kenneth Miller nel suo libro, \"Finding Darwin's God\" (\"Alla ricerca del dio di Darwin\"); Behe ha in seguito risposto alle puntualizzazioni di Miller in un saggio.\n\" The Edge of Evolution \".\nNel 2007, Behe ha pubblicato \"The Edge of Evolution\" in cui sostene che, mentre l'evoluzione pu\u00f2 produrre cambiamenti all'interno delle specie, vi sarebbe un limite alla capacit\u00e0 dell'evoluzione di generare diversit\u00e0, e questo limite (il \"margine di evoluzione \") sarebbe posizionabile tra specie e ordini.\nL'affermazione centrale di Behe \u00e8 che l'evoluzione darwiniana esiste realmente, ma svolgerebbe solo un ruolo limitato nello sviluppo e la diversificazione della vita sulla Terra. A tal fine, egli esamina i cambiamenti genetici subite dal genoma del plasmodio della malaria e dal genoma umano, in risposta alle reciproche difese biologiche, e afferma che \"la situazione \u00e8 pi\u00f9 simile ad una \"guerra di trincea\" che ad una \"corsa agli armamenti\"\" in relazione agli attacchi alla emoglobina. Partendo da questo esempio, prova a stimare il numero di mutazioni necessarie a suo giudizio per migrare da uno stato genetico all'altro e le dimensioni della popolazione coinvolte per l'organismo in questione. Su questi numeri poi Behe calcola quello che lui chiama il \"limite dell'evoluzione\", ossia il punto oltre il quale l'evoluzione darwiniana non sarebbe pi\u00f9 un agente efficace del cambiamento biologico creativo, arrivando cos\u00ec a sostenere che il disegno intelligente svolgerebbe un ruolo importante nello sviluppo della complessit\u00e0 biologica, attraverso il meccanismo di produzione di \"mutazioni non casuali\", che sarebbe poi sottoposto al modellamento ad opera della selezione naturale.\nIl libro \u00e8 stato criticato da scienziati di primo piano nel \"The New York Times\", \"The New Republic\", \"The Globe and Mail\", \"Science\", and \"Nature\"&gt; che sono stati fortemente critici dello scritto rilevando che Behe sembri accettare la quasi totalit\u00e0 della teoria evoluzionista, salvo la mutazione casuale, che viene sostituita con mutazioni guidate ad opera di un progettista senza nome.\nTestimonianza al processo Dover.\nIl processo \"Kitzmiller v. Dover Area School District\" \u00e8 stato la prima verifica della possibilit\u00e0 di rendere obbligatorio l'insegnamento del disegno intelligente negli Stati Uniti d'America, in particolare riguardo alla sua compatibilit\u00e0 con Primo Emendamento alla Costituzione degli Stati Uniti, che sia stata effettuata da una Corte federale degli Stati Uniti. In questa occasione, Behe fu il testimone principale della difesa, sul quale si basava la linea difensiva che il disegno intelligente \u00e8 scientifico.\nI critici di Behe fecero presenti un certo numero di affermazioni che, secondo loro, minavano le sue posizioni sulla complessit\u00e0 irriducibile e sul disegno intelligente. Durante un contro-interrogatorio, Behe ammise che \u00abnon ci sono articoli a revisione paritaria che propongano il Disegno intelligente che siano sostenuti da esperimenti o calcoli pertinenti e che forniscano ricostruzioni rigorose e dettagliate di come la progettazione intelligente di un qualunque sistema biologico sia mai avvenuta\u00bb. Durante questa testimonianza Behe ammise che la definizione di \"teoria\" da lui applicata al disegno intelligente era cos\u00ec vaga che avrebbe permesso di definire l'astrologia una teoria. Sempre sotto giuramento Behe ammise che la simulazione del modello dell'evoluzione preparato con Snoke aveva mostrato come sistemi biochimici complessi, che richiedessero la presenza di molte parti interagenti per funzionare e che richiedessero diverse mutazioni consecutive per poter fissarsi in una popolazione, potessero evolversi entro il limite di 20.000 anni, anche se i parametri della simulazione venivano modificati per rendere il risultato il meno probabile possibile.\nNella sentenza il giudice fece ampio uso della testimonianza di Behe, affermando:"}
{"id": "1269413", "revid": "6923", "url": "https://it.wikipedia.org/wiki?curid=1269413", "title": "Coppa dei Campioni di calcio da tavolo 1993", "text": ""}
{"id": "1269419", "revid": "10233601", "url": "https://it.wikipedia.org/wiki?curid=1269419", "title": "Filippo d\u2019Evreux", "text": ""}
{"id": "1269420", "revid": "339392", "url": "https://it.wikipedia.org/wiki?curid=1269420", "title": "Stazione di Le Cure", "text": ""}
{"id": "1269423", "revid": "999533", "url": "https://it.wikipedia.org/wiki?curid=1269423", "title": "Take Me Away (One Dimensional Man)", "text": "Take Me Away \u00e8 il quarto album del gruppo veneto One Dimensional Man, pubblicato il 21 giugno 2004.\nFormazione.\nAltri musicisti"}
{"id": "1269424", "revid": "1543377", "url": "https://it.wikipedia.org/wiki?curid=1269424", "title": "Lima lima", "text": "Il sorbolo di mare o lima spinosa (Lima lima Linnaeus, 1758) \u00e8 un mollusco bivalve della famiglia Limidae.\nDescrizione.\nConchiglia a valve uguali, simmetriche, poco aperte, di colore bianco, con 18-24 coste pronunciate arricchite da squame spinose. Fino a 7 centimetri.\nDistribuzione e habitat.\nBivalve filtratore, reperibile nell'Oceano Atlantico orientale e Mar Mediterraneo, su fondali rocciosi e su coralligeno, spesso nelle vicinanze della \"Posidonia oceanica\", da pochi metri di profondit\u00e0 fino a 50."}
{"id": "1269425", "revid": "599013", "url": "https://it.wikipedia.org/wiki?curid=1269425", "title": "Paulino Alc\u00e1ntara", "text": "Prendendo in considerazione anche gli incontri non ufficiali si stima che con il Barcellona abbia segnato 357 o 369 reti in 357 partite. Le statistiche gli permetterebbero di essere il secondo miglior marcatore di tutti i tempi del club blaugrana alle spalle del solo Lionel Messi. Fu anche il primo calciatore asiatico a giocare in Europa.\nBiografia.\nPaulino \u00c1lcantara nacque nel 1896 a Iloilo, nelle Filippine (all'epoca colonia spagnola), dal padre catalano Eduardo Alc\u00e1ntara, militare di stanza, e dalla madre Victoria Riestra nativa del posto. All'et\u00e0 di tre anni, nel periodo in cui gli Stati Uniti d'America presero il controllo dell'arcipelago filippino, la famiglia fece le valigie e torn\u00f2 in Spagna; era il 1899, anno in cui veniva fondato il Barcellona.\nStudi\u00f2 quindi al Collegio dei gesuiti e si mise in evidenza in diversi sport, fino a quando si dedic\u00f2 interamente al calcio. Dopo aver iniziato a studiare Medicina al suo ritorno nelle Filippine, port\u00f2 a termine gli studi nel corso della carriera in Spagna e inizi\u00f2 ad esercitare la professione quando si ritir\u00f2 dall'attivit\u00e0 agonistica nel luglio del 1927. Si fece apprezzare come urologo. Fu anche attivo in politica e fu oggetto di controversie la sua partecipazione ai combattimenti nella guerra civile spagnola nelle file dell'esercito del futuro dittatore Francisco Franco e dal 1937 al 1940 nella Brigata Frecce Nere, Corpo Truppe Volontarie inviato da Benito Mussolini a supporto dei fascisti spagnoli. Dopo la fine del conflitto ebbe diversi incarichi come membro del partito franchista. Mor\u00ec di anemia aplastica 13 febbraio 1964.\nCaratteristiche tecniche.\nNonostante avesse un fisico particolarmente esile, era molto veloce e soprattutto dotato di grande potenza, in particolare nel tiro in porta che era anche preciso. Particolarmente famoso \u00e8 il suo gol in nazionale del 30 aprile 1922 che sfond\u00f2 la rete nella partita contro la e gli valse il soprannome \"lo sfondareti\" (\"El Romperedes\" o \"Trencaxarxes\").\nCarriera.\nClub.\nGli inizi a Barcellona.\nAl suo esordio con la prima squadra del Barcellona il 25 febbraio 1912, quando aveva solo 15 anni e 4 mesi, realizz\u00f2 una tripletta nella partita contro il Catal\u00e0 valida per il campionato catalano, divenendo il calciatore pi\u00f9 giovane ad aver segnato un gol per il club blaugrana; record che detiene ancora oggi. Durante i primi quattro anni contribu\u00ec alla vittoria nella Coppa dei Pirenei 1913, due campionati catalani (nel 1913 e 1916) oltre che alla Coppa del Re del 1916.\nIl passaggio al Bohemians.\nNonostante il promettente inizio carriera, il padre volle che Paulino imparasse una professione fuori dall'ambiente sportivo e lo mand\u00f2 a studiare Medicina nelle Filippine. Nei due anni trascorsi al Paese natale milit\u00f2 nel Bohemian Sporting Club, uno dei pi\u00f9 antichi sodalizi calcistici delle Filippine, con cui vinse due campionati filippini, nel 1917 e nel 1918. In quel periodo rappresent\u00f2 le Filippine con le squadre nazionali di calcio e di tennistavolo.\nIl ritorno a Barcellona.\nNel 1918 contrasse la malaria e disse ai genitori che avrebbe accettato di farsi curare solo se gli avessero permesso di tornare in Spagna. Fu cos\u00ec che quello stesso anno, dopo solo due stagioni di militanza nel club filippino, torn\u00f2 al Barcellona, in un periodo in cui il club catalano si trovava in crisi di risultati. Il suo ritorno coincise con il primo grande ciclo di vittorie del Barcellona, al fianco di campioni come Josep Samitier, Ricardo Zamora, Emilio Sagi e Vicente Piera. All'inizio di questo secondo periodo, l'allenatore inglese Jack Greenwell lo schier\u00f2 al centro della difesa ma fu quindi riportato in attacco dietro grande richiesta dei membri del club. Divenne una leggenda un suo gol segnato nel 1919 alla , quando sulla traiettoria di un suo potente tiro si trov\u00f2 un poliziotto entrato casualmente in campo, che fin\u00ec in rete assieme al pallone. Alcantara si consacr\u00f2 segnando 145 reti in 130 partite ufficiali, vincendo altri 8 campionati di Catalogna e altre 4 coppe del re. Rimase al Barcellona fino al 1927, anno del suo ritiro. Negli anni successivi, oltre ad esercitare la professione di medico e perseguire la carriera politica, fece parte della dirigenza del Barcellona e promosse il calcio a 7.\nNazionale.\nSpagna.\nCollezion\u00f2 solamente 5 presenze nella nazionale spagnola, con la quale segn\u00f2 6 reti. Per portare a termine gli esami di laurea in Medicina rinunci\u00f2 ai Giochi Olimpici del 1920 ad Anversa, dove la nazionale fu eliminata nei quarti di finale. Nel 1951 fu commissario tecnico della Spagna insieme a F\u00e9lix Quesada e Luis Iceta, e tutti e tre furono rimossi dall'incarico dopo tre amichevoli nelle quali ottennero una vittoria e due pareggi.\nFilippine.\nEra in possesso di doppia nazionalit\u00e0 e nel maggio del 1917 disput\u00f2 i suoi unici due incontri per la nazionale filippina in occasione dei III Giochi dell'Estremo Oriente. Dopo aver travolto 15-2 i padroni di casa del , che erano all'esordio assoluto internazionale, i filippini si ritirarono nel secondo tempo del successivo incontro con la a seguito di una rissa scoppiata dopo il gol del 4-0 dei cinesi.\nRiconoscimenti.\nNel 2007, Alcantara \u00e8 stato nominato dalla FIFA miglior calciatore asiatico di tutti i tempi. Una statua che lo raffigura si trova di fronte alla sede della Federazione calcistica delle Filippine. \u00c8 stata intitolata in suo onore la Copa Paulino Alcantara, la pi\u00f9 importante coppa calcistica delle Filippine. Nel 2011 il suo nome \u00e8 stato inserito nella Dean Windass Hall of Fame dell'azienda di podcasting britannica \"The Football Ramble\"."}
{"id": "1269426", "revid": "29244", "url": "https://it.wikipedia.org/wiki?curid=1269426", "title": "Sorbolo di mare", "text": ""}
{"id": "1269427", "revid": "767487", "url": "https://it.wikipedia.org/wiki?curid=1269427", "title": "Diastasi", "text": "Le diastasi (dal greco \u03b4\u03b9\u03ac\u03c3\u03c4\u03b1\u03c3\u03b9\u03c2, \"separazione\") sono un gruppo di enzimi che catalizzano l'idrolisi (rottura) dell'amido in maltosio ed altri zuccheri.\nStoricamente \u00e8 stato il primo tipo di enzima scoperto dai biochimici (nel 1833, da Anselme Payen, che lo individu\u00f2 in una soluzione di malto). Oggigiorno, per diastasi si intende qualsiasi \u03b1-, \u03b2-, o \u03b3-amilasi (tutte idrolasi) che pu\u00f2 frammentare i carboidrati.\nL'utilizzo del suffisso -asi,per dare nome agli enzimi, nasce per la prima volta dal nome delle diastasi.\nUtilizzo nella pratica clinica.\nNel corso di molte malattie del pancreas, come la pancreatite (acuta o cronica) ed il cancro del pancreas, il livello ematico delle diastasi correla con l'entit\u00e0 delle lesioni subite dall'organo. \u00c8 un buon indicatore diagnostico, prognostico e di avvenuta guarigione."}
{"id": "1269428", "revid": "29244", "url": "https://it.wikipedia.org/wiki?curid=1269428", "title": "Lima spinosa", "text": ""}
{"id": "1269429", "revid": "439868", "url": "https://it.wikipedia.org/wiki?curid=1269429", "title": "Valle dei Laghi", "text": "La valle dei Laghi \u00e8 una valle del Trentino sud-occidentale che scorre in direzione circa NNE-SSW dalla \"soglia di Terlago\" fino al Basso Sarca.\nToponimo.\nLa denominazione, un neotoponimo creato nella seconda met\u00e0 del Novecento, \u00e8 dovuta alla presenza di numerosi laghi, in particolare il:\ne i minori:\nBacini idrografici.\nLa valle dei Laghi, che \u00e8 il tratto finale della valle del Sarca, appartiene nel suo tratto pi\u00f9 settentrionale al bacino dell'Adige, dove il tributario principale \u00e8 il torrente Vela, mentre in quello centro-meridionale al bacino del Po, per tramite di corsi d'acqua secondari che si gettano nel Sarca.\nStoria naturale.\nMorfologicamente si presenta come una valle a \"U\" asimmetrica, in parte geologicamente impostata su una sinclinale con piano assiale inclinato.\nLa valle dei Laghi costituisce un antico alveo del fiume Adige che verso la fine del Pliocene-inizio Quaternario, in corrispondenza della \"soglia di Terlago\" transitava dall'anticamente sbarrata Valle dell'Adige verso la depressione del Garda. Modificato il corso dell'Adige per cattura fluviale verso l'attuale percorso, essa \u00e8 rimasta a nord quale valle relitta e sospesa, dove tra la Paganella e il monte Bondone si affaccia su Trento.\nIn seguito, e per tutto il Quaternario, \u00e8 stata interessata da un'evoluzione poligenica venendo modellata da almeno quattro cicli di esarazione glaciale e seguente sovralluvionamento legati alle ultime glaciazioni e relativi periodi interglaciali, come testimoniato da un sistema di terrazzi sospesi riconoscibili a diverse quote.\nDi particolare interesse sono le Marocche di Dro, un grandioso sistema di antiche frane postglaciali per crollo e scorrimento, l'ultima delle quali di et\u00e0 storica, come testimoniato dal ritrovamento di un tegolone romano durante gli scavi per la costruzione di una derivazione idroelettrica. Le Marocche di Dro costituiscono, per estensione e volume, il pi\u00f9 imponente fenomeno di frana per crollo e scorrimento di materiale lapideo a livello europeo.\nNatura.\nLa valle dei Laghi costituisce grande interesse per la variet\u00e0 delle specie faunistiche e botaniche, queste ultime spazianti dall'orizzonte vegetazionale submediterraneo a quello subalpino. Meritevole di menzione il bosco delle quote pi\u00f9 basse e attorniante i laghi principali, dove prospera il leccio, alcuni esemplari dei quali sono i pi\u00f9 settentrionali d'Europa.\nLa valle dei Laghi, della quale importante settore \u00e8 occupato dalla valle di Cavedine (detta anche \"val del vent\"), \u00e8 caratterizzata dalla regolare presenza di un vento che percorre la valle a partire dal Lago di Garda. Tale brezza, denominata \"Ora del Garda\", inizia a spirare nella tarda mattinata fino al pomeriggio inoltrato.\nEconomia.\nL'economia \u00e8 principalmente legata all'agricoltura, che caratterizza il paesaggio, con prodotti tradizionali quali la vite, le patate, le mele, il mais.\nDi particolare interesse \u00e8 la produzione di Vino santo trentino nella zona del lago di Toblino, (da non confondere con il Vin santo toscano).\nSebbene la valle non abbia mai conosciuto un vero e proprio sviluppo turistico al pari di altre valli trentine, fatto che ne ha conservato in gran parte il paesaggio, presenta una discreta offerta inerente soprattutto all'agriturismo.\nComuni.\nI comuni amministrativi strettamente appartenenti alla Valle dei Laghi sono Vallelaghi (nato dalla fusione dei comuni di Terlago, Vezzano e Padergnone il 1 gennaio 2016), Madruzzo (nato dalla fusione dei comuni di Calavino e Lasino il 1 gennaio 2016) e Cavedine.\nIn parte rientra anche il comune di Trento con le frazioni di Cadine, Vigolo Baselga e Baselga del Bondone.\nI comuni pi\u00f9 meridionali di Drena, Dro e Arco vengono invece riferiti sia per comprensorio amministrativo che per posizione geografica al Basso Sarca.\nArte.\nNel territorio esistono numerosi edifici di carattere storico quali, tra i tanti, i castelli di Madruzzo e Toblino, il Palazzo de Negri di San Pietro che sovrasta il centro storico di Calavino, la cappella del XVI secolo e la chiesetta del XVIII secolo dei SS. Mauro Grato e Giocondo a Calavino, la villa Ciani Bassetti a Lasino, le parrocchiali nei vari comuni della valle, i numerosi capitelli votivi testimoni della piet\u00e0 popolare."}
{"id": "1269434", "revid": "181699", "url": "https://it.wikipedia.org/wiki?curid=1269434", "title": "Vino santo", "text": ""}
{"id": "1269436", "revid": "287204", "url": "https://it.wikipedia.org/wiki?curid=1269436", "title": "Paulino Alcantara", "text": ""}
{"id": "1269437", "revid": "181699", "url": "https://it.wikipedia.org/wiki?curid=1269437", "title": "Vino Santo", "text": ""}
{"id": "1269438", "revid": "44786", "url": "https://it.wikipedia.org/wiki?curid=1269438", "title": "Vin Santo", "text": ""}
{"id": "1269439", "revid": "2033069", "url": "https://it.wikipedia.org/wiki?curid=1269439", "title": "Due uomini e mezzo", "text": "Due uomini e mezzo (\"Two and a Half Men\") \u00e8 una sitcom statunitense prodotta dal 2003 al 2015 e trasmessa dalla CBS.\nTrama.\nLa sitcom inizia dal trasloco di Alan e suo figlio Jake a casa di Charlie, fratello maggiore di Alan, in seguito alla separazione di quest'ultimo da sua moglie Judith.\nLe storie narrate si incentrano sulle situazioni spesso comiche nate dalle diverse abitudini e stili di vita di Charlie, scapolo di professione, compositore musicale per jingle pubblicitari, donnaiolo di successo, viziato e dalla vita agiata, e di suo fratello Alan, separato e con figlio al seguito, di professione chiropratico, molto pi\u00f9 tranquillo, ma maniacalmente preciso. Il loro rapporto \u00e8 anche scombussolato dalle incursioni della madre dei due, Evelyn, ricca agente immobiliare e donna superficiale con la quale i due figli hanno un rapporto perennemente conflittuale e dalla governante Berta, considerata ormai come una di famiglia, ma con un fare molto rozzo e mascolino.\nGli scenari cambiano totalmente all'alba della nona stagione, in cui il primo episodio si apre con il funerale di Charlie, deceduto durante la sua luna di miele con Rose. Alan, consapevole di non poter mantenere la casa dove abitava con Charlie, decide di venderla, quando all'improvviso fa il suo ingresso in scena Walden Schmidt, futuro acquirente e protagonista che stravolge le gerarchie della casa.\nUn ulteriore stravolgimento avviene durante la decima stagione, che vede Jake entrare prima nell'esercito e in seguito trasferirsi in Giappone (comparendo per poco pi\u00f9 della met\u00e0 degli episodi); nell'undicesima il ragazzo esce definitivamente di scena, e appare poco dopo Jenny, una ragazza omosessuale che si rivela essere la figlia avuta dal defunto Charlie anni prima senza che lui ne sapesse nulla, e che si trasferisce a vivere con lo zio Alan e Walden.\nNella dodicesima e ultima stagione Alan e Walden si sposano, fingendo di essere gay e pur continuando a vedersi con diverse donne, cos\u00ec che quest'ultimo possa adottare un bambino, Louis, per poi divorziare una volta completato l'iter burocratico.\nProduzione.\nL'ottava stagione di \"Due uomini e mezzo\" \u00e8 stata inizialmente messa in pausa e poi definitivamente conclusa dopo 16 episodi trasmessi. Nei giorni successivi Sheen ha iniziato una disputa con il creatore della serie Chuck Lorre, provocandolo con commenti antisemiti e chiedendo uno stipendio di 3.000.000 di dollari per episodio, dichiarando di essere sottopagato. Il 7 marzo 2011 l'attore \u00e8 stato infine \u00ablicenziato con effetto immediato\u00bb dalla Warner Bros.\nA maggio del 2011 \u00e8 stato annunciato l'ingaggio di Ashton Kutcher in sostituzione di Sheen per la successiva stagione della serie, in programmazione negli USA dall'autunno dello stesso anno.\nIl 13 maggio 2014 la serie \u00e8 stata rinnovata per una dodicesima e ultima stagione, trasmessa dal 30 ottobre 2014; l'ultimo episodio \u00e8 andato in onda il 19 febbraio 2015."}
{"id": "1269440", "revid": "1904508", "url": "https://it.wikipedia.org/wiki?curid=1269440", "title": "Paolo Vietti-Violi", "text": "Biografia.\nNasce a Grandson, Vaud, nella Svizzera francese da genitori italiani, per la precisione ossolani, che l\u00ec risiedevano per ragioni di lavoro, studia a Ginevra e Parigi. Ottiene il diploma di Architetto alla Scuola Nazionale e Speciale delle Belle Arti di Parigi (\u00c9cole Nationale Sup\u00e9rieure des Beaux-Arts) nel 1905. Diviene il primo architetto italiano diplomato dal Governo francese.\nSi trasferisce a Milano, dove nel 1914 si ri-laurea al Regio Istituto Tecnico Superiore, al fine di esercitare la sua professione in Italia. Inizia la carriera come designer nel campo delle strutture sportive quali ippodromi, campi di gara, stadi e le loro strutture complementari.\nLavora in Italia ma anche in diversi paesi dell'Europa centrale, realizzando diversi progetti in Turchia, successivamente in India, Africa orientale e meridionale, America.\nNel 1907 sposa Maria Biraghi Lossetti, un'ereditiera aristocratica dei signori di Vogogna Biraghi Lossetti, dalla quale ha l'anno seguente il figlio Emanuele, che diventa architetto e suo collaboratore a Milano.\n\u00c8 un ufficiale di artiglieria in Genova durante la prima guerra mondiale e nel 1944 diventa sindaco di Vogogna durante la repubblica partigiana dell'Ossola.\nVietti Violi muore a Vogogna a 83 anni, il giorno di Natale del 1965. Stava ancora lavorando sul campo di regata Parilly di Lione e presso la nuova chiesa di Villadossola coadiuvato dal suo assistente del momento, l'architetto Vladimiro Francioli.\nOnori.\nTra gli onori e gli uffici si ricordano:\nHa tenuto lezioni di architettura sportiva in diverse occasioni:\nHa dibattuto a Istanbul, Turchia e all'Accademia delle Belle Arti sul tema dell'Architettura Sportiva.\nUna strada porta il suo nome nel villaggio italiano di Vogogna,\" Via Architetto Paolo Vietti Violi\".\nProgetti sportivi.\nImportante contributo di Vietti Violi a livello nazionale e internazionale, \u00e8 stato nello sport. Vietti-Violi ha osservato in \"Casabella\", il mensile internazionale dedicato all'architettura: \"... la rinascita dello sport e, soprattutto, lo spirito dello sport in Italia, come ha voluto diretto e organizzato dal regime fascista, ha avviato direttamente su un imponente rinnovamento di opere sportive\".\nI suoi progetti per impianti sportivi hanno sottolineato l'importanza della pianificazione del contesto generale: il trasporto pubblico e l'accesso collegamenti stradali, parcheggi e tornelli dello stadio. Ha progettato e diretto lavori per la costruzione di pi\u00f9 di 33 ippodromi, stadi e impianti sportivi in Italia e all'estero. Tra quelli nazionali:\nSuccessive progettazioni includono l'ippodromo del Lido di Venezia, Italia, con impianti di galoppo e trotto, scuderie per 260 cavalli.\nNel 1913 si reca in Argentina, dove \u00e8 invitato per il progetto della nuova sede dell'Associazione Jockey Club di Buenos Aires.\nSuccessivamente si reca a Bombay in India, invitato dalla Western India Turf Club per la selezione di progettisti per la costruzione di due ippodromi a Bombay e Poona.\nDal 1930 al 1932 diviene consigliere tecnico dell'Autodromo di Monza.\nNel 1932, con il giovane ungherese Andreas Benko che collabora al suo studio, realizza a Selvino (Bergamo) la Sciesopoli di Selvino, colonia montana per bambini voluta dal fascismo e intitolata ad Antonio Sciesa eroe del Risorgimento, inaugurata l'11 giugno 1933. La grande colonia \u00e8 costituita da un complesso di edifici d'avanguardia, completato in tempi brevissimi. La colonia era attrezzata con dormitori, refettori, piscina riscaldata, cinema, infermeria, un grande parco di 17.000 metri quadrati e cortili per le adunate. Tra i numerosi finanziatori dell'opera che in totale offrirono 2.580.000 lire, come testimonia la lapide marmorea del salone d'ingresso, ci fu il Duce Benito Mussolini, che don\u00f2 5.000 Lire per la sua realizzazione.\nNel 1937 in Yugoslavia, viene contattato per il progetto dell'ippodromo di Zemun a Belgrado in Yugoslavia e impianti sportivi a Sarajevo.\nNel 1937 in Polonia, viene contattato per il progetto dell'ippodromo di Varsavia dal Jockey Club locale.\nNel 1939 in Etiopia, su invito della Societ\u00e0 Incoraggiamento Razze Equine (S.I.R.E.), e richiesta del Vice Re d'Etiopia, il Duca d'Aosta, per gli impianti sportivi completi ad Addis Abeba.\nNel 1948 in Bulgaria, viene intervistato dal Governo Bulgaro per il progetto di impianti sportivi completi a Sofia.\nNel 1950 in Venezuela, viene invitato dal Governo per lo studio di un progetto di drenaggio per piste di Ippodromi. Realizza progetti per impianti sportivi completi e il progetto esecutivo per l'ippodromo di Valencia, Venezuela.\nSuccessivamente realizza il progetto dello Stadio San Martino di Genova.\nL'Architetto Vietti Violi ha progettato numerose piscine coperte durante gli anni della sua attivit\u00e0 in Italia:\npiscina coperta per il complesso di impianti sportivi dell'Aquila in Abruzzo;\npiscina coperta per il complesso \"Casa del Balilla\" e relativi impianti sportivi Colonia Alpina di Sciesopoli a Selvino in provincia di Bergamo;\npiscina coperta per il complesso \"Casa del Balilla\" e relativi impianti sportivi di Saronno, in Lombardia; \nL'architetto ha realizzato il Palazzetto dello Sport presso la Fiera di Milano, con la pista ciclabile, che ha aperto nel mese di aprile del 1923 e gli impianti sportivi di San Martino d'Albaro, L'Aquila, Merano, Saronno e Milano Marittima (Canella Giuntini, 2009)\nNel 1936, ad Ankara fu inaugurato il progetto di Vietti Violi per l'ampliamento a 60.000 spettatori seduti dello stadio 19 May\u0131s Stadio (\"19 maggio Stadio Sport\"), poi teatro di molte celebrazioni di feste nazionali. In una descrizione pubblicata del progetto, Vietti Violi menziona i connotati militaristi delle attivit\u00e0 sportive nel 1930: il complesso dello stadio \u00e8 stato \"un programma grandioso ed eccezionale che ha reso necessaria la creazione di una strada larga per le parate militari\" (Bozdo\u011fan, 2001). Partecipa al concorso per la progettazione del mausoleo Mustafa Kemal Atat\u00fcrk, in An\u0131tkabir (Christopher S. Wilson, 2009). Pi\u00f9 tardi nella sua carriera ha progettato il BJK \u0130n\u00f6n\u00fc Stadium in Istanbul, Turchia, completato nel 1954.\nProgetti di opere civili.\nVietti Violi partecip\u00f2 a numerosi concorsi di progettazione di grandi opere civili: ospedali (Pavia), fabbriche, teatri (Genova), basiliche (Siracusa), strutture pubbliche inclusi palazzi regionali.\nRealizz\u00f2 importanti villaggi operai a Villadossola per circa 1000 operai e a Pieve Vergonte progett\u00f2 il villaggio operaio, gli uffici, i laboratori e gli stabilimenti del complesso industriale locale.\nPartecip\u00f2 a numerosi concorsi:\nL'Architetto Vietti Violi realizz\u00f2 numerosi progetti di ville private:\nRealizz\u00f2 anche numerosi progetti di palazzi per abitazione, hotel e ufficio:\nProgetti di opere religiose.\nVietti Violi realizz\u00f2 progetti di opere religiose:\nPartecip\u00f2 a numerosi concorsi d'opere religiose:"}
{"id": "1269441", "revid": "287204", "url": "https://it.wikipedia.org/wiki?curid=1269441", "title": "Gutier Nu\u00f1ez", "text": ""}
{"id": "1269443", "revid": "43211", "url": "https://it.wikipedia.org/wiki?curid=1269443", "title": "Scissors Kick", "text": ""}
{"id": "1269447", "revid": "287204", "url": "https://it.wikipedia.org/wiki?curid=1269447", "title": "4-3-2-1", "text": "Il 4-3-2-1 \u00e8 un modulo di gioco del calcio. Consiste nello schierare quattro difensori, tre centrocampisti davanti alla linea di difesa, due trequartisti dietro alla linea d'attacco e un solo centravanti. \u00c8 anche chiamato albero di Natale, dato che la disposizione degli uomini in campo ricorda, appunto, un abete.\nIl modulo.\nIn questo modulo, dietro all'unico attaccante, generalmente forte fisicamente, abile nel tiro e che fa reparto da solo, vi sono due trequartisti tecnicamente dotati, il cui compito consiste nel fornire i palloni durante la fase offensiva da veri fantasisti privi di obblighi in interdizione; possono anche creare personalmente pericoli alla squadra avversaria in veste di finalizzatori.\nIl gioco si basa inoltre sui due interni di centrocampo: devono rompere il gioco avversario ed essere capaci di rapidi inserimenti al tempo giusto. Essi agiscono ai lati del regista, il quale rappresenta l'organizzatore della manovra, simile al playmaker cestistico.\nI terzini hanno il medesimo compito previsto nel 4-3-1-2, ovvero di ali aggiunte in fase offensiva, pronti alle ripartenze e ai ripiegamenti in difesa.\nLa numerazione del 4-3-2-1.\nLa numerazione deriva dalla piramide:\nEssendo un modulo utilizzato prevalentemente a partire dagli anni duemila, la numerazione ha il solo scopo descrittivo, in quanto i calciatori utilizzavano numeri personali dalla met\u00e0 degli anni novanta."}
{"id": "1269450", "revid": "92723", "url": "https://it.wikipedia.org/wiki?curid=1269450", "title": "Stati del Sacro Romano Impero (S)", "text": "Questo \u00e8 un elenco degli stati del Sacro Romano Impero, inizianti per la lettera S:"}
{"id": "1269453", "revid": "287204", "url": "https://it.wikipedia.org/wiki?curid=1269453", "title": "Egor Ivanovi\u010d Zolotarev", "text": ""}
{"id": "1269454", "revid": "599013", "url": "https://it.wikipedia.org/wiki?curid=1269454", "title": "Egor Ivanovic Zolotar\u00ebv", "text": ""}
{"id": "1269455", "revid": "237256", "url": "https://it.wikipedia.org/wiki?curid=1269455", "title": "Pafnuti Lvovic Cebicev", "text": ""}
{"id": "1269458", "revid": "237256", "url": "https://it.wikipedia.org/wiki?curid=1269458", "title": "Pafnuti Lvovic \u010cebjcev", "text": ""}
{"id": "1269459", "revid": "237256", "url": "https://it.wikipedia.org/wiki?curid=1269459", "title": "Pafnuti Lvovi\u010d Cebjcev", "text": ""}
{"id": "1269464", "revid": "10234139", "url": "https://it.wikipedia.org/wiki?curid=1269464", "title": "Fabrizio Maturani", "text": ""}
{"id": "1269467", "revid": "1713767", "url": "https://it.wikipedia.org/wiki?curid=1269467", "title": "015 (prefisso)", "text": "015 \u00e8 il prefisso telefonico del distretto di Biella, appartenente al compartimento di Torino.\nIl distretto comprende la parte settentrionale della provincia di Biella e due comuni della provincia di Vercelli. Confina con i distretti di Borgosesia (0163) a nord e a est, di Vercelli (0161) a sud e di Ivrea (0125) a ovest.\nAree locali e comuni.\nIl distretto di Biella comprende 73 comuni compresi nelle 2 aree locali di Biella e Valle Mosso (ex settori di Campiglia Cervo, Cossato e Valle Mosso). I comuni compresi nel distretto sono: Ailoche, Andorno Micca, Benna, Biella, Bioglio, Borriana, Brusnengo, Callabiana, Camandona, Camburzano, Campiglia Cervo, Candelo, Caprile, Casapinta, Cerreto Castello, Cerrione, Coggiola, Cossato, Crevacuore, Crosa, Curino, Donato, Gaglianico, Graglia, Guardabosone (VC), Lessona, Magnano, Masserano, Mezzana Mortigliengo, Miagliano, Mongrando, Mosso, Muzzano, Netro, Occhieppo Inferiore, Occhieppo Superiore, Pettinengo, Piatto, Piedicavallo, Pollone, Ponderano, Portula, Postua (VC), Pralungo, Pray, Quaregna, Quittengo, Ronco Biellese, Rosazza, Sagliano Micca, Sala Biellese, San Paolo Cervo, Sandigliano, Selve Marcone, Soprana, Sordevolo, Sostegno, Strona, Tavigliano, Ternengo, Tollegno, Torrazzo, Trivero, Valdengo, Vallanzengo, Valle Mosso, Valle San Nicolao, Veglio, Verrone, Vigliano Biellese, Zimone, Zubiena e Zumaglia ."}
{"id": "1269468", "revid": "110157", "url": "https://it.wikipedia.org/wiki?curid=1269468", "title": "Santuario della Madonna del Piastraio", "text": "Il santuario della Madonna del Piastraio \u00e8 un edificio sacro che si trova in localit\u00e0 Piastraio a Stazzema.\nIl santuario sorge nascosto tra i boschi ed \u00e8 raggiungibile solo a piedi attraverso un ripido sentiero. Fu riedificato nell'Ottocento nello stesso sito di un pi\u00f9 antico edificio. Innumerevoli \"ex voto\" ricoprono le pareti della chiesa a testimonianza di una fortissima, tuttora radicata, devozione mariana.\nCampane.\nVicino alla facciata, pi\u00f9 precisamente sopra la porta d'ingresso della sacrestia; si trova un'unica campana dal diametro di 60 centimetri, la si suona sempre manualmente. All'interno del santuario c'e una campanella di 10 centimetri di diametroro, che ha la funzione di far alzare in piedi i parrocchiani quando il parroco entra per svolgere la funzione."}
{"id": "1269471", "revid": "93556", "url": "https://it.wikipedia.org/wiki?curid=1269471", "title": "Montagne del Transdanubio", "text": "Le Montagne del Transdanubio (ungherese: \"Dun\u00e1nt\u00fali-k\u00f6z\u00e9phegys\u00e9g\") sono un insieme di montagne di media altezza che si trovano in Ungheria nella regione del Transdanubio.\nLa cima pi\u00f9 alta si trova nei Monti Pilis e misura 757 metri.\nGeografia.\nLe Montagne del Transdanubio iniziano a nord del Lago Balaton e si sviluppano per circa 170\u00a0km in direzione sud-ovest-&gt;nord-est fino all'Ansa del Danubio, occupando un'area di circa 7000\u00a0km\u00b2.\nEsse costituiscono insieme ai Rilievi precarpatici settentrionali una sorta di \"dorsale ungherese\" di collegamento fra le estreme propaggini orientali delle Alpi ed i Carpazi.\nI monti che compongono la catena sono molto vari e ricoperti da una abbondante vegetazione che forma un notevole contrasto con le aperte pianure circostanti.\nTutta la zona \u00e8 costellata da numerose sorgenti termali che ricordano l'origine vulcanica dell'area.\nI principali gruppi montuosi che compongono la catena sono (da ovest verso est):"}
{"id": "1269472", "revid": "287204", "url": "https://it.wikipedia.org/wiki?curid=1269472", "title": "Chiesa di San Sisto (Stazzema)", "text": "La chiesa di San Sisto \u00e8 un edificio sacro che si trova in localit\u00e0 Pomezzana a Stazzema.\nInterno.\nBernardino del Castelletto dipinse per questa chiesa nel 1490 una \"Madonna col Bambino tra i Santi Sisto e Pietro\", ora al Museo nazionale di Villa Guinigi di Lucca (nella chiesa \u00e8 visibile una copia recente del dipinto, realizzata dal pittore Vittorio Malag\u00f2). Sempre di Bernardino del Castelletto, vi \u00e8 tuttora in chiesa una bandinella processionale che si riallaccia a modelli antichi, ma dimostra nelle immagini dipinte sulle due facce (la \"Crocifissione tra i Santi Sisto e Rocco\" da un lato e la \"Madonna Assunta e i penitenti bianchi\" dall'altro) la conoscenza delle novit\u00e0 di primo Cinquecento. All'inizio del Seicento fu acquisita un\"Ultima Cena\" firmata da Gaspare Mannucci.\nLa dotazione di argenterie e parati liturgici comprende diversi oggetti di gran pregio, tra cui una croce astile in argento databile tra la fine del XIII e l'inizio del XIV secolo.\nL'altare in legno e le stazioni della via crucis sono opera recente dello scultore Piero Milani.\nIl campanile.\nIl campanile di Pomezzana risale al 1914; fu ricostruito dal popolo pomezzanino e dal sacerdote del paese dopo un disastroso terremoto che fece crollare il precedente (che era molto pi\u00f9 basso e pi\u00f9 largo di adesso e che un tempo si trovava in fondo alla casa parrocchiale che \u00e8 comunicante con la chiesa al livello dell'abside).\nNell'anno 1918 furono trasportate a mano dalle valle tre grandi campane, la maggiore d\u00e0 sul sagrato, la mediana \u00e8 opposta al cimitero (rivolti entrambi verso i piccoli abitati delle \"Calde\" e di \"Mezzano\"); la pi\u00f9 piccola si affaccia verso il prospiciente paese di Farnocchia.\nFurono inserite successivamente due piccole campane, che sono state poste nel finestrone che volge verso l'abside."}
{"id": "1269475", "revid": "1543377", "url": "https://it.wikipedia.org/wiki?curid=1269475", "title": "Pyroraptor olympius", "text": "Pyroraptor (il cui nome significa \"ladro/predatore di fuoco\") \u00e8 un genere estinto di dinosauro teropode dromaeosauride vissuto nel Cretaceo superiore, circa 70,6 milioni di anni fa (Campaniano-Maastrichtiano), in quello che oggi \u00e8 il sud della Francia. Il genere contiene una singola specie: ossia \"P. olympius\", nata da un singolo esemplare parziale ritrovato in Provenza, nel 1992. L'animale \u00e8 stato nominato \"Pyroraptor olympius\" da Allain e Taquet, nel 2000.\nDescrizione.\n\"Pyroraptor\" era un dromaeosauride, un piccolo teropode predatore simile ad un uccello, che possedeva un artiglio a falce sul secondo dito di ciascun piede. In \"Pyroraptor\", questi artigli erano lunghi 6,5 centimetri (2,5 pollici). Come in altri dromaeosauridi, questi artigli potrebbero essere stati usati come armi, come aiuto per arrampicarsi, o per trattenere le prede. I denti a noi noti dell'animale sono appiattiti e curvi all'indietro, i cui margini posteriori presentavano una dentellatura pi\u00f9 fine rispetto al margine anteriore.\nCome quasi tutti i dromaeosauridi, \"Pyroraptor\" probabilmente aveva arti anteriori ben sviluppate con artigli curvi e probabilmente equilibrava il corpo con una lunga coda rigida. Anche il \"Pyroraptor\" era probabilmente coperto da un folto piumaggio, come molti dei suoi parenti, come \"Microraptor\" e \"Sinornithosaurus\", che presentavano un piumaggio relativamente evoluto, anche se probabilmente \"Pyroraptor\" non usava le penne sugli arti anteriori per volare, ma \u00e8 pi\u00f9 probabile che venissero usate per la termoregolazione o per attirare un partner.\nScoperta e denominazione.\nI primi resti di \"Pyroraptor\" furono scoperti nella Francia sud-orientale, nella localit\u00e0 di La Boucharde del bacino dell'Arco in Provenza. I resti di dromaeosauridi sono rari in Europa e in genere forniscono poche informazioni tassonomiche. I primi fossili di dromaeosauridi ritrovati in Francia furono quelli di \"Variraptor\", sebbene le ossa fossero precedentemente riferite a una nuova specie di \"Megalosaurus\".\nPyroraptor \u00e8 stato descritto dai paleontologi francesi Ronan Allain e Philippe Taquet nel 2000, con la specie tipo \"Pyroraptor olympius\". Il nome del genere deriva dal greco per \"ladro di fuoco\", poich\u00e9 i suoi resti furono scoperti dopo un incendio boschivo. Il nome della specie, \"olympius\", deriva da Mont Olympe, una montagna in Provenza ai piedi della quale sono stati rinvenuti i resti dell'animale.\nL'esemplare olotipo, MNHN BO001, \u00e8 costituito dall'artiglio del seconda dito del piede sinistro. I paratipi assegnati includono l'artiglio equivalente del piede destro; il secondo metatarso sinistro; un altro artiglio del secondo dito pi\u00f9 completo; un'ulna destra (osso dell'avambraccio); e due denti."}
{"id": "1269477", "revid": "113958", "url": "https://it.wikipedia.org/wiki?curid=1269477", "title": "Pyroraptor", "text": ""}
{"id": "1269479", "revid": "1573940", "url": "https://it.wikipedia.org/wiki?curid=1269479", "title": "Chiesa di San Pietro Apostolo (Retignano)", "text": "La chiesa di San Pietro \u00e8 un edificio sacro che si trova in localit\u00e0 Retignano a Stazzema, a 436 metri s.l.m.\nVenne edificata tra il sec. VIII - XIX (ultime modifiche), era piccola e guardava verso la valle, e ancora oggi si possono notare i segni della costruzione originaria, come la porta e le finestre monofore e bifore, ormai murate. La chiesa conserva due dossali d'altare in marmo tardo quattrocenteschi, uno dei quali di notevole pregio, attribuibile a Lorenzo Stagi o ad artisti della sua generazione, che porta la data del 1486, restaurato nel 1640, come segnalato in un'altra iscrizione incisa sulla mensa.\nL'altro altare conserva l'impianto e la decorazione primo-cinquecentesca a candelabre e grottesche nelle paraste e nell'architrave, mentre nel vano centrale \u00e8 stata inserita una settecentesca pala marmorea con \"Gloria di angeli\" (1734).\nSopra le tre navate simboliche di fine Ottocento conserva un prestigioso organo liturgico, targato Fratelli Serassi, collaudato nel 1892 dal maestro Barsanti di Pietrasanta, ma probabilmente di pi\u00f9 antica costruzione.\nStoria.\nAlcune fonti datano la costruzione della chiesa di San Pietro a Retignano a prima dell'VIII secolo d.C. Inizialmente si trattava di un edificio di dimensioni ridotte, con una facciata rivolta sulla valle. Sulla fiancata sinistra si trovava un ingresso, in seguito murato, di cui oggi si possono ancora scorgere alcune tracce. Nel corso del Duecento venne ampliata e rivolta verso ponente e nel Trecento divenne parrocchia.\nDal 1525 al 1530 venne ingrandita nella parte posteriore con l'aggiunta di un'abside circolare e finestre monofore. Nel 1581 il tetto, danneggiato, fu riparato e l'occasione fu colta anche per restaurare la canonica, il pavimento e la Tomba dei Parroci (1588).\nPoco prima dell'Unit\u00e0 d'Italia del 1861, la chiesa di San Pietro fu ulteriormente 'modernizzata': cos\u00ec facendo scomparvero in breve tempo gli ultimi elementi di notevole interesse storico delle facciate laterali. Per mancanza di fondi non fu neppure possibile realizzare un disegno dell'architetto Andreotti di Pietrasanta. Pass\u00f2 poi dalla diocesi di Lucca a quella di Pisa in seguito alla decisione di Pio VI il 18 luglio 1789.\nNel 1902 la sacrestia venne restaurata e negli anni Cinquanta furono aggiunte delle scalinate in marmo e trasferiti alcuni registri al piano superiore. Agli inizi del terzo millennio, il maltempo ha danneggiato le finestre monofore e le pareti interne. Di recente, inoltre, sono stati ritrovati dei vecchi fogli di progetti risalenti al periodo in cui l'edificio venne restaurato e innalzato. Una serie di colonne avrebbe dovuto fiancheggiare l'intero nuovo livello della chiesa, al fine di distogliere l'attenzione dalle vecchie finestre romane oggi murate. Ad ogni modo, il progetto ha avuto risvolti diversi ed \u00e8 stato abbandonato.\nIl paese di Retignano ha subito negli ultimi due anni furti ad opera di ignoti, tra cui un quadro del 1734 raffigurante l'annunciazione a Maria. Tale quadro era molto venerato dagli abitanti, specialmente durante i grandi conflitti mondiali.\nDescrizione.\nL'interno.\nFra gli oggetti di un certo valore spicca un'acquasantiera a calice, risalente al Cinquecento e attribuita alla scuola Stagio Stagi di Pietrasanta. \u00c8 di circa cento anni prima la croce processionale interamente in argento.\nIl battistero di Vincenzo Tedeschi da Seravezza, il Fonte Battesimale di Giovanni Sarzanese e il Rosone sulla facciata sono tutte opere databili intorno al 1562-1563.\nDue Tabernacoli, collocati negli altari laterali nel Seicento, furono ideati e realizzati nel 1480 da Lorenzo Stagi e dai suoi allievi, che ultimarono il lavoro alla fine del secolo, considerando che sull'altare stesso \u00e8 stato inciso l'anno 1486.\nSopra il tabernacolo di destra si trovava un piccolo dipinto su tela, dedicato all'Annunciazione, e realizzato dal Tommasi nel 1734. Il 16 agosto 1964 fu incoronata da Antonio Angioni, vescovo ausiliare di Pisa, con una corona d'oro per lo scampato pericolo bellico. Nel 2009 il dipinto \u00e8 stato rubato.\nSotto entrambi gli altari, una lapide commemorativa scritta in latino parla delle operazioni di restauro degli stessi. Il priore Agostino Pancetti (\"Agustino de Pancettis\" sulla lapide) e Giovanni Battista de' Tognini (\"Ioe-Bapt\u00e0 de' Togninis\") si occuparono del restauro nel 1680.\nAll'interno della sacrestia si conservano oggi i registri dei matrimoni, dei defunti e dei battesimi, alcuni dei quali sono risalenti al tardo Quattrocento.\nIl 5 ottobre 1890 fu collocato in questa chiesa, al di sopra dell'ingresso principale, un organo dell'artefice Ferdinando Serassi di Bergamo, comprato al prezzo di 3700 lire dell'epoca e collaudato dal professor Enrico Barsanti, docente presso l'Universit\u00e0 di Pisa. Per l'occasione fu anche costruita una cantoria in marmo policromo.\nIl campanile.\nIl campanile annesso alla chiesa fu realizzato nell'arco dei diciassette anni che vanno dal 1599 al 1616. Le campane che vi furono inserite risalgono una al 1510 e l'altra al 1570-1571, sebbene entrambe vennero consacrate solamente nel 1843. Il 26 novembre 1961 fu aggiunta una terza campana, benedetta da monsignor Ugo Camozzo, l'allora arcivescovo di Pisa. A seguito delle feste centenarie per l'unit\u00e0 d'Italia, nel 1964 Camozzo inaugur\u00f2 il quadro elettrico che ancora oggi sincronizza le campane.\nIl campanile alto 15,22 m, con lato 4,86 m; fu costruito in parte con blocchi di marmo bianco e internamente con sassi. La sua altezza non molto elevata rispetto agli altri campanili della valle di Mulina (Stazzema, Pomezzana, Farnocchia)e quella di Cardoso (Pruno, Volegno) \u00e8 causata dell'insufficienza di fondi all'inizio della sua costruzione, ad un'altezza di 6\u20137 m possiamo notare le quattro bifore, sorrette da una colonna di marmo bianco centrale, che per\u00f2 risulta mancante al lato adiacente alla chiesa."}
{"id": "1269481", "revid": "599013", "url": "https://it.wikipedia.org/wiki?curid=1269481", "title": "Bottale", "text": "Il bottale \u00e8 un macchinario usato nelle industrie conciarie. \u00c8 un grande contenitore a tenuta stagna dove le pelli vengono lavorate in varie fasi della concia. Questo macchinario \u00e8 simile a una lavatrice gigante. Ha lo stesso nome ed \u00e8 molto simile un apparecchio usato nell'industria tessile per la follatura dei tessuti.\nNato all'inizio del ventesimo secolo per velocizzare i tempi di concia, pu\u00f2 essere costruito con diversi materiali: legno, acciaio inossidabile, polipropilene. La rotazione d\u00e0 movimento alle pelli, che vengono schiacciate, sfregate, piegate, e rende pi\u00f9 veloce l'assorbimento dei composti chimici.\nBottale in polipropilene.\nIl bottale in polipropilene \u00e8 utilizzato nell'industria conciaria per l'esecuzione di operazioni di processo in cui si richiede una maggiore resistenza all'azione corrosiva dei reagenti chimici rispetto al bottale tradizionale di legno.\nStoria.\nIl polipropilene (PPH) \u00e8 un polimero sintetizzato nel 1954 dal premio Nobel Prof. Giulio Natta, divenuto un grande successo mondiale della tecnologia italiana.\nCome sostanza termoplastica semi-cristallina dall'alta forza legante, esso \u00e8 stabile, elastico, duro e resistente agli urti. Grazie alla propria struttura il polipropilene ha una massa molecolare eccezionalmente alta: ci\u00f2 lo rende altamente resistente agli agenti chimici, alle soluzioni acquose saline, acide e alcaline.\nApplicando le funzionalit\u00e0 e le caratteristiche di questo materiale al mondo della conceria, l'Ing. Mario Serrini invent\u00f2, negli anni 90, il primo bottale in polipropilene e, negli anni successivi, si adoper\u00f2 per perfezionarne l'aspetto tecnico e il rendimento in ambito conciario.\nPropriet\u00e0.\nLe caratteristiche tipiche del polipropilene omopolimero (PPH) in lastre utilizzato per la costruzione dei bottali per la concia sono le seguenti:\nImpieghi.\nI bottali in polipropilene risultano particolarmente adatti per i seguenti processi (che non possono essere gestiti da bottali tradizionali):\nNonostante gli evidenti vantaggi del calcinaio ossidativo (fiore pi\u00f9 fine e pulito, vantaggi ambientali con relativi minori costi, maggior sicurezza per i lavoratori), non ha mai trovato una vera applicazione industriale per i limiti derivanti dall'uso dei bottali tradizionali in legno o acciaio inox."}
{"id": "1269482", "revid": "289247", "url": "https://it.wikipedia.org/wiki?curid=1269482", "title": "Medagliere olimpico", "text": ""}
{"id": "1269483", "revid": "322321", "url": "https://it.wikipedia.org/wiki?curid=1269483", "title": "Propositura di Santa Maria Assunta (Stazzema)", "text": "La chiesa di Santa Maria Assunta \u00e8 un edificio sacro che si trova a Stazzema. \u00c8 una delle propositure storiche della zona, assieme a Barga, Pietrasanta e Seravezza. Simboleggia il potere dell'arcidiocesi di Pisa nell'Alta Versilia.\nI primi accenni sulla pieve di oggi, si hanno, nell'850 d.C., nata in origine ad una sola navata, con il tetto a capriata; che veniva usato per le costruzioni dai romani. La pieve attuale risale nelle sue forme architettoniche al XIII secolo. La facciata, chiusa sul lato meridionale da un portico, \u00e8 spartita orizzontalmente da archetti su mensole scolpite a motivi zoomorfi e si apre in alto con un grande rosone occluso nell'800 per far posto all'organo in controfacciata. Sopra il portale d'ingresso si trova un affresco (battesimo di Ges\u00f9) del maestro Marcello Tommasi. L'interno, a tre navate, ristrutturato nel Cinquecento quando ricevette il bel soffitto a cassettoni, conserva l'\"Assunzione della Vergine\", di Pietro da Talada, eccentrico pittore attivo tra Versilia e Garfagnana poco dopo la met\u00e0 del Quattrocento, una predella di Zacchia il Vecchio datata 1525 e un \"Sant'Antonio abate\" in marmo attribuito a Niccol\u00f2 Civitali. L'organo posto nel 1808 venne costruito nel 1787.\nInoltre nella parte sinistra della facciata, sotto il loggiato, nel muro \u00e8 stata murata un'antica urna romana risalente al I secolo d.C., ed \u00e8 l'unica parte rimanente del tempio Romano di Mercurio, edificato attorno al 200 a.C. Con l'arrivo da parte dei Romani in Versilia; questo fa s\u00ec che sia il sito di culto pi\u00f9 antico di tutto il territorio della Versilia.\nIl campanile ospita un poderoso concerto di 3 campane, intonate in Mi bemolle minore. Di queste la campana piccola e la grande sono state fuse da Giovanni Battista Bimbi di Fontanaluccia (MO) nel 1857 e la mezzana colata da Giuseppe e dal figlio Giovanni Battista Bimbi di Villa Collemandina (LU) nel 1830. Sono inoltre presenti due campanelle delle quali la grande \u00e8 opera di Ludovico Bimbi di Villa Collemandina (risalente al 1827) e la piccola rifusa da Lorenzo Lera di Lucca nel 1949. \nLoggiato.\nIl seicentesco loggiato da un anno a questa parte \u00e8 in condizioni precarie (per grave incuria); con rischio di crollo della copertura, tanto che da tale data \u00e8 rimasto transennato.\nL'organo monumentale.\nNotizie storiche:\nL'organo \u00e8 stato portato a Stazzema nel 1808 a seguito della demolizione della collegiata di San Pietro. In questo modo l'organo della collegiata fu venduto alla chiesa di Stazzema; che vendette il proprio alla non pi\u00f9 esistente pieve di San Vito in Montignoso, come organo di gran valore; che in realt\u00e0 non era e difatti a Montignoso subiva continui rimaneggiamenti e revisioni. \u00c8 stato rimontato nella chiesa di Santa Maria Assunta che si trova all'inizio dell'abitato di Stazzema. \u00c8 posizionato sopra la porta principale su una struttura sopraelevata, detta cantoria. Vi si accede attraverso una scaletta in legno posizionata sulla destra in prossimit\u00e0 di uno dei due ingressi laterali della chiesa. La cassa armonica, in stile barocco, \u00e8 arricchita da sculture lignee dorate.\nSi fa risalire la costruzione dell'organo ai Tronci di Pistoia. Una targa ricorda \"Antonio Tronci, Filippo e Benedetto\", la cui ditta fu chiamata ad una prima risistemazione dell'organo al momento del suo posizionamento nella chiesa di Stazzema. Tale intervento cost\u00f2 150 zecchini. L'ultimo restauro, per un valore pari a circa 100 milioni di lire. Venne costituito un apposito comitato per il restauro presieduto dall'allora parroco don Nello Pochini.\nStruttura e particolarit\u00e0:\nL'organo che risale al 1787 possiede tutte le caratteristiche degli organi italiani costruiti tra il 1500 e il 1700: ha una sola pedaliera e un'unica tastiera.\n1) La tastiera \u00e8 molto piccola diversa dalle altre. Come molte tastiere del periodo della sua costruzione \u00e8 composta da 30 tasti bianchi e 18 neri. Il fatto che abbia cos\u00ec pochi tasti bianchi sta a dimostrare che la sua estensione sia inferiore alle tipiche 4 ottave. Anche le tastiere degli organi del '700 avevano un'estensione limitata ma comunque di 40 tasti circa. Si tratta di una tastiera con la \"prima ottava \"scavezza\".\" Nella ottava \"scavezza\" la prima ottava (quella delle note pi\u00f9 basse) non ha la completa successione delle note come le ottave \"normali\" ma \u00e8 composta da solo cinque tasti. Questi cinque tasti rappresentano i suoni FA, SOL, LA, SI, DO. Per poter completare questa ottava (mancherebbero le note DO, RE, MI) sono stati utilizzati i tasti neri FA # e SOL # e il tasto MI in questo modo: il primo tasto MI in realt\u00e0 produce il suono DO, il tasto FA # produce il suono RE, il tasto SOL # produce il suono MI e il resto dell'ottava torna a corrispondere ai tasti della tastiera. A causa di questa ottava \"scavezza\" mancano 4 note: SOL#, DO #, FA # e MI \"b\". La musica che veniva eseguita a quell'epoca infatti era composta in tonalit\u00e0 che non esigevano la presenza di queste note. Questa \u00e8 quindi una caratteristica molto importante della sua epoca di costruzione.\n2) La pedaliera: \u00e8 costruita in legno ed ha la stessa particolarit\u00e0 della tastiera \u201cscavezza\u201d nella pedaliera. La sua principale funzione \u00e8 quella di amplificare gli accordi armonici.\n3) I registri: Vi sono alcuni registri che offrono la possibilit\u00e0 di ascoltare suoni non pi\u00f9 realizzabili dai moderni strumenti musicali come il \"nazardo\". I registri che sono azionati da 15\ndiverse leve, poste sul lato destro della cassa armonica, consentono ad ogni singolo elemento della tastiera di produrre una nota con diversi timbri. Una caratteristica singolare sta nel fatto che parte dei registri sono spezzati. Ci\u00f2 significa che non agiscono su tutta la tastiera ma solo su met\u00e0 di essa. I registri indicati come \"bassi\" agiscono sulla parte grave (di sinistra) mentre quelli rimanenti agiscono sulla parte acuta (a destra). Questo permette di ottenere contemporaneamente timbri differenti, uno per l'accompagnamento (controcanto) e l'altro per la melodia (soprani e solisti). I registri dell'organo di Stazzema appartengono a tre diverse famiglie:\n- Principali: (principale, ottava, decima quinta, ecc.) che possono essere azionate anche tutte insieme da un'unica leva.\n- Flauti: (nazardo, ottavino, non ha il bordone)\n- Ance: (tromba, clarino, corno inglese, bombarda) che risultano essere registri assai rari e innovativi all'epoca dei Tronci i fratelli organari originari di Pistoia, caratterizzavano i loro strumenti musicali con questi registri da \"concerto\" in particolare il registro del cornetto che divent\u00f2 il loro segno distintivo.\n\u00c8 possibile ascoltare il suono prodotto da tutte le canne contemporaneamente azionando 9 registri oltre al principale.\n- Le canne. attraverso le quali l'aria arriva mediante l'azione dei registri, sono 720 di cui 56 a vista. Le altre sono racchiuse dentro una grande cassa armonica in stile barocco. Sono di diverse dimensioni e realizzate in stagno circolari e legno quadrate per i bassi.\nAttualmente l'organo funziona con l'ausilio di un motore elettrico che alimenta il mantice. Questo \u00e8 comunque collegato alla sua antica leva (ancora funzionante) che non \u00e8 stata eliminata per mantenere l'integrit\u00e0 dello strumento musicale e garantirne la preziosit\u00e0. Sopra la leva che aziona il mantice \u00e8 posto un righello in legno graduato lungo il quale si muoveva un indicatore per segnalare la quantit\u00e0 di aria ancora presente (\"quasi vuoto\", \"pieno\", \"poca aria\", ecc.). Ancora oggi l'organo \u00e8 funzionante."}
{"id": "1269484", "revid": "872573", "url": "https://it.wikipedia.org/wiki?curid=1269484", "title": "Chiesa di Sant'Eulalia (Cagliari)", "text": "La chiesa collegiata di Sant'Eulalia \u00e8 la chiesa parrocchiale della Marina, quartiere del centro storico di Cagliari. La chiesa \u00e8 ubicata in piazza Sant'Eulalia, raggiungibile tramite una scalinata dalla via omonima.\nStoria.\nIl tempio venne edificato dagli aragonesi in stile gotico - catalano intorno al 1370, probabilmente sopra la chiesa duecentesca di Santa Maria del Porto, e intitolato alla martire Eulalia, patrona della citt\u00e0 di Barcellona.\nNel 1620 l'arcivescovo di Cagliari Francisco de Esquivel insign\u00ec del titolo di collegiata la parrocchia di Marina, che tra il XVII e il XVIII secolo venne riammodernata in stile barocco e arricchita di numerosi arredi marmorei.\nLa chiesa venne pesantemente rimaneggiata nel corso del XX secolo. Gli ultimi restauri, compiuti tra gli anni novanta del XX secolo e i primi anni del XXI secolo, hanno riportato l'interno della chiesa alla bellezza originaria, liberando le volte gotiche dai pesanti intonaci che le ricoprivano.\nDescrizione.\nEsterno.\nLa facciata della chiesa \u00e8 a capanna, decorata da archetti pensili trilobati. Al centro, sopra il portale, si apre il rosone, opera di rara bellezza, tra i migliori che si possano ammirare in Sardegna (simile al rosone della parrocchia di Guspini), meglio apprezzabile dall'interno.\nAffianca la facciata un alto campanile, risalente a fasi costruttive diverse, quattro - cinquecentesca per quanto riguarda la canna quadra, settecentesca per la torretta ottagonale che la sovrasta, coperta inizialmente da un cupolino, sostituito nel novecento dall'attuale cuspide.\nSul fianco destro, in cui si notano i frutti dei brutti rifacimenti della prima met\u00e0 del novecento, si apre un ingresso laterale, sopra il quale, nella lunetta ogivale, \u00e8 ospitata una statuina della \"Madonna col Bambino\", forse reperto della antica chiesa di Santa Maria del Porto.\nInterno.\nL'interno di Sant'Eulalia si sviluppa in un'ampia navata centrale a cui si aggiungono le due navatelle laterali, costituite dagli spazi di intercomunicazione tra le cappelle laterali.\nLe volte delle due campate e del presbiterio, risalenti probabilmente al XVI secolo, sono a crociera stellata e costituiscono l'elemento architettonico pi\u00f9 interessante del tempio.\nLe cappelle, quattro per lato, ospitano interessanti opere d'arte, arredi marmorei e dipinti; di particolare rilievo l'altare seicentesco della Madonna Addolorata (prima cappella a destra), l'altare settecentesco di Santa Eulalia ornato da una tela di Pietro Angeletti (seconda cappella a destra), la tela raffigurante l\"'Ultima Cena\", del 1864, una delle ultime opere di Giovanni Marghinotti (prima cappella a sinistra), la statua di Santa Lucia, opera settecentesca in legno policromo di Antonio Lonis (seconda cappella a sinistra). Tra la terza e la quarta cappella a destra si trova il pulpito marmoreo in stile barocco, opera del XVIII secolo.\nIl presbiterio, adeguato alle nuove esigenze liturgiche solo da pochi anni, ospita il vecchio altare maggiore, opera di scarso interesse, del 1919. Dietro il presbiterio si sviluppa un ambiente, coperto da cupola, detto coro, nella cui parete di fondo si ammira la tela ottocentesca di Antonio Caboni, copia dell'Ultima cena di Leonardo da Vinci. Il coro ospita l'organo collocato nel 1926 dalla ditta \"Giuseppe Tronci e Leopoldo Del Sere\" di Lucca che prima dei recenti restauri era ubicato nella tribuna di controfacciata."}
{"id": "1269486", "revid": "138365", "url": "https://it.wikipedia.org/wiki?curid=1269486", "title": "Tom Salina", "text": ""}
{"id": "1269488", "revid": "79968", "url": "https://it.wikipedia.org/wiki?curid=1269488", "title": "You have no chance to survive make your time", "text": ""}
{"id": "1269489", "revid": "1154334", "url": "https://it.wikipedia.org/wiki?curid=1269489", "title": "Chiesa dei Santi Clemente e Colombano", "text": "La chiesa dei Santi Clemente e Colombano \u00e8 un edificio sacro che si trova in localit\u00e0 Terrinca a Stazzema.\nEdificata nel IX secolo, da parte dei monaci colombaniani di Bobbio, dediti al santo missionario irlandese San Colombano, dipendeva nel Feudo monastico di Bobbio dall'Abbazia di San Colombano.\nFu trasformata a tre navate nel 1599 e poi di nuovo ristrutturata e consacrata nel 1897. Da ammirare le sei colonne monolitiche di marmo versiliese, la cantoria in breccia policroma, la pala d'altare seicentesca con \"Sant'Antonio abate\". Al Settecento si riferiscono i diversi arredi marmorei tra i quali particolarmente elegante \u00e8 l'altare alla sinistra del maggiore, con paliotto in tarsia e pala marmorea del 1714 che incornicia una veneratissima immagine dipinta della \"Madonna\". Motore di tanti interventi fu Ginese Antonio Vanni, rettore dal 1786 al 1843, il quale soprattutto si distinse per aver dotato la chiesa di una cospicua serie di argenterie tutte siglate con il monogramma G.A.V. e uscite dalla bottega del farnocchino Luigi Razzuoli. Nel campanile sono installate due campane, bilanciate pi\u00f9 una squillina a slancio, la maggiore in Mi3 e la piccola in Solb3.\nSulla cantoria, in controfacciata, si trova l'organo a canne, un Agati-Tronci del 1896, restaurato nel 2017 da Nicola Puccini. Lo strumento, a trasmissione meccanica, ha un'unica tastiera di 54 note ed una pedaliera di 17 note la quale \u00e8 costantemente unita al manuale."}
{"id": "1269492", "revid": "1543377", "url": "https://it.wikipedia.org/wiki?curid=1269492", "title": "Messa in carta", "text": "La messa in carta \u00e8 la rappresentazione grafica della tessitura. Comprende gli schemi, i segni, i numeri, il complesso di istruzioni seguendo le quali \u00e8 possibile costruire un tessuto. \nEsempio di messa in carta.\nDi seguito riportiamo un esempio di messa in carta di una saia 2:2.\nSchema del tessuto.\nUn tessuto si rappresenta con uno schema quadrettato con i quadretti colorati in bianco e nero. I due colori non hanno nessun legame con l'effettivo colore dei fili, i quadretti bianchi indicano che il filo d'ordito passa davanti a quello di trama, quelli neri che il filo di trama passa davanti a quello d'ordito.\nA sinistra si pu\u00f2 vedere il disegno di un tessuto a saia 2:2, detto batavia, a destra la sua rappresentazione grafica coi quadretti. I due quadretti neri consecutivi orizzontali indicano una slegatura di trama, il filo di trama passa davanti a due fili d'ordito; i due quadretti bianchi consecutivi verticali indicano una slegatura d'ordito, il filo di ordito passa davanti a due fili di trama.\nLa misura minima dello schema di armatura, quanti quadretti ci vogliono al minimo per rappresentarla, si chiama rapporto d'armatura. Per la saia batavia il rapporto \u00e8 4.\nSchema dell'armatura.\nL'armatura \u00e8 la movimentazione dei fili d'ordito che determina il tipo di tessuto. Il suo schema si chiama rimettaggio e si descrive con un disegno che indica con che ordine e in che liccio passano i fili d'ordito.\nSchema dei pedali.\n\u00c8 lo schema che indica la sequenza, con la quale ad ogni battuta, si schiacciano i pedali, che a loro volta muovono i licci. Per la saia batavia, con i pedali collegati diretti ai licci, \u00e8: 1-2, 2-3, 3-4, 4-1."}
{"id": "1269494", "revid": "767487", "url": "https://it.wikipedia.org/wiki?curid=1269494", "title": "Le notti erotiche dei morti viventi", "text": "Le notti erotiche dei morti viventi \u00e8 un film del 1980, diretto da Joe D'Amato.\nSi tratta di un horror contaminato con il porno, come abitudine di Joe D'Amato in quegli anni. Il film fa parte del cosiddetto \"periodo esotico-erotico\" del regista, una serie di film girati a Santo Domingo.\nIl titolo di lavorazione era \"L'isola degli zombi\". Negli Stati Uniti \u00e8 uscito come \"Erotic Nights of the Living Dead\", in Francia come \"La nuit fantastique des morts-vivants\" e in Spagna come \"Las noches de los muertos vivientes\".\nTrama.\nUn uomo e una donna si trovano internati in un ospedale psichiatrico. Attraverso un flashback scopriamo che l'uomo si chiama Larry O'Hara ed \u00e8 un marinaio, che con la sua barca porta in giro i turisti ai Caraibi.\nNell'isola si manifestano strani eventi: un cadavere viene ritrovato in acqua da Larry O'Hara, in prossimit\u00e0 del molo dove, abitualmente, accosta la propria barca. Larry ha come l'impressione che il cadavere, in realt\u00e0 fosse ancora vivo, dal momento in cui ne percepisce un movimento, ma convintosi della sua morte chiama l'ambulanza. Condotto in ospedale, viene sottoposto ad autopsia, ma improvvisamente si risveglia tramutatosi in zombie e uccide barbaramente il medico pochi istanti dopo.\nNel frattempo un architetto, John Wilson, raggiunge il luogo, con l'intento di concludere l'acquisto di un'isola chiamata \"del Gatto\". Gli abitanti del luogo sconsigliano di avvicinarsi all'isola, poich\u00e9 una misteriosa leggenda asserisce che i morti vengano riportati in vita dallo spirito di un gatto. Ma l'architetto non prende sul serio la leggenda, e parte per l'isola insieme alla sua amica Fiona (la ragazza internata nell'incipit del film), convincendo Larry a far da guida. Arrivati sull'isola i tre scoprono che non \u00e8 disabitata. Infatti abitano l\u00ec un uomo anziano e la nipote Luna, che esortano i tre ad abbandonare subito l'isola. Ma loro, indifferenti al consiglio, continuano il sopralluogo.\nAll'improvviso i morti, sepolti in un cimitero, escono dalle tombe e iniziano a dare la caccia ai tre. Inoltre appare anche un gatto, che si scopre essere Luna. \nQuesta seduce prima Larry, dandogli un amuleto che gli consente di schivare gli attacchi degli zombi, quindi seduce Wilson, che per\u00f2 non desiste dal portare a termine l'acquisto dell'isola. Luna allora lo evira a morsi. Subito dopo Wilson, divorato dagli zombi diventer\u00e0 esso stesso uno zombi e sar\u00e0 ucciso con una pallottola in testa da Larry.\nLarry e Fiona sono circondati dagli zombi, ma riescono a sconfiggerli grazie all'amuleto, quindi fuggono dall'isola, ma sono internati in un ospedale psichiatrico, perch\u00e9 nessuno crede alla loro storia.\nScene cult.\nLe scene divenute cult del film sono due: l'evirazione a morsi susseguente a fellatio di Laura Gemser ai danni di Mark Shanon, e una ragazza che stappa una bottiglia con l'aiuto dei muscoli vaginali.\nCome poi rivel\u00f2 lo stesso Massaccesi la bottiglia era in realt\u00e0 gi\u00e0 stappata e riempita di bicarbonato.\nProduzione.\nIl film doveva inizialmente essere un horror puro. In seguito, la produzione decise di inserire scene pornografiche, poich\u00e9 a quell'epoca c'era molta richiesta di film hard.. Il film fu scritto dall'attore George Eastman, con lo pseudonimo Tom Salina.\nCast.\nNel cast del film compare Laura Gemser. Dato che l'attrice indonesiana rifiut\u00f2 sempre di girare scene pornografiche, questo \u00e8 solo il secondo film del periodo esotico-erotico in cui compare, dopo \"Porno Esotic Love\". Per quanto riguarda Dirce Funari, D'Amato cerc\u00f2 in tutti i modi di farle interpretare scene hard, ma l'attrice si rifiut\u00f2 sempre.\nCritica.\nPer Antonio Tentori il film \u00e8 \u00abuna variazione in chiave erotica sul tema degli zombi\u00bb. Gordiano Lupi scrive: \u00abSi pu\u00f2 dire di tutto su questo film: che \u00e8 un pasticcio, un'opera informe, che il regista non sa dove vuole andare a parare, che resta in bilico tra erotismo e orrore. Per\u00f2 non si pu\u00f2 negare l'assoluta originalit\u00e0 e la contaminazione di due generi cos\u00ec distanti tra loro\u00bb.\nHome video.\nIl film \u00e8 uscito in DVD in Italia, in edizione integrale (quindi con le scene hard), per la Lamberto Forni prima e per la Storm Video poi, mentre l'edizione tedesca della \"X Rated\" contiene sia la versione integrale che quella soft."}
{"id": "1269496", "revid": "3440", "url": "https://it.wikipedia.org/wiki?curid=1269496", "title": "Lago di Annecy", "text": "Il lago di Annecy (in francese \"lac d'Annecy\") \u00e8 un lago in Alta Savoia, in Francia.\n\u00c8 il secondo del paese in superficie, dopo il lago del Bourget (eccetto la porzione francese del lago di Ginevra). Il lago blu, noto per essere \"il pi\u00f9 pulito d'Europa\", a causa di severe regolamentazioni ambientali in vigore sin dagli anni sessanta, \u00e8 un'importante meta turistica per gli sport acquatici.\nIl lago di origine glaciale si form\u00f2 circa 18.000 anni fa ed \u00e8 alimentato da diversi corsi d'acqua montani (Ire, Eau morte, Laudon, Bornette e Biolon), e da una potente fonte sommersa, il Boubioz, che affiora a 82\u00a0m di profondit\u00e0."}
{"id": "1269497", "revid": "289247", "url": "https://it.wikipedia.org/wiki?curid=1269497", "title": "Madrid CF", "text": ""}
{"id": "1269499", "revid": "110157", "url": "https://it.wikipedia.org/wiki?curid=1269499", "title": "R\u00f6thelstein", "text": "R\u00f6thelstein \u00e8 una frazione di 212 abitanti del comune austriaco di Frohnleiten, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Frohnleiten assieme all'altro ex comune di Schrems bei Frohnleiten."}
{"id": "1269503", "revid": "599013", "url": "https://it.wikipedia.org/wiki?curid=1269503", "title": "D'Alberto", "text": ""}
{"id": "1269504", "revid": "110157", "url": "https://it.wikipedia.org/wiki?curid=1269504", "title": "Rohrbach-Steinberg", "text": "Rohrbach-Steinberg era un comune austriaco del distretto di Graz-Umgebung (Stiria); il 1\u00ba gennaio 2015 \u00e8 stato soppresso e le sue frazioni di Rohrbach e Steinberg sono state aggregate al comune di Hitzendorf assieme all'altro comune soppresso di Attendorf."}
{"id": "1269507", "revid": "251304", "url": "https://it.wikipedia.org/wiki?curid=1269507", "title": "Italia - Societ\u00e0 di Navigazione", "text": "Italia \u2013 Societ\u00e0 di Navigazione (nota anche come Italia Societ\u00e0 Anonima di Navigazione, Italia S.p.A.N., Italia di Navigazione SpA ma popolarmente conosciuta come Societ\u00e0 Italia o pi\u00f9 semplicemente Italia). Nell'ambito della navigazione internazionale era nota sotto l'inconfondibile nomenclatura di \"Italian Line\". Essa \u00e8 stata la compagnia di navigazione di bandiera italiana leader nel trasporto di passeggeri, di merci e nello scenario internazionale del trasporto intermodale di contenitori via mare.\nItalia Flotte Riunite.\nFondata durante il Fascismo, nel 1932, con il nome di \"Italia Flotte Riunite\", riun\u00ec sotto un'unica bandiera le tre principali compagnie di navigazione italiane dell'epoca: la Navigazione Generale Italiana di Genova, la Lloyd Sabaudo di Torino e la Cosulich di Trieste. La sede della compagnia era situata in Piazza de Ferrari a Genova, ma erano presenti filiali della compagnia anche nelle principali destinazioni, per esempio a New York. La societ\u00e0 fu fondata oltre che per varie motivazioni politiche anche per una questione di prestigio internazionale: in effetti Francia, Gran Bretagna e Germania avevano gi\u00e0 da tempo un'unica compagnia per le rotte transatlantiche.\nNell'ottobre del 1931 il capo del governo Benito Mussolini, dopo aver preso visione del panorama marittimo internazionale, presiedette un vertice tra i maggiori rappresentanti della navigazione italiana e il direttore della Banca Commerciale Italiana, spiegando l'intenzione del governo di assumere il controllo di varie compagnie attraverso un organo amministrativo centrale, denominato \"Societ\u00e0 Finanziaria e Industriale Italiana\" ed una riorganizzazione delle compagnie armatoriali accentrate sotto un'unica societ\u00e0 \"Italia \u2013 Flotte Riunite\" che nacque ufficialmente il 2 gennaio 1932 con un atto del notaio genovese Paolo Cassanello, con un capitale sociale di 720 milioni di lire. La carica di presidente della societ\u00e0 venne affidata al Duca degli Abruzzi.\nItalia \u2013 Societ\u00e0 di Navigazione.\nNel 1936, in ambito IRI, all'interno di un progetto statale di riorganizzazione e razionalizzazione dei servizi marittimi di linea, venne costituita la Finmare \"Societ\u00e0 Finanziaria Marittima\" con il compito di coordinare, indirizzare ed assicurare con i mezzi finanziari pi\u00f9 idonei l'attivit\u00e0 delle societ\u00e0 pubbliche di navigazione Italia di Navigazione, Lloyd Triestino di Navigazione, Adriatica di Navigazione e Tirrenia di Navigazione. La Finmare, che per conto del Ministero del Tesoro, controllava la totale quota azionaria di queste societ\u00e0, nel 1937, acquis\u00ec anche La societ\u00e0 Libera Triestina di Navigazione della quale, flotta e servizi, furono indirizzati alla Italia di Navigazione ed al Lloyd Triestino dando luogo a quella che fu la costituzione della \"Flotta di Stato\" o di \"Preminente Interesse Nazionale\".\nLa riorganizzazione venne sancita con regio decreto n\u00ba 2082 del 7 dicembre 1936 e la gestione delle attivit\u00e0 ebbe inizio il 1\u00ba gennaio 1937.\nLe quattro societ\u00e0 in quella data avevano la seguente consistenza:\nLa propriet\u00e0 della grande flotta era in mano all'azionista unico, il Ministero del Tesoro, che amministrava i propri interessi attraverso la Finmare.\nCon la nuova riorganizzazione, all'Adriatica di Navigazione furono assegnati i servizi di linea tra i principali porti italiani, i porti del Mediterraneo orientale, del Medio Oriente, del mar Rosso, dell'Africa orientale e del mar Nero. A Tirrenia di Navigazione furono assegnati i servizi di linea tra i principali porti italiani, quelli del Mediterraneo occidentale, Tunisia, Spagna, Portogallo, la linea per il Nord Europa e i collegamenti con Sicilia e Sardegna. All'Italia di Navigazione furono assegnati i servizi transoceanici di linea tra i porti del Mediterraneo e quelli del Nord, Centro e Sudamerica. Al Lloyd Triestino, infine, furono affidati i servizi transoceanici di linea tra i porti del Mediterraneo, dell'Africa, dell'India, dell'Estremo Oriente, dell'Australia e della Nuova Zelanda.\nLe navi precedenti alla fondazione della societ\u00e0 furono quasi tutte ristrutturate con i colori distintivi della nuova compagnia.\nI comandanti e gli ufficiali appartenenti alle societ\u00e0 confluite nella nuova compagnia a partire dal 1\u00ba gennaio 1937, in ottemperanza ai contenuti del gi\u00e0 citato regio decreto, confluirono nei \"ruoli separati\" della nascente Italia di Navigazione, mentre per i giovani ufficiali assunti di l\u00ec in avanti venne istituito il \"ruolo unificato\" per il personale di Stato maggiore navigante in regolamento organico.\nLe navi varate successivamente alla costituzione della societ\u00e0 furono caratterizzate dal cosiddetto \"Italian Style\": all'interno arredamenti sontuosi, eleganti saloni, dipinti, quadri, murales di grandi artisti, oggetti di design, cabine lussuose e confortevoli. All'esterno ampi spazi aperti, verande, bar, immensi ponti di passeggiata e piscine. Per entrare nel Mediterraneo infatti le navi italiane dovevano seguire una rotta molto meridionale: perci\u00f2 le piscine potevano essere usate tutto l'anno anche in pieno Atlantico (a differenza delle navi delle altre compagnie), cos\u00ec come i ponti all'aperto.\nInoltre la compagnia introdusse su larga scala anche novit\u00e0 tecniche, dagli stabilizzatori anti-rollio di tipo dinamico ai provvedimenti per la sicurezza, dall'aria condizionata in tutte le classi ai fumaioli progettati contro il deposito di sostanze inquinanti sui ponti aperti. Le navi italiane godettero sempre di grande fama anche all'estero (in particolare negli Stati Uniti), dove erano sinonimo di raffinatezza, eleganza, stile e professionalit\u00e0. Le navi italiane furono molto spesso frequentate da personaggi famosi quali attori, scrittori, cantanti e capi di Stato.\nTra le prime navi costruite per l'Italia di Navigazione vi furono la nave \"Rex\", che, al comando del comandante superiore Francesco Tarabotto, vinse l'ambito premio Nastro Azzurro, e la nave \"Conte di Savoia\" che, con il comandante superiore Antonio Lena, si afferm\u00f2 tra le pi\u00f9 rinomate ed eleganti navi della propria epoca. Quest'ultima fu anche una delle prime navi al mondo dotate di un impianto anti-rollio. Entrambe le navi entrarono in servizio sulla rotta Genova-New York a partire dal 1932, conquistando la simpatia della pi\u00f9 raffinata clientela italiana e internazionale e guadagnandosi l'appellativo di \"Dame del mare\".\nDopo la seconda guerra mondiale, la flotta di Stato veniva comunemente anche indicata con la definizione di \"Flotta Italiana di Linea\" e il soggetto che rappresentava in forma associativa e sindacale l'intero gruppo societario era la Federazione Italiana dell'Armamento di Linea (FEDARLINEA), con sede a Roma.\nAl termine del conflitto, la compagnia si trov\u00f2 con una flotta dimezzata: alcune navi (come \"Rex\" e \"Conte di Savoia\") erano andate perdute nel conflitto, altre danneggiate o requisite da altri Paesi. Grazie anche agli aiuti del Piano Marshall, la societ\u00e0 Italia pot\u00e9 realizzare piccole navi per il trasporto di emigranti nel Sudamerica, poi la \"Giulio Cesare\" e l'\"Augustus\" nel 1951 e infine, nel 1952, l\"'Andrea Doria\", vero e proprio simbolo della rinascita italiana del dopoguerra e ammiraglia della flotta.\nGrazie all'entrata in linea della nuova ammiraglia, l'Italia di Navigazione pot\u00e9 tornare a navigare sulla prestigiosa rotta per New York, riaffermandosi come una delle principali compagnie marittime al mondo. L'anno successivo entr\u00f2 in servizio la turbonave \"Cristoforo Colombo\", gemella dell\"'Andrea Doria\" e destinata alla stessa rotta. La perdita della \"Doria\" nel 1956 fu un duro colpo per la compagnia di bandiera: dovette infatti spostare alcune navi dalle rotte per il Sudamerica a quelle per New York per compensare la perdita dell'ammiraglia in attesa di un nuovo transatlantico. Agli inizi di giugno del 1960 entr\u00f2 in servizio l'imponente \"Leonardo da Vinci\", il cui affiancamento alla gi\u00e0 esistente \"Cristoforo Colombo\" riequilibr\u00f2 il traffico dei passeggeri su quella rotta. Nel 1965 furono varate la \"Michelangelo\" e la \"Raffaello\" e, con l'entrata in servizio delle due grandi ammiraglie, tutte le navi della compagnia furono pitturate in bianco. Negli anni sessanta la Societ\u00e0 Italia serviva sulla prestigiosa linea per New York, su quella per il Brasile e R\u00edo de la Plata e quelle per il nord e sud del Pacifico.\nL'entrata in servizio delle due navi fu, probabilmente, un po' azzardato per un'epoca in cui gli aerei avevano di gran lunga superato le navi nel trasporto dei passeggeri attraverso l'Atlantico e in cui il periodo di emigrazione verso le Americhe era terminato da anni. In questo modo le due gemelle viaggiarono con un numero sempre pi\u00f9 esiguo di passeggeri: neanche alternare il servizio di linea a quello di crociera serv\u00ec a salvare la compagnia, che nel 1977 fu costretta a ripiegare su un servizio crociere in joint venture con alcuni armatori privati denominato \"Italia Crociere Internazionali\", riuscendo al contempo anche ad affermarsi fortemente nell'ormai avviato sistema intermodale di trasporto di contenitori con navi fortemente competitive sulle storiche linee commerciali della Flotta Italiana di Linea.\nItalia Crociere Internazionali.\nLe navi che navigarono sotto la neo-costituita societ\u00e0 mista \"Italia Crociere Internazionali\" furono le turbonavi \"Leonardo da Vinci\", \"Guglielmo Marconi\", \"Galileo Galilei\" e \"Ausonia\".\nLa \"Leonardo da Vinci\" fu distrutta da un incendio nel 1980 mentre, in disarmo e in attesa di essere venduta, era ancorata in rada a La Spezia. A seguito dei gravi danni subiti, fu demolita nei cantieri navali di Muggiano.\nIl tentativo I.C.I. ebbe fine intorno al 1981: le navi furono lasciate nelle mani dei partner della Societ\u00e0 Italia che avevano partecipato alla joint venture, continuando a navigare per molti anni ancora. La \"Marconi\", quindi, entr\u00f2 nella flotta di Costa Crociere come \"Costa Riviera\", la \"Galilei\" con la greca Celebrity Cruises come \"Meridian\" e l\"'Ausonia\" con la italiana Grimaldi mantenendo il proprio nome sino al 1997, anno nel quale fu venduta ad una societ\u00e0 maltese, poi demolita nel 2010 ad Alang.\nLa societ\u00e0 Italia continu\u00f2 ad operare nel trasporto intermodale di contenitori sino al 1998, quando fu privatizzata in osservanza alle direttive europee che non ammettevano che gli Stati membri della costituenda Unione europea svolgessero attivit\u00e0 armatoriali e gestissero direttamente servizi commerciali nell'ambito del trasporto marittimo. Le ultime navi portacontainer che navigarono per la societ\u00e0 di navigazione furono \"Da Mosto\", \"Pancaldo\", \"D'Albertis\", \"Americana\", \"Italica\", \"Cristoforo Colombo\",\" Amerigo Vespucci\",\" S. Caboto\", \"California\", \"Orinoco\" e \"Aquitania\". I privati mantennero in vita denominazione e marchio sino a novembre 2002, quando la compagnia fu annessa per fusione ad una societ\u00e0 privata nazionale.\nNel 2011 anche la Tirrenia di Navigazione, dopo varie ristrutturazioni che l'avevano messa sotto il controllo della Fintecna, una societ\u00e0 finanziaria controllata al 100% dal Ministero dell'Economia, veniva ceduta ad un gruppo privato diventando Tirrenia."}
{"id": "1269510", "revid": "110157", "url": "https://it.wikipedia.org/wiki?curid=1269510", "title": "Sankt Bartholom\u00e4", "text": "Sankt Bartholom\u00e4 \u00e8 un comune austriaco di 1 378 abitanti nel distretto di Graz-Umgebung, in Stiria."}
{"id": "1269515", "revid": "110157", "url": "https://it.wikipedia.org/wiki?curid=1269515", "title": "Sankt Marein bei Graz", "text": "Sankt Marein bei Graz \u00e8 un comune austriaco di 3 579 abitanti nel distretto di Graz-Umgebung, in Stiria. Il 1\u00ba gennaio 2015 ha inglobato i precedenti comuni di Krumegg e Petersdorf II; ha lo status di comune mercato (\"Marktgemeinde\")."}
{"id": "1269516", "revid": "125253431", "url": "https://it.wikipedia.org/wiki?curid=1269516", "title": "World Soccer", "text": "World Soccer \u00e8 una rivista calcistica di lingua inglese specializzata nel calcio internazionale e membro della ESM, un gruppo di riviste simili pubblicate in altre lingue, tra cui \"A Bola\", \"Don Bal\u00f3n\", \"Kicker\", \"La Gazzetta dello Sport\" e \"Sport Express\". I membri di questo gruppo eleggono la \"Squadra europea del mese\" e la \"Squadra europea dell'anno\".\nI 100 migliori giocatori del XX secolo.\nElenco tratto dall'edizione di \"World Soccer\" pubblicata nel 1999.\nI migliori allenatori della storia del calcio.\n\"L'elenco si basa su un sondaggio condotto tra 70 esperti (giornalisti, esperti TV, giocatori e allenatori attuali e precedenti) di tutto il mondo e pubblicato nel luglio 2013\".\nLegenda\n\"I seguenti allenatori hanno ricevuto un solo voto (1,43%)\":"}
{"id": "1269517", "revid": "1884099", "url": "https://it.wikipedia.org/wiki?curid=1269517", "title": "Processo mastoideo", "text": "La porzione mastoidea dell'osso temporale si continua sotto in una proiezione conica, il processo mastoideo (o apofisi mastoide), la grandezza e la forma del quale varia alquanto; \u00e8 pi\u00f9 largo nel maschio che nella femmina.\nQuesto processo osseo serve come attacco del muscolo digastrico, dello sternocleidomastoideo, dello splenio del capo e del lunghissimo del capo.\nL'etimologia della parola deriva dal greco \"mast\u00f2s\" (\u03bc\u03b1\u03c3\u03c4\u03cc\u03c2, -\u03bf\u1fe6) che significa \"mammella\", ed \"\u00e8idos\" che significa \"forma\"."}
{"id": "1269518", "revid": "110157", "url": "https://it.wikipedia.org/wiki?curid=1269518", "title": "Sankt Oswald bei Plankenwarth", "text": "Sankt Oswald bei Plankenwarth \u00e8 un comune austriaco di 1 214 abitanti nel distretto di Graz-Umgebung, in Stiria."}
{"id": "1269521", "revid": "110157", "url": "https://it.wikipedia.org/wiki?curid=1269521", "title": "Sankt Radegund bei Graz", "text": "Sankt Radegund bei Graz \u00e8 un comune austriaco di 2 063 abitanti nel distretto di Graz-Umgebung, in Stiria."}
{"id": "1269524", "revid": "110157", "url": "https://it.wikipedia.org/wiki?curid=1269524", "title": "Schrems bei Frohnleiten", "text": "Schrems bei Frohnleiten \u00e8 una frazione di 604 abitanti del comune austriaco di Frohnleiten, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato aggregato a Frohnleiten assieme all'altro ex comune di R\u00f6thelstein."}
{"id": "1269529", "revid": "110157", "url": "https://it.wikipedia.org/wiki?curid=1269529", "title": "Seiersberg", "text": "Seiersberg \u00e8 una frazione di 7 351 abitanti del comune austriaco di Seiersberg-Pirka, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con il comune di Pirka per costituire il nuovo comune, nel quale Seiersberg \u00e8 capoluogo."}
{"id": "1269530", "revid": "125206364", "url": "https://it.wikipedia.org/wiki?curid=1269530", "title": "Laghi della Francia", "text": "In Francia esistono migliaia di laghi, stagni e paludi. Il lago Lemano, il secondo maggiore dell'Europa occidentale dopo il Balaton con i suoi 582\u00a0km\u00b2, si trova in parte in territorio francese.\nLa lista seguente distingue i laghi di montagna, classificati per massiccio montuoso, i laghi di pianura, classificati per bacino fluviale e i laghi costieri.\nLista per regione e dipartimento.\nAlvernia-Rodano-Alpi.\nLago di Roselend"}
{"id": "1269532", "revid": "110157", "url": "https://it.wikipedia.org/wiki?curid=1269532", "title": "Semriach", "text": "Semriach \u00e8 un comune austriaco di 3 328 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1269535", "revid": "110157", "url": "https://it.wikipedia.org/wiki?curid=1269535", "title": "Stattegg", "text": "Stattegg \u00e8 un comune austriaco di 2 793 abitanti nel distretto di Graz-Umgebung, in Stiria. "}
{"id": "1269536", "revid": "6340", "url": "https://it.wikipedia.org/wiki?curid=1269536", "title": "Thor's Oak", "text": ""}
{"id": "1269537", "revid": "767487", "url": "https://it.wikipedia.org/wiki?curid=1269537", "title": "Stiwoll", "text": "Stiwoll \u00e8 un comune austriaco di 725 abitanti nel distretto di Graz-Umgebung, in Stiria."}
{"id": "1269539", "revid": "260676", "url": "https://it.wikipedia.org/wiki?curid=1269539", "title": "Thal (Austria)", "text": "Thal (ufficiosamente chiamato anche Thal bei Graz) \u00e8 un comune austriaco di 2 265 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\")."}
{"id": "1269543", "revid": "110157", "url": "https://it.wikipedia.org/wiki?curid=1269543", "title": "Tulwitz", "text": "Tulwitz \u00e8 una frazione di 508 abitanti del comune austriaco di Fladnitz an der Teichalm, nel distretto di Weiz, in Stiria. Gi\u00e0 comune autonomo, il 1\u00ba gennaio 2015 \u00e8 stato aggregato a Fladnitz an der Teichalm assieme all'altro comune soppresso di Tyrnau."}
{"id": "1269545", "revid": "110157", "url": "https://it.wikipedia.org/wiki?curid=1269545", "title": "Tyrnau", "text": "Tyrnau \u00e8 una frazione di 158 abitanti del comune austriaco di Fladnitz an der Teichalm, nel distretto di Weiz, in Stiria. Gi\u00e0 comune autonomo appartenente al distretto di Graz-Umgebung, il 1\u00ba gennaio 2015 \u00e8 stato aggregato a Fladnitz an der Teichalm assieme all'altro comune soppresso di Tulwitz."}
{"id": "1269547", "revid": "110157", "url": "https://it.wikipedia.org/wiki?curid=1269547", "title": "\u00dcbelbach", "text": "\u00dcbelbach \u00e8 un comune austriaco di 1 982 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1269548", "revid": "1232112", "url": "https://it.wikipedia.org/wiki?curid=1269548", "title": "Alida Chelli", "text": "Biografia.\nFiglia del compositore di colonne sonore e direttore d'orchestra Carlo Rustichelli e sorella del compositore Paolo Rustichelli, inizi\u00f2 gi\u00e0 in giovent\u00f9 la sua attivit\u00e0 di cantante, partecipando a variet\u00e0 televisivi e commedie teatrali.\nSi fece conoscere con la sua versione della canzone \"Sinn\u00f2 me moro\", che apre il film \"Un maledetto imbroglio\" con la colonna sonora composta dal padre nel 1959: negli anni a venire il brano diventer\u00e0 un classico della canzone italiana in romanesco, e verr\u00e0 incisa da Lando Fiorini e Gabriella Ferri, che la registrer\u00e0 dapprima in coppia con Luisa De Santis e in seguito da sola.\nIn questo periodo Alida Chelli incise anche il disco 45 giri \"Se \u00e8 vero amore\".\nRecit\u00f2 in molte pellicole ed in teatro, spesso cantando, come nel musicarello \"Quando dico che ti amo\" o nelle commedie musicali \"Rugantino\", nel 1978, accanto ad Enrico Montesano, \"Cyrano\", nel 1979, con Domenico Modugno e \"Aggiungi un posto a tavola\", nel 1990, con Johnny Dorelli. Nel 1978 pos\u00f2 nuda per l'edizione italiana di \"Playboy\".\nVita privata.\nNel 1966 conobbe l'attore Walter Chiari, la coppia si spos\u00f2 nel 1969 e l'anno successivo nacque il loro unico figlio Simone; dopo la fine del legame, la Chelli ebbe una relazione con il conte Riccardo \"Rocky\" Agusta e in seguito si leg\u00f2 sentimentalmente a Pippo Baudo.\nMorte.\nDopo una lunga malattia mor\u00ec a Roma, all'Ospedale Sant'Eugenio, il 14 dicembre 2012 all'et\u00e0 di 69 anni.\n\u00c8 sepolta nel cimitero di Carpi, accanto al padre."}
{"id": "1269549", "revid": "110157", "url": "https://it.wikipedia.org/wiki?curid=1269549", "title": "Unterpremst\u00e4tten", "text": "Unterpremst\u00e4tten \u00e8 una frazione di 3 964 abitanti del comune austriaco di Premst\u00e4tten, nel distretto di Graz-Umgebung (Stiria). Gi\u00e0 comune autonomo, il 1\u00ba gennaio 2015 \u00e8 stato fuso con il comune di Zettling per costituire il nuovo comune mercato (\"Marktgemeinde\"), nel quale Unterpremst\u00e4tten \u00e8 capoluogo."}
{"id": "1269551", "revid": "729019", "url": "https://it.wikipedia.org/wiki?curid=1269551", "title": "Muscolo splenio della testa", "text": "Lo splenio della testa, o splenio del capo (\"musculus splenius capitis\"), \u00e8 un muscolo facente parte dei muscoli superficiali delle docce vertebrali.\nEtimologia.\nIl nome del muscolo (\"musculus splenius capitis\") deriva dal termine greco \"splenion\", che significa \"fascia\", e dal termine latino \"caput\", che significa \"testa\".\nOrigine, inserzioni ed innervazione.\nLo splenio della testa trae origine dai 2/3 inferiori del legamento nucale e dai processi spinosi della settima vertebra cervicale e delle prime due vertebre toraciche.\nI suoi fasci muscolari sono diretti superiormente e lateralmente, e si inseriscono sulla superficie ruvida del processo mastoideo del temporale e sui 2/3 laterali della linea nucale superiore dell'occipitale. Esso ricopre il muscolo semispinale ed il muscolo lunghissimo della testa; \u00e8 ricoperto invece dal muscolo sternocleidomastoideo, dai romboidi, dal trapezio, dal dentato posteriore superiore.\nIl muscolo \u00e8 innervato dai rami posteriori dei nervi cervicali (C3 e C4).\nFunzione.\nLa sua funzione \u00e8 di estendere, inclinare lateralmente e ruotare dal proprio lato il cranio."}
{"id": "1269553", "revid": "110157", "url": "https://it.wikipedia.org/wiki?curid=1269553", "title": "Vasoldsberg", "text": "Vasoldsberg \u00e8 un comune austriaco di 4 421 abitanti nel distretto di Graz-Umgebung, in Stiria; ha lo status di comune mercato (\"Marktgemeinde\"). "}
{"id": "1269555", "revid": "110157", "url": "https://it.wikipedia.org/wiki?curid=1269555", "title": "Weinitzen", "text": "Weinitzen \u00e8 un comune austriaco di 2 604 abitanti nel distretto di Graz-Umgebung, in Stiria. "}
{"id": "1269556", "revid": "78273", "url": "https://it.wikipedia.org/wiki?curid=1269556", "title": "Medagliere complessivo olimpiadi estive", "text": ""}
{"id": "1269558", "revid": "712828", "url": "https://it.wikipedia.org/wiki?curid=1269558", "title": "Luppi Antenor", "text": ""}
{"id": "1269560", "revid": "1610933", "url": "https://it.wikipedia.org/wiki?curid=1269560", "title": "Michael Bishop", "text": "Carriera letteraria.\nLaureato all'Universit\u00e0 della Georgia, inizi\u00f2 a pubblicare racconti nel 1970; alcune di queste sue prime storie, ambientate nella provincia americana, furono poi inserite nella raccolta \"Catacomb Years\" (1979); del 1977 \u00e8 il romanzo \"A Little Knowledge\".\nUno dei primi esiti significativi di Bishop \u00e8 rappresentato da un altro romanzo, \"Occhi di fuoco\" (\"Eyes of Fire\"), scritto inizialmente nel 1975 e pubblicato con il titolo \"A Funeral for the Eyes of Fire\", ma riveduto e modificato nel 1980. Accanto alla suggestioni della cosiddetta fantascienza hard, il romanzo apre un attento esame intorno al problema dei pregiudizi razziali e delle persecuzioni religiose.\nBishop \u00e8 un grande estimatore di Philip K. Dick, e a lui ha dedicato il romanzo \"L'alternativa\" (\"Philip K. Dick Is Dead, Alas\", 1988). Gli altri suoi libri pi\u00f9 importanti sono \"Il segreto degli Asadi\" (\"Transfigurations\", 1979) \u2013 che in qualche modo \u00e8 legato all'eredit\u00e0 di Joseph Conrad \u2013 e \"Il tempo \u00e8 il solo nemico\" (\"No Enemy But Time\", 1982) storia di viaggi temporali avente per protagonista un giovane dotato di eccezionali poteri mentali.\nCon Ian Watson scrisse \"Il mistero dei Kyber\" (\"Under Heaven's Bridge\", 1981). In \"Count Geiger's Blues\" (1992) narr\u00f2 le gesta di un supereroe in una America parallela, perdendo il pi\u00f9 marcato senso di science-fiction di molti lavori precedenti. Nel 1994 present\u00f2 invece, con \"Fragili stagioni\" (\"Brittle Innings\"), l'idea di un seguito satirico del famoso \"Frankenstein\" di Mary Shelley (1818), provando a ripercorrere il campionato di baseball del 1943 di una lega statunitense minore.\nIn anni pi\u00f9 recenti ha continuato la sua produzione di storie brevi accostandosi anche alla detective fiction. In pi\u00f9 casi, l'attitudine di questo autore ad avventurarsi in situazioni sempre diverse, cos\u00ec come a slegarsi dalle costrizioni di una letteratura di genere, ha finito per limitarne la popolarit\u00e0; tuttavia da un punto di vista critico la sua opera \u00e8 centrale all'interno della fantascienza contemporanea, e pu\u00f2 senza dubbio vantare vertici di alta qualit\u00e0 narrativa.\nI racconti di Bishop sono riuniti in varie antologie, da \"Close Encounters with the Deity\" (1986) e \"At the City Limits of Fate\" (1989) fino alla pi\u00f9 recente \"How Beautiful with Banners\" (2000).\nNel 2007 la vita dell'autore \u00e8 stata funestata dalla morte del figlio Christopher James (\"Jamie\") Bishop, una delle vittime del Massacro al Virginia Polytechnic Institute, avvenuto il 16 aprile di quell'anno.\nMichael Bishop ha partecipato nel maggio 2013 alla convention \"Italcon\", presso il Centro Congressi di Bellaria, in provincia di Rimini, come ospite d'onore dell'edizione dell'anno."}
{"id": "1269561", "revid": "121169", "url": "https://it.wikipedia.org/wiki?curid=1269561", "title": "Linea nucale superiore", "text": ""}
{"id": "1269563", "revid": "38120", "url": "https://it.wikipedia.org/wiki?curid=1269563", "title": "Medagliere dei giochi olimpici estivi", "text": ""}
{"id": "1269564", "revid": "110157", "url": "https://it.wikipedia.org/wiki?curid=1269564", "title": "Werndorf", "text": "Werndorf \u00e8 un comune austriaco di 2 279 abitanti nel distretto di Graz-Umgebung, in Stiria. "}
{"id": "1269566", "revid": "121169", "url": "https://it.wikipedia.org/wiki?curid=1269566", "title": "Linea nucale", "text": ""}
{"id": "1269567", "revid": "852396", "url": "https://it.wikipedia.org/wiki?curid=1269567", "title": "Stati del Sacro Romano Impero (T)", "text": "Questo \u00e8 un elenco degli stati del Sacro Romano Impero, inizianti per la lettera T:"}
{"id": "1269568", "revid": "110157", "url": "https://it.wikipedia.org/wiki?curid=1269568", "title": "Wundschuh", "text": "Wundschuh \u00e8 un comune austriaco di 1 545 abitanti nel distretto di Graz-Umgebung, in Stiria. "}
{"id": "1269569", "revid": "767487", "url": "https://it.wikipedia.org/wiki?curid=1269569", "title": "Trattato dell'Aia (1795)", "text": "Il trattato dell'Aja o pace dell'Aja, fu un trattato firmato il 16 maggio 1795, ossia il 27 fiorile III, dalla Francia della Convenzione Nazionale e la Repubblica delle Province Unite, che stava diventando la Repubblica Batava.\nAntefatti.\nIl 1\u00ba febbraio 1793, la Convenzione Nazionale francese aveva dichiarato guerra all'Inghilterra ed al suo alleato, le Province Unite dello \"statolder\" Guglielmo V di Orange-Nassau. L'8 gennaio 1795 l'Armata del Nord del generale Pichegru attravers\u00f2 il fiume Waal gelato. Alla notizia i comitati rivoluzionari olandesi si ribellarono: presero il controllo di Amsterdam in nome della Repubblica Batava e costrinsero Guglielmo V all'esilio, il 18 gennaio, avvenimenti generalmente noti come Seconda rivoluzione batava.\nIl 19 Pichegru occup\u00f2 Amsterdam. Il 4 piovoso (23 gennaio) la cavalleria francese cattur\u00f2 la flotta olandese, bloccata dal ghiaccio sullo Helder: una singolare impresa che port\u00f2 alle stelle la fama del generale Pichegru.\nIl 3 febbraio venne proclamata la nascita della Repubblica Batava, ma i Francesi occupanti vollero prima sottoscrivere il trattato di pace col vecchio Stato, un atteggiamento che venne vissuto come un tradimento, ma che nascondeva la normale intenzione di proseguire la libera occupazione militare, con conseguenti requisizioni ed illimitata potest\u00e0.\nI negoziati.\nLe conseguenti trattative vennero condotte dagli inviati olandesi Jacob Blauw e Caspard Meijer da una parte, una commissione francese composta da Merlin de Douai, Reubell ed Siey\u00e8s dall'altra.\nGli ultimi due vennero inviati all'Aia in aprile, per trattare direttamente con i rinnovati Stati Generali delle Province Unite, l\u00ec nel frattempo convocati e che dovettero subire un oneroso \"diktat\".\nIl trattato di pace.\nIl trattato venne firmato da Reubell e Siey\u00e8s per la Convenzione Nazionale, e da Peter-Paulus, Lestevenon, Mathias Pons ed Hubert, tutti membri degli Stati Generali, a nome della Repubblica delle Province Unite.\nLo stesso giorno i sei plenipotenziari sottoscrissero anche un accordo segreto, ed un regolamento per l'utilizzo delporto di Flessinga.\nConseguenze.\nPer i francesi.\nLa contribuzione straordinaria di 100 milioni di fiorini (una somma enorme) diede un importante contributo al mantenimento delle armate rivoluzionarie, specie in relazione alla compagna sul Reno dell'anno successivo.\nQuanto alle cessioni a sud della Mosa e del Reno (Fiandre zelandesi, le citt\u00e0-piazzeforti di Maastricht e Venlo), trattandosi di province di lingua e cultura olandesi, esse costituirono un primo esempio della volont\u00e0 espansionistica della guerra della convenzione termidoriana, pure condotta in nome dei pi\u00f9 sacrosanti principi rivoluzionari e in ossequio al principio dei \"confini naturali\" della Gallia.\nPer gli olandesi.\nIl trattato pose fine all'influenza britannica sui Paesi Bassi settentrionali e, di fatto, trasform\u00f2 il Paese in un protettorato del Direttorio, cui vennero imposti gravi oneri: la neonata Repubblica Batava fu obbligata a pagare un grosso tributo finanziario alla Francia, a consentire lo stazionamento sul proprio territorio di un corpo d'armata francese, quasi una forza di occupazione. La reazione inglese non si fece peraltro attendere, colpendo duramente gli interessi olandesi e le loro colonie nel mondo, in particolar modo la Colonia del Capo.&lt;br&gt;\nLa politica adottata fu rivoluzionaria e liberale, oltre che molto instabile, perch\u00e9 arrivarono a prodursi diversi colpi di stato durante la sua breve esistenza. Nel 1805 gli esperimenti democratici finirono e and\u00f2 al potere Rutger Jan Schimmelpenninck. L'anno seguente, Napoleone Bonaparte sciolse la Repubblica, sostituendola con il Regno d'Olanda. La Corona venne affidata a suo fratello, Luigi Bonaparte."}
