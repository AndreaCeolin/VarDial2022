{"id": "1313552", "revid": "1543377", "url": "https://it.wikipedia.org/wiki?curid=1313552", "title": "Idries Shah", "text": "Nato in India, discendente da una nobile famiglia originaria dell'Afghanistan, Shah \u00e8 cresciuto principalmente in Inghilterra. I suoi primi scritti sono incentrati su temi quali la magia e la stregoneria. Nel 1960 ha fondato una casa editrice chiamata Octagon Press, presentando traduzioni dei classici sufi e titoli originali. La sua opera pi\u00f9 emblematica \u00e8 I Sufi, che apparve nel 1964, ottenendo una buona accoglienza in ambito internazionale. Nel 1965 Shah fond\u00f2 a Londra l'Istituto per la Ricerca Culturale (\"Institute for Cultural Research\"), un'organizzazione educativa non-profit dedicata allo studio del comportamento umano e culturale. Un'organizzazione simile, \"l'Institute for the Study of Human Knowledge\" (Istituto per lo Studio della Conoscenza Umana), conosciuto anche come ISHK, esiste negli Stati Uniti, sotto la direzione dello psicologo e docente dell'Universit\u00e0 di Stanford Robert Ornstein.\nNei suoi scritti Shah present\u00f2 il Sufismo come una forma di sapienza universale precedente all'Islam, e ponendo l'enfasi sulla dinamicit\u00e0 del Sufismo, la cui natura non statica sempre si adatta al tempo presente, in accordo al luogo e alla gente coinvolta, egli formul\u00f2 il suo insegnamento in termini psicologici comprensibili ad un pubblico occidentale. Shah ha fatto largo uso di storie-insegnamento tradizionali e di parabole, testi che contengono molteplici strati di significati disegnati per attivare l'introspezione e l'autoriflessione nel lettore. Forse la sua raccolta pi\u00f9 conosciuta di storie umoristiche \u00e8 quella del Mulla Nasrudin.\nIn diverse occasioni Shah \u00e8 stato criticato da Orientalisti che mettevano in dubbio le sue credenziali e il suo background. Il suo ruolo nella controversia sorta a seguito della pubblicazione, ad opera dell'amico Robert Graves e del fratello maggiore, Omar Ali-Shah, di una nuova traduzione del Rubaiyat di Omar Khayyam, fu oggetto di un minuzioso esame. Tuttavia ha avuto anche molti sostenitori, tra i quali spicca la scrittrice (e vincitrice del premio Nobel per la letteratura) Doris Lessing. Shah \u00e8 stato riconosciuto come portavoce del Sufismo in Occidente e ha preso parte a conferenze in un gran numero di universit\u00e0 occidentali. I suoi lavori hanno avuto un ruolo significativo nel presentare il Sufismo come una forma di sapienza spirituale laica e individuale.\nVita.\nFamiglia e primi anni.\nIdries Shah nacque a Simla, in India, da Sirdar Ikbal Ali Shah, scrittore e diplomatico di origine afgana, e dalla scozzese, Saira Elizabeth Luiza Shah. La famiglia paterna apparteneva ai Sayyid Musavi. La casa della famiglia Shah si trovava nei pressi dei giardini di Paghman a Kabul. Il bisnonno paterno, Sayed Amjad Ali Shah, era il nawab di Sardhana nell'Uttar Pradesh nel nord dell'India; la famiglia aveva ricevuto questo titolo ereditario grazie ai servizi resi ai britannici da un antenato di nome Jan Fishan Khan.\nShah crebbe principalmente nelle vicinanze di Londra. Secondo L.F. Rushbrook Williams, Shah cominci\u00f2 ad accompagnare il padre nei suoi viaggi fin dalla giovane et\u00e0. Nonostante viaggiassero a lungo e con frequenza, i due tornavano sempre in Inghilterra dove la famiglia si era ormai stabilita. Grazie a tali viaggi, che facevano spesso parte del lavoro sufi di Ikbal Ali Shah, il giovane Idries pot\u00e9 conoscere e frequentare importanti uomini di Stato ed insigni personalit\u00e0 sia orientali che occidentali. Williams scrive che: 'Una simile educazione impartita ad un giovane dotato di notevole intelligenza quale Idries Shah dimostr\u00f2 presto di possedere, (e molte opportunit\u00e0 di acquisire una visione veramente internazionale, un'ampia veduta e la conoscenza di persone e luoghi) sarebbe potuta ben essere invidiata da qualsiasi diplomatico professionista di et\u00e0 pi\u00f9 avanzata e di maggiore esperienza. Ma la carriera diplomatica non attraeva Idries Shah'.\nIn un'intervista con Pat Williams della BBC nel 1970 Shah descrisse la sua famiglia come poco convenzionale. Raccont\u00f2 di come la sua famiglia e gli amici cercassero spesso di esporre i bambini ad una \u201cmolteplicit\u00e0 d'impatti\u201d e ad un'ampia gamma di contatti e di esperienze con l'intento di farli crescere come persone equilibrate e di ampie vedute. Shah descrisse tutto questo come \u201cl'approccio Sufi\u201d all'educazione.\nDopo che la famiglia si fu trasferita da Londra a Oxford nel 1940 per sfuggire ai bombardamenti tedeschi, Shah frequent\u00f2 per alcuni anni la City of Oxford High School (Scuola Secondaria della citt\u00e0 di Oxford). Nel 1945 accompagn\u00f2 suo padre in Uruguay e vi rimase per un anno.\nShah spos\u00f2 Cynthia (nota anche come Kashfi) Kabraji nel 1958; da quest'unione nacquero tre figli: Saira, nel 1964, e due gemelli \u2013 un maschio, Tahir, e una femmina, Safia \u2013 nel 1966.\nAmicizia con Gerald Gardner e Robert Graves, e pubblicazione de \"I Sufi\".\nAlla fine degli anni cinquanta, Shah aveva contattato i circoli Wiccan a Londra e poi era stato per un certo tempo segretario e collaboratore di Gerald Gardner, fondatore della Wicca moderna. In quel periodo, Shah incontrava ogni marted\u00ec sera chiunque fosse interessato al Sufismo, intorno a un tavolo al ristorante Cosmo Swiss Cottage (nord di Londra) .\nNel 1960, Shah fond\u00f2 la sua casa editrice, la Octagon Press; uno dei suoi primi titoli fu la biografia di Gardner - intitolato \"Gerald Gardner, Witch\" (Gerald Gardner, Strega). Il libro \u00e8 stato attribuito a uno dei seguaci di Gardner, Jack L. Bracelin, ma in realt\u00e0 \u00e8 stato scritto da Shah. Secondo Frederic Lamond, il nome Bracelin \u00e8 stato utilizzato perch\u00e9 Shah \"non voleva confondere gli studenti sufi apparendo interessato a un'altra tradizione esoterica.\". Lamond disse inoltre che Shah sembrava in qualche modo esser stato deluso da Gardner.\nNel gennaio del 1961 durante un viaggio a Maiorca con Gardner, Shah incontr\u00f2 il poeta inglese Robert Graves. Shah scrisse a Graves dalla sua pensione di Palma, chiedendogli di poter avere l'occasione di \"salutarlo un giorno, prima che passi troppo tempo\". Aggiunse che in quel periodo stava indagando sulle religioni estatiche, e \"assistendo... a esperimenti eseguiti dalle streghe in Gran Bretagna che prevedevano l'assunzione di funghi e altro\" - una questione alla quale per un certo periodo Robert Graves si era interessato. Shah disse anche a Graves che era \"attualmente profondamente assorbito dall'impegno di portare avanti la conoscenza intuitiva ed estatica.\" Graves e Shah divennero presto intimi amici e confidenti. Graves si interess\u00f2 alla carriera letteraria di Shah sostenendolo; lo incoraggi\u00f2 a pubblicare un trattato autorevole del sufismo adatto al lettore occidentale e corredato degli strumenti pratici per lo studio: questo in seguito sarebbe diventato \"I Sufi\". Shah riusc\u00ec ad ottenere un considerevole anticipo per il libro, risolvendo cos\u00ec temporanee difficolt\u00e0 finanziarie.\nNel 1964, usc\u00ec \"I Sufi\", pubblicato da Doubleday, con una lunga introduzione scritta da Robert Graves. Il libro racconta l'impatto del Sufismo nello sviluppo della civilt\u00e0 occidentale e delle sue tradizioni a partire dal VII secolo in poi, attraverso il lavoro di personaggi come Ruggero Bacone, Giovanni della Croce, Raimondo Lullo e Chaucer tra molti altri. Indubbiamente \"I Sufi\" \u00e8 diventato un classico. Come gli altri libri scritti sull'argomento da Shah, \"I Sufi\" si contraddistingue per l'assenza di una terminologia che potrebbe far identificare la sua interpretazione del Sufismo con l'Islam tradizionale. Il libro inoltre utilizza volutamente uno stile \" a spargimento\"; Shah scrisse a Graves dicendo che il suo obiettivo era \"eliminare i condizionamenti nella gente, e prevenirne il ricondizionamento\"; altrimenti Shah avrebbe potuto usare una forma pi\u00f9 convenzionale. In un primo momento il libro non ebbe molto successo, e Shah invest\u00ec una notevole quantit\u00e0 del proprio denaro per pubblicizzarlo. Graves gli disse di non preoccuparsi. Anche se aveva qualche dubbio circa il tipo di scrittura e nonostante si sentisse ferito dal fatto che Shah non gli avesse permesso di revisionare il testo prima della pubblicazione, Graves disse che era \"cos\u00ec orgoglioso di aver collaborato alla sua pubblicazione\", e rassicur\u00f2 Shah dicendo che si trattava di \"Un libro meraviglioso, e presto sar\u00e0 riconosciuto come tale. Lascia che il libro trovi i propri lettori, quelli che sentiranno il diffondersi della tua voce, e non quelli che Doubleday prevede\".\nJohn G. Bennett e la connessione con Gurdjieff.\nNel giugno del 1962, un paio di anni prima della pubblicazione de \"I Sufi\", Shah aveva anche stabilito dei contatti con i membri di un movimento che si era formato intorno agli insegnamenti mistici di Gurdjieff e Ouspensky. Era apparso un articolo sulla stampa che descriveva la visita dell'autore a un monastero segreto nell'Asia Centrale, dove apparentemente si insegnavano metodi sorprendentemente simili a quelli di Gurdjieff. Si lasciava intendere che l'improbabile monastero avesse un rappresentante in Inghilterra. Uno dei pi\u00f9 anziani discepoli di Ouspensky, Reggie Hoare, il quale inoltre aveva partecipato al lavoro di Gurdjieff dal 1924, contatt\u00f2 Shah attraverso questo articolo. Hoare \"attribu\u00ec un significato speciale a quanto Shah gli aveva detto circa il simbolo dell'Enneagrama e disse che Shah gli aveva rivelato segreti circa il simbolo che andavano ben oltre quello che aveva sentito da parte di Ouspensky.\" Attraverso Hoare, Shah fu presentato agli altri Gurdjieffiani, incluso John G. Bennett, un illustre studente di Gurdjieff e fondatore \u201cdell'Istituto per lo studio comparativo della storia, della filosofia e delle scienze\", nei pressi di Coombe Springs, una propriet\u00e0 di 28.000\u00a0m\u00b2 in Kingston upon Thames, Surrey.\nA quell'epoca, Bennett aveva gi\u00e0 fatto delle indagini sulle origini Sufi di molti degli insegnamenti di Gurdjieff, basandosi sulle numerose dichiarazioni dello stesso Gurdjieff, e compiendo egli stesso viaggi in Oriente dove aveva incontrato diversi Sceicchi Sufi. Bennett era convinto che Gurdjieff avesse adottato molte delle idee e delle tecniche dei Sufi, e per quelli che avevano assistito alle conferenze di Gurdjieff negli anni venti, \"l'origine Sufi dei suoi insegnamenti era inconfutabile per chiunque avesse studiato entrambi.\"\nBennett scrisse del suo primo incontro con Shah nella sua autobiografia \"Witness\" (1974):\nAll'inizio sono stato cauto. Avevo deciso di andare avanti per conto mio e ora un altro 'maestro' era comparso. Una o due conversazioni con Reggie mi convinsero che dovevo almeno incontrarlo. Elizabeth ed io andammo a cena a casa degli Hoare per conoscere Shah, il quale risult\u00f2 essere un giovane uomo di circa quarant'anni. Parlava un inglese impeccabile, e se non fosse stato per la sua barba e per alcuni suoi gesti, avrebbe potuto essere preso per un tipo inglese da scuola privata. Le nostre prime impressioni non furono favorevoli. Era inquieto, fumava incessantemente e sembrava che volesse a tutti i costi fare una buona impressione. A circa met\u00e0 della serata, la nostra opinione cambi\u00f2 completamente. Riconoscemmo che non soltanto era un uomo molto intelligente, ma aveva anche quel non so che di indefinibile che contraddistingue gli uomini che hanno seriamente lavorato su se stessi... Sapendo che Reggie era un uomo per lo pi\u00f9 cauto e soprattutto allenato a valutare le informazioni nei tanti anni trascorsi nell'intelligence, accettai le sue garanzie e la sua convinzione che Shah avesse una missione molto importante in Occidente e che dovessimo aiutarlo a compierla.\"\nShah diede a Bennett una \u201cDichiarazione della Gente della Tradizione\u201d e lo autorizz\u00f2 a condividerla con gli altri Gurdjieffiani. Il documento annunciava che in quel momento esisteva un'opportunit\u00e0 per la trasmissione di una certa \u201cforma di conoscenza superiore, speciale, occulta, segreta\u201d; questo, combinato con l'idea personale che si era fatta di Shah, convinse Bennett che Shah fosse un emissario genuino del \"Monastero Sarmoung\" in Afghanistan i cui insegnamenti avevano ispirato Gurdjieff.\nNegli anni successivi Bennett e Shah ebbero colloqui settimanali privati che duravano ore. In seguito, Shah tenne anche conferenze per gli studenti in Coombe Springs. Bennett disse che i piani di Shah includevano \"arrivare a quelle persone che occupavano posizioni di autorit\u00e0 e potere e che fossero gi\u00e0 semi-coscienti del fatto che i problemi dell'umanit\u00e0 non potevano pi\u00f9 essere risolti attraverso azioni economiche, politiche o sociali. Queste persone erano toccate, diceva lui, dalle nuove energie che si muovono nel mondo per aiutare l'umanit\u00e0 a sopravvivere alla crisi imminente.\"\nBennett era d'accordo con queste idee e anche con il fatto che \u201cle persone attratte dai movimenti apertamente spirituali o esoterici, raramente possedevano le qualit\u00e0 necessarie per raggiungere ed occupare posizioni di autorit\u00e0\u201d e anche che \u201cc'erano ragioni sufficienti per credere che nel mondo esistevano persone che occupavano importanti posizioni, le quali erano capaci di guardare oltre le limitazioni imposte dalla nazionalit\u00e0 e dalla cultura e di capire da sole che l'unica speranza per l'umanit\u00e0 risiede nell'intervento di una Fonte Superiore.\u201d\nBennett scrisse: \u201cHo visto abbastanza di Shah per sapere che non era un chiacchierone o un ciarlatano e che era profondamente serio circa il compito che si era prefissato\u201d. Desiderando appoggiare il lavoro di Shah, nel 1965 Bennett decise, dopo lunghe ed estenuanti discussioni sull'argomento con il consiglio dei membri dell'Istituto, di cedere la propriet\u00e0 di Coombe Springs a Shah il quale aveva insistito sul fatto che detta offerta doveva avvenire senza alcun tipo di condizione. Una volta che la propriet\u00e0 fu trasferita a Shah, quest'ultimo proib\u00ec ai soci di Bennett di visitare la tenuta e fece in modo inoltre che Bennett non si sentisse benvenuto.\nBennett disse di aver ricevuto un invito alla festa chiamata \"Festeggiamenti del solstizio di estate\" durata due giorni e due notti, organizzata da Shah in Coombe Springs principalmente per i giovani che a quell'epoca Shah stava attraendo. Anthony Blake, che lavor\u00f2 con Bennett per quindici anni, disse: \u201cQuando Idries Shah acquis\u00ec Coombe Springs, la sua principale attivit\u00e0 era organizzare feste. Io ebbi pochi incontri con lui, per\u00f2 godevo tanto del suo atteggiamento irriverente. Bennett mi disse una volta che \u2018Nel lavoro esistono diversi stili. Il mio \u00e8 come quello di Gurdjieff, basato sulla lotta con la propria negativit\u00e0. Ma la forma di Shah \u00e8 quella di trattare il lavoro come se fosse uno scherzo'.\u201d\nDopo alcuni mesi, Shah vendette il terreno \u2013 valutato pi\u00f9 di 100.000 sterline \u2013 ad un promotore e utilizz\u00f2 il ricavato per stabilirsi in Langton House, Langton Green, vicino Tunbridge Wells, una propriet\u00e0 di 50 ettari che una volta apparteneva alla famiglia di Lord Baden-Powell, fondatore dei Boy Scouts.\nInsieme alla propriet\u00e0 di Coombe Springs, Bennett lasci\u00f2 anche nelle mani di Shah la cura del gruppo dei discepoli costituito da circa 300 persone. Shah promise che avrebbe integrato quelli che avessero dimostrato di essere adatti; quasi la met\u00e0 di loro trov\u00f2 posto nel lavoro di Shah. Circa 20 anni dopo, l'autore gurdjieffiano James Moore sugger\u00ec che Bennett era stato raggirato da Shah. Bennett stesso disse, nella sua autobiografia (1974), che la condotta di Shah dopo il trasferimento della propriet\u00e0 era stata \u201cdifficile da sopportare\u201d, per\u00f2 disse anche che Shah era \u201cun uomo dai modi squisiti e di delicata sensibilit\u00e0\u201d, e consider\u00f2 che forse Shah avesse deliberatamente adottato un simile atteggiamento \u201cper essere sicuro che tutti i legami con Coombe Springs fossero spezzati\u201d. Aggiunse anche che Langton Green era un luogo molto pi\u00f9 appropriato per il lavoro di Shah di quello offerto in Coombe Springs, e disse che non sentiva nostalgia del fatto che Coombe Springs avesse perso la sua identit\u00e0; concluse il suo racconto affermando che aveva \u201cguadagnato libert\u00e0\u201d attraverso il suo contatto con Shah, e che aveva imparato ad \u201camare le persone che non riusciva a comprendere\u201d.\nSecondo Bennett, tempo dopo Shah avrebbe avuto altre discussioni con gli incaricati dei gruppi di Gurdjieff in New York. In una lettera a Paul Anderson del 5 marzo 1968, Bennett scrisse: \u201cMadame di Salzmann e tutti gli altri\u2026 sono coscienti delle loro proprie limitazioni e non fanno pi\u00f9 di quello che riescono a fare. Mentre stavo a New York, Elizabeth ed io, visitammo la Fondazione e incontrammo le figure preminenti del gruppo di New York, come anche la stessa Jeanne de Salzmann. Qualcosa si sta preparando, ma quando dar\u00e0 i suoi frutti non lo so. Mi riferisco alla connessione che hanno avuto con Idries Shah e la sua capacit\u00e0 di mettere tutto sotto sopra. Per il momento, possiamo solo sperare che succeda qualcosa di buono e intanto continuare con il nostro lavoro\u2026\u201d\nL'autrice e psicologa clinica Kathleen Speeth scrisse pi\u00f9 tardi:\nEssendo testimone del crescente conservatorismo all'interno della Fondazione [Gurdjieff], John Bennett sperava che nuova linfa e leadership giungessero da qualche altra parte\u2026 Nonostante una sorta di flirt con Shah, nulla accadde. La sensazione predominante [tra i capi del lavoro di Gurdjieff] che nulla dovesse cambiare, che il tesoro in loro custodia dovesse essere preservato nella sua forma originale a tutti i costi, era pi\u00f9 forte di qualsiasi desiderio di una nuova ventata ispiratrice.\u201d\nStudi e Istituti Sufi.\nNel 1965, Shah fond\u00f2 la \"Society for Understanding Fundamental Ideas\" -SUFI- (Societ\u00e0 per la comprensione di idee fondamentali), che pi\u00f9 tardi prese il nome di \"Institute for Cultural Research\" (Istituto per la Ricerca Culturale)- ICR -, un'organizzazione educativa senza scopo di lucro orientata a stimolare \u201clo studio, il dibattito, l'educazione e la ricerca in tutti gli aspetti del pensiero, della cultura e del comportamento umani \u201d. Inoltre istitu\u00ec la Society for Sufi Studies (Societ\u00e0 per gli Studi Sufi) - SSS - .\nShah intu\u00ec che il modo migliore per introdurre la saggezza Sufi in Occidente, e allo stesso tempo di superare il problema di guru e culti tanto in voga, era quello di chiarire la differenza tra culto e sistema educativo, e di contribuire alla conoscenza. In un'intervista, spieg\u00f2: \"Si deve lavorare all'interno di un modello educativo, non nell'area delle chiacchiere astruse.\" Nel quadro di questo approccio, svolse la mansione di Direttore degli Studi dell'ICR. Tenne anche conferenze sugli studi del Sufismo in Occidente presso l'Universit\u00e0 del Sussex, nel 1966. Queste sono state successivamente pubblicate come monografia intitolata \"Special Problems in the Study of Sufi Ideas\".\nLa Langton House in Langton Green si trasform\u00f2 in un luogo di riunione e di discussione per poeti, filosofi e statisti provenienti da tutto il mondo ed ebbe una parte considerevole nella scena letteraria di quell'epoca. L'ICR ospitava riunioni e organizzava conferenze, consegnando attestati di riconoscimento ad eruditi e ricercatori come Sir John Glubb, Aquila Berlas Kiani, Richard Gregory e Robert Cecil, capo degli studi europei della Universit\u00e0 di Reading, il quale inoltre fu presidente dell'ICR nei primi anni settanta. Shah fu tra i primi membri e sostenitori del Club di Roma, e diverse presentazioni furono fatte presso l'Istituto da scienziati quali Alexander King.\nAltri visitatori, allievi ed aspiranti discepoli furono il poeta Ted Hughes, i romanzieri J. D. Salinger, Alan Sillitoe e Doris Lessing, lo zoologo Desmond Morris, lo psicologo Robert Ornstein. L'interno della casa era decorato in stile medio-orientale e ogni domenica ai visitatori erano offerti pranzi a buffet allestiti in una grande sala mensa (una ex stalla) chiamata \"L'Elefante\" (in riferimento al racconto orientale \"I ciechi e l'elefante\").\nDurante gli anni seguenti, Shah svilupp\u00f2 Octagon Press come mezzo per pubblicare e distribuire ristampe di traduzioni di numerosi classici Sufi. Inoltre raccolse, tradusse e scrisse migliaia di racconti Sufi, mettendoli a disposizione del pubblico occidentale attraverso libri e conferenze. Molti dei libri di Shah presentano il personaggio del Mulla Nasrudin, talvolta con illustrazioni create da Richard Williams. Nell'interpretazione di Shah, i racconti del Mulla Nasrudin, in precedenza considerati semplicemente parte del folclore delle culture islamiche, sono presentati come parabole Sufi.\nNasrudin compare nel documentario che Shah fece per la televisione intitolato \u201cDreamwalkers\", che fu trasmesso dalla BBC nel 1970. Tra gli altri segmenti c'era una intervista a Richard Williams sul suo film incompiuto ispirato a Nasrudin, ed una allo scienziato John Kermisch a proposito dell'uso dei racconti di Nasrudin nella RAND. Altri invitati furono lo psichiatra britannico William Sargant che discusse gli ostacolanti effetti del lavaggio del cervello e del condizionamento sociale sulla creativit\u00e0 e sulla capacit\u00e0 di risolvere i problemi, e l'attore comico Marty Feldman che parl\u00f2 con Shah del ruolo dell'umorismo e i dei rituali nella vita umana. Il programma finiva con Shah che affermava che l'umanit\u00e0 avrebbe potuto agevolare la propria evoluzione \"spezzando le limitazioni psicologiche\" e che per\u00f2 esisteva un \"aumento costante di pessimismo che di fatto impedisce che l'evoluzione, sotto questa forma, possa andare avanti... l'uomo \u00e8 addormentato; deve morire prima di risvegliarsi?\"\nShah organizz\u00f2 anche gruppi di studio Sufi negli Stati Uniti. Claudio Naranjo, uno psichiatra cileno che insegnava in California verso la fine degli anni sessanta, disse che dopo \"essere stato deluso in quanto la scuola di Gurdjieff implicava una discendenza vivente\", si era rivolto al Sufismo, \"divenendo parte di un gruppo sotto la guida di Idries Shah.\" Naranjo in seguito fu con Robert Ornstein coautore di un libro intitolato On The Psychology of Meditation (1971). Entrambi furono associati della University of California, dove Ornstein era uno psicologo ricercatore del Langley Porter Psychiatric Institute.\nUn altro degli associati di Shah, lo scienziato e professore Leonard Lewin, che a quell'epoca insegnava telecomunicazioni presso la University of Colorado, istitu\u00ec gruppi di studio Sufi e altre attivit\u00e0 per la promozione delle idee Sufi come l'Institute for Research on the Dissemination of Human Knowledge'(IRDHK) (Istituto per l'investigazione della diffusione della conoscenza umana), e pubblic\u00f2 anche un'antologia di scritti di e su Shah intitolata \"The Diffusion of Sufi Ideas in the West\" (1972).\nShah spieg\u00f2 pi\u00f9 tardi che le attivit\u00e0 Sufi erano divise in diversi compartimenti o dipartimenti: \"studio 'nel' Sufismo\", \"studi 'del' Sufismo\", e \"studi 'per' il Sufismo\".\nGli studi \"per\" il Sufismo aiutavano a condurre la gente verso il Sufismo, e includevano la promozione della conoscenza che poteva essere assente nella cultura e che doveva quindi essere ristabilita e diffusa, come per esempio: le informazioni relative al condizionamento sociale ed al lavaggio del cervello; la differenza tra le due diverse modalit\u00e0, razionale e intuitiva, del pensiero (emisfero sinistro e destro); ed altre attivit\u00e0 per far s\u00ec che la mente della gente potesse diventare pi\u00f9 libera e aperta. Gli studi \"di\" Sufismo includevano istituzioni ed attivit\u00e0, come conferenze e seminari, che fornivano informazione circa i Sufi e creavano un nesso culturale tra i Sufi ed il pubblico. Infine, gli studi \"nel\" Sufismo si riferivano al fatto di stare in una scuola Sufi e di portare avanti quelle attivit\u00e0 prescritte da un Maestro come parte di una specie di allenamento; ci\u00f2 poteva assumere diverse forme che non necessariamente coincidevano con le nozioni preconcette di \u201cscuola mistica\u201d.\nGli obiettivi Sufi di Shah e le sue metodologie furono anche delineate nella \"Dichiarazione della Gente della Tradizione\" distribuita a Coombe Springs:\nAnni successivi.\nNei successivi decenni Shah scrisse oltre venti libri, molti dei quali basati su fonti classiche Sufi. Ottenendo una enorme circolazione mondiale, i suoi scritti attrassero principalmente un pubblico occidentale di intellettuali. Nel tradurre gli insegnamenti Sufi in un linguaggio psicologico contemporaneo, Shah present\u00f2 detti insegnamenti in termini accessibili a tutti. I suoi racconti folcloristici, che illustravano la saggezza Sufi attraverso esempi ed aneddoti, risultarono essere particolarmente popolari. Shah ricevette ed accett\u00f2 inviti per tenere conferenze in qualit\u00e0 di professore ospite in varie istituzioni accademiche come l'Universit\u00e0 della California, l'Universit\u00e0 di Ginevra, l'Universit\u00e0 Nazionale de La Plata e altre universit\u00e0 inglesi. Oltre a portare avanti il suo lavoro letterario e pedagogico, Shah trov\u00f2 il tempo di progettare uno ionizzatore e di amministrare un certo numero di aziende nel settore tessile, delle ceramiche e dell'elettronica. Fece anche diversi viaggi in Afghanistan, terra dei suoi antenati, e si impegn\u00f2 direttamente nella realizzazione di operazioni di soccorso umanitario utilizzando in seguito tali esperienze per scrivere il suo unico romanzo, Kara Kush.\nNella tarda primavera del 1987, circa un anno dopo la sua ultima visita in Afghanistan, Shah sub\u00ec due massicci attacchi cardiaci in successione. Gli dissero che la funzionalit\u00e0 del suo cuore era ridotta soltanto all'8% e che le sue aspettative di vita erano nulle. Nonostante periodi intermittenti di malattia, continu\u00f2 a lavorare e durante i successivi nove anni produsse altri libri. Idries Shah mor\u00ec a Londra il 23 novembre 1996, a 72 anni di et\u00e0. \u00c8 sepolto al Brookwood Cemetery. Secondo il necrologio pubblicato su The Daily Telegraph, Idries Shah \u00e8 stato un collaboratore dei Mujahideen nella guerra Afgano-Sovietica, Direttore degli Studi per l'Institute for Cultural Research (Istituto per la Ricerca Culturale) e membro del Consiglio della Royal Humane Society (Societ\u00e0 Umana Reale) e del Royal Hospital and Home for Incurables. Shah \u00e8 stato anche membro del Athenaeum Club. Al momento della sua morte, i libri di Shah avevano venduto nel mondo oltre 15 milioni di copie in una dozzina di lingue, ed erano stati recensiti nei principali periodici e riviste internazionali.\nInsegnamenti.\nLibri sulla magia e l'occulto.\nI primi libri di Shah riguardavano studi di quelle che chiamava \u201ccredenze minoritarie\u201d. Il suo primo libro, \"Magia Orientale\", pubblicato nel 1956, inizialmente doveva essere intitolato \"Considerations in Eastern and African Minority Beliefs\". Il libro successivo, pubblicato nel 1957, fu \"The Secret Lore of Magic: Book of the Sorcerers\", originariamente intitolato \"Some Materials on European Minority-Belief Literature\". I titoli di questi libri, secondo il collaboratore di un libro dedicato a Shah pubblicato nel 1973, furono cambiati prima della pubblicazione per \u201cesigenze commerciali della pratica editoriale \u201d\nPrima della sua morte nel 1969, il padre di Shah afferm\u00f2 che la ragione per la quale tanto lui che suo figlio avevano pubblicato libri sul tema della magia e dell'occulto era quella \u201cdi prevenire un probabile sorgere o risorgere di credenze popolari in questo tipo di stupidaggini da parte di un significativo gruppo di persone. Finalmente mio figlio ha completato il lavoro, dopo ricerche di diversi anni con la pubblicazione di due libri importanti sull'argomento.\u201d\nIn un'intervista in \"Psychology Today\" del 1975, Shah svilupp\u00f2 il tema spiegando che \u201clo scopo principale dei miei libri sulla magia \u00e8 stato quello di rendere questo materiale disponibile al lettore comune. Per tanto tempo la gente ha creduto che ci fossero libri segreti, luoghi nascosti, e cose fantastiche. Si \u00e8 aggrappata a questa informazione come qualcosa con cui potersi spaventare. Quindi il primo proposito \u00e8 stato quello d'informare: questa \u00e8 la magia d'Oriente e d'Occidente. Questo \u00e8 tutto. Niente di pi\u00f9. Il secondo proposito di questi libri \u00e8 stato quello di mostrare che sembrano esserci delle forze, alcune delle quali sono razionalizzate da questa magia o possono essere sviluppate a partire da questa, che non rientrano nell'ambito della fisica conosciuta o dell'esperienza della gente comune. Io penso che tutto questo dovrebbe essere studiato, che dovremmo raccogliere dati e analizzare il fenomeno. Dobbiamo separare la chimica della magia dall'alchimia, per cos\u00ec dire\u201d. Shah continua dicendo che i suoi libri su tali argomenti non furono scritti per gli attuali devoti della magia e della stregoneria e che di fatto in seguito dovette evitarli, in quanto sarebbero rimasti delusi da quello che egli veramente aveva da dire.\nA questi libri segu\u00ec la pubblicazione del quaderno di viaggio \"Destination Mecca\" (Destinazione Mecca) pubblicato nel 1957, che fu presentato da David Attenborough in televisione.. Sia \"Destination Mecca\" che \"Magia orientale\" contengono delle sezioni sull'argomento del sufismo\nSufismo come forma di saggezza senza tempo.\nShah present\u00f2 il Sufismo come una forma di saggezza senza tempo precedente all'Islam. Sottoline\u00f2 che la natura del Sufismo era viva, non statica, e che sempre adattava le sue manifestazioni visibili ai nuovi tempi, ai luoghi e alle persone: \u201cle scuole Sufi sono come onde che si infrangono sugli scogli: (sono) dello stesso mare, con diverse forme, con lo stesso scopo,\u201d scrisse Shah citando Ahmad al-Badawi. Shah era spesso sprezzante verso le descrizioni che gli orientalisti facevano del Sufismo, sostenendo che lo studio tanto personale quanto accademico delle sue forme storiche e dei suoi metodi non era una base sufficiente per ottenere una corretta e fondamentale comprensione del Sufismo. Di fatto, una ossessione per le forme tradizionali poteva trasformarsi in un ostacolo: \u201cmostra ad un uomo troppe ossa di cammello o mostragliele troppo spesso e non sapr\u00e0 riconoscere un cammello vivo quando se ne trover\u00e0 uno davanti...cos\u00ec esprimeva questa idea in uno dei suoi libri.\nShah, come Inayat Khan, present\u00f2 il Sufismo come un cammino che trascendeva le religioni individuali e lo adatt\u00f2 ad un pubblico occidentale. Comunque, a differenza di Khan, Shah sminu\u00ec molto l'importanza data agli ornamenti e ai simboli esteriori religiosi e spirituali e descrisse il Sufismo come una tecnologia psicologica, un metodo o una scienza che poteva essere utilizzata per raggiungere l'autorealizzazione. In questo modo, il suo punto di vista sembrava essere diretto in particolare ai seguaci di Gurdjieff, studenti dell'Human Potential Movement (Movimento Potenziale Umano), e agli intellettuali con una certa conoscenza della psicologia moderna. Per esempio, Shah scrisse che, \u201cil Sufismo \u2026 afferma che l'uomo potrebbe diventare obiettivo, e che detta condizione permetterebbe all'individuo di afferrare fatti \u201csuperiori\u201d. Pertanto l'uomo \u00e8 invitato a spingere in avanti la sua evoluzione verso quello che nel Sufismo a volte si chiama \u201cvero intelletto \u201d. Shah insegn\u00f2 che l'essere umano poteva acquisire nuovi organi di percezione sottili in risposta alla necessit\u00e0.\nShah respinse altre proiezioni del Sufismo tanto orientali come occidentali per essere \u201ctorbide, generiche o parziali\u201d; incluse non solamente la versione di Khan, ma anche le forme di Sufismo apertamente musulmane che si trovavano nella stragrande maggioranza dei paesi Islamici. I testi dei collaboratori di Shah facevano intendere che fosse lui il \u201cGrande Sceicco dei Sufi\u201d \u2013 una posizione di autorit\u00e0 minata dal mancato riconoscimento della sua esistenza da parte degli altri Sufi.\nIn un'intervista alla BBC del 1971, Shah spieg\u00f2 cos\u00ec il suo approccio di adattamento contemporaneo: \"Ci\u00f2 che mi interessa \u00e8 rendere accessibile all'Occidente quegli aspetti del Sufismo che saranno utili all'occidente contemporaneo. Non voglio trasformare dei buoni Europei in mediocri Orientali. Persone che mi cercano o mi danno la caccia, per esempio mi chiedono perch\u00e9 non uso metodi tradizionali di allenamento spirituale, e la risposta naturalmente \u00e8 che \u00e8 per lo stesso motivo per cui oggi siete venute da me in macchina e non a dorso di cammello. In effetti il Sufismo non \u00e8 un sistema mistico, n\u00e9 una religione, ma un corpo di conoscenza.\nShah frequentemente definiva il suo lavoro in realt\u00e0 solo una tappa preliminare al vero studio Sufi, alla stessa maniera che imparare a leggere e scrivere poteva essere visto come una preparazione preliminare allo studio della Letteratura: \u201ca meno che la psicologia non sia correttamente orientata, non c'\u00e8 spiritualit\u00e0 anche se possono esserci ossessione ed emotivit\u00e0, normalmente scambiate per essa.\u201d \u201cChiunque tenti di innestare pratiche spirituali su di una personalit\u00e0 non rigenerata\u201d argomentava lui, \u201cfinir\u00e0 con una aberrazione.\u201d Per questa ragione, la maggior parte del lavoro che produsse dopo \"I Sufi\" \u00e8 stato di natura psicologica, focalizzato nell'attaccare i Nafs, i falsi Io: \u201cNon ho nulla da darvi, eccetto la maniera per comprendere come cercare \u2013 per\u00f2 voi pensate di poterlo gi\u00e0 fare.\u201d Shah era molto spesso criticato perch\u00e9 nei suoi scritti non nominava Dio molto spesso, ed egli replicava che dato lo stato attuale dell'uomo, non aveva molto senso parlare di Dio. Lui illustr\u00f2 questo problema in una parabola nel suo libro \"Pensatori dell'Est\": \u201cRendendomi conto di riuscire a capire il linguaggio delle formiche, mi avvicinai ad una di esse e le domandai, 'Com'\u00e8 Dio? Assomiglia ad una formica?' Essa rispose, 'Dio!? Per niente \u2013 noi abbiamo solo un pungiglione e Dio, Lui ne ha due!'\u201d\nStorie-insegnamento.\nShah utilizz\u00f2 con grande successo nel suo lavoro letterario le storie\u2013insegnamento e l'umorismo.\nShah sottolineava la funzione terapeutica di aneddoti sorprendenti e le fresche prospettive che questi racconti rivelavano. La lettura e la discussione di gruppo di tali racconti divennero una parte significativa nelle attivit\u00e0 alle quali partecipavano i membri dei circoli di studio guidati da Shah. La forma trasmutatrice con la quale questi racconti sorprendenti o misteriosi potevano destabilizzare la modalit\u00e0 ordinaria (e inconsapevole) di coscienza degli studenti fu esaminata dal professore in psicologia dell'Universit\u00e0 di Stanford Robert Ornstein, che - con il suo collega Charles Tart, psicologo anche lui ed eminenti scrittori quali il poeta laureato Ted Hughes e la scrittrice vincitrice del premio Nobel per la letteratura Doris Lessing,- fu tra i numerosi noti pensatori profondamente influenzati da Shah.\nShah e Ornstein si sono conosciuti negli anni sessanta. Riconoscendo che Ornstein sarebbe potuto essere un collaboratore ideale per diffondere i suoi insegnamenti, traducendoli nel linguaggio della psicoterapia, Shah lo nomin\u00f2 suo delegato (califfo) negli Stati Uniti d'America. Il libro di Ornstein \"The Psychology of Consciousness\" (1972), fu accolto con molto entusiasmo da parte della comunit\u00e0 psicologica accademica, dato che coincideva con i nuovi interessi in questo campo come gli studi sul biofeedback e altre tecniche volte ad ottenere cambiamenti di stato d'animo e di consapevolezza. Ornstein ha pubblicato nel corso degli anni vari libri su questi argomenti.\nIl fisico e filosofo delle scienze Henry Bortoft usava le storie d'insegnamento tratte dalla raccolta di Shah come analogie delle abitudini mentali che impediscono alla gente di capire il metodo scientifico di Johann Wolfgang von Goethe. Il suo libro The Wholeness of Nature: Goethe's Way of Science contiene storie tratte da I Racconti dei Dervisci, The Exploits of the Incomparable Mulla Nasruddin e Perfumed Scorpion.\nAll'interno del loro contesto storico e culturale originale, il tipo di storie-insegnamento Sufi che Shah diffuse \u2013 prima narrate oralmente e poi per iscritto, al fine di trasmettere la fede e la pratica Sufi alle generazioni successive- sono state considerate adatte a persone di ogni et\u00e0, compresi i bambini, in quanto contenevano vari livelli di significato. Shah paragonava le storie ad una pesca: \"Una persona pu\u00f2 essere emotivamente stimolata dalla forma esterna della pesca che ha scelto. Si pu\u00f2 mangiare la pesca e assaporarne il gusto delizioso... Si pu\u00f2 rompere il nocciolo e trovare dentro un meraviglioso e saporito seme. Questa \u00e8 la profondit\u00e0 nascosta.\u201d Era cos\u00ec che Shah invitava il suo pubblico ad entrare nella storia Sufi. Non riuscendo a scoprire il nucleo, il seme, e considerando la storia come semplice intrattenimento divertente o superficiale, una persona vede solo la pesca, mentre altri interiorizzano la storia e ne rimangono toccati.\nTahir Shah accenna alle storie insegnamento di suo padre in diversi punti del suo libro del 2008 In Arabian Nights, in primo luogo per esaminare il modo in cui Idries Shah utilizzava le storie insegnamento: \"Mio padre non ci disse mai come agivano le storie. Non rivel\u00f2 gli strati, le pepite d'oro d'informazioni, i frammenti di verit\u00e0 e di fantasia. Non aveva bisogno di farlo in quanto, nelle giuste condizioni, le storie si attivavano, disseminandosi.\" Poi, spiega come suo padre utilizzava queste storie per impartire saggezza: \"Mio padre aveva sempre una storia a portata di mano per distrarre la nostra attenzione, o da utilizzare come strumento per trasmettere un'idea o un pensiero. Era solito affermare che le grandi collezioni di storie orientali erano come enciclopedie, depositi di saggezza e di conoscenza pronte ad essere studiate, apprezzate e amate. Per lui, le storie rappresentavano molto pi\u00f9 di un puro intrattenimento. Le vedeva come documenti psicologicamente complessi che formavano un corpo di conoscenza che era stato raccolto e affinato fin dagli albori dell'umanit\u00e0 e, il pi\u00f9 delle volte, trasmesso oralmente.\" \nPi\u00f9 in l\u00e0 nel libro egli continua la sua discussione sulle storie come strumenti s'insegnamento citando la seguente spiegazione data da suo padre alla fine di una storia: \"Queste storie sono documenti tecnici. Sono come mappe, o specie di cianografie. Ci\u00f2 che faccio \u00e8 mostrare alla gente come usare le mappe, perch\u00e9 ha dimenticato. Puoi pensare che questo \u00e8 uno strano modo d'insegnare - con le storie - ma molto tempo fa questo era il modo in cui la gente trasmetteva la saggezza. Tutti sapevano come estrarre la saggezza dalla storia. Riuscivano a vedere attraverso gli strati, nello stesso modo in cui tu vedi un pesce surgelato in un blocco di ghiaccio. Ma il mondo in cui viviamo ha perduto quest'abilit\u00e0, un'abilit\u00e0 che certamente aveva una volta. La gente ascolta le storie e le ama, perch\u00e9 la storia la diverte, la scalda. Ma non riesce a vedere aldil\u00e0 del primo strato, all'interno del ghiaccio\".\n\"Le storie sono come una deliziosa scacchiera\"; disse. \"Sappiamo tutti giocare a scacchi e possiamo essere coinvolti in una partita cos\u00ec complicata da esaurire le nostre capacit\u00e0. Ma immagina che il gioco sia stato perduto da una societ\u00e0 da secoli, e che poi la scacchiera e i suoi pezzi siano ritrovati. Tutti si raggrupperebbero per vederli e ammirarli. Potrebbero non immaginare mai che un oggetto cos\u00ec bello possa avere uno scopo diverso da quello di deliziare gli occhi.\n\"Il valore interiore delle storie \u00e8 stato perduto nello stesso modo\", disse. \"Un tempo tutti sapevano come giocarci, come decifrarle. Ma ora le regole sono state dimenticate. Sta a noi mostrare ancora alla gente come si gioca la partita\".\nOlav Hammer, nel suo libro Sufismo in Europa e Nord America (2004) cita un esempio di storia. Racconta di un uomo che sta cercando a terra le chiavi che ha appena perso. Quando un vicino di casa chiede al disperato cercatore delle chiavi se effettivamente fosse quello il luogo dove le aveva perse, l'uomo risponde, \"No, le ho perse in casa, ma qui c'\u00e8 pi\u00f9 luce che a casa mia\".\nPeter Wilson, in un articolo scritto per New Trends and Developments in the World of Islam (Nuove tendenze e sviluppi nel mondo dell'Islam, 1998), cita un'altra storia in cui ad un derviscio fu chiesto di descrivere le qualit\u00e0 del suo maestro, Alim. Il Derviscio spieg\u00f2 che Alim aveva scritto belle poesie, e lo aveva ispirato con la sua predisposizione al sacrificio e il suo servizio verso il prossimo. L'interlocutore prontamente approv\u00f2 tali qualit\u00e0, ma venne rimproverato dal Derviscio che continu\u00f2 dicendo: \"Queste sono le qualit\u00e0 che Alim avrebbe raccomandato a te... \" e prosegu\u00ec facendo un elenco delle qualit\u00e0 che facevano di Alim un maestro efficace.\" Hazrat Alim Azimi mi irritava, e mi faceva esaminare il motivo della mia irritazione, ricercandone l'origine. Alim Azimi mi faceva arrabbiare, cos\u00ec ho potuto sentire la mia rabbia e trasformarla. \" Lui spiega che Alim era un maestro della via del biasimo che cercava intenzionalmente di provocare attacchi violenti contro di lui, consentendo in tal modo di portare in superficie e mettere in luce le carenze sia dei suoi discepoli sia di chi lo criticava, permettendo loro di vedersi come realmente erano. \"Ci mostrava la stranezza, cos\u00ec da poter trasformare la stranezza in qualcosa di ordinario, facendoci rendere conto di che cosa in realt\u00e0 si trattasse.\"\nConsiderazioni sulla cultura e la vita pratica.\nL'obiettivo di Shah era quello di rivelare i fattori essenziali sottesi alle culture e i fattori occulti che determinano la condotta individuale. Sminu\u00ec l'importanza che la cultura occidentale dava alle apparenze e alle superficialit\u00e0 che spesso riflettevano una mera moda ed abitudine, e attir\u00f2 l'attenzione sulle origini della cultura e sulle molteplici motivazioni inconsce degli individui e dei gruppi. Egli ha anche evidenziato come, tanto a livello individuale quanto di gruppo, i disastri spesso nel tempo si trasformino in benedizioni e viceversa e che tuttavia la conoscenza di tale meccanismo non ha quasi per nulla cambiato il modo in cui la gente reagisce agli eventi che man mano si verificano. \nShah non proponeva l'abbandono delle attivit\u00e0 mondane; anzi, sosteneva che il tesoro cercato dall'aspirante discepolo doveva derivare dalle proprie lotte nella vita quotidiana. A suo parere, il lavoro pratico era il veicolo attraverso il quale il cercatore poteva lavorare su se stesso, in linea con la consuetudine dei Sufi tradizionali a svolgere professioni ordinarie, attraverso le quali si guadagnavo la vita e \u201clavoravano\u201d su se stessi. Lo status di Shah come maestro rimase al di l\u00e0 di ogni possibile definizione; rinunciando tanto ad essere identificato come guru come al desiderio di fondare un culto o una setta, respinse anche il riconoscimento accademico. Michael Rubinstein, nel suo libro Makers of Modern Culture giunse alla conclusione che \u201cforse \u00e8 meglio considerarlo come una incarnazione della tradizione che considera gli aspetti intuitivi e contemplativi della mente come pi\u00f9 produttivi quando lavorano insieme.\nEredit\u00e0.\nIdries Shah considerava i suoi libri come la sua eredit\u00e0; essi stessi avrebbero adempiuto la funzione da lui svolta quando non avrebbe pi\u00f9 potuto esserci.. Per gli studenti di Shah, distribuire e promuovere le pubblicazioni del loro maestro \u00e8 stata un'attivit\u00e0 e un importante \"lavoro\", sia al fine della raccolta di fondi sia per il tentativo di trasformare ed elevare la coscienza pubblica\nLa SSS ha cessato la sua attivit\u00e0. L'IRC ha continuato a ospitare lezioni e seminari su tematiche relative agli aspetti della natura umana fino al 2003 quando ha sospeso le sue attivit\u00e0 a seguito della costituzione della ISF (The Idries Shah Foundation) mentre L'ISHK - Institute for the Study of Human Knowledge- (Istituto per lo studio della conoscenza umana), guidata da Ornstein, continua tutt'oggi ad essere attivo negli Stati Uniti d'America. Dopo gli attacchi terroristici dell'11 settembre, detto Istituto ha inviato opuscoli ai membri del Middle East Studies Association (Associazione degli studi in Medio Oriente) con pubblicit\u00e0 sui libri scritti da Shah e dalla sua cerchia, su questioni relative all'Afghanistan, ribadendo cos\u00ec la necessit\u00e0 di migliorare la comprensione interculturale.\nNel luglio del 1975, quando Elizabeth Hall intervist\u00f2 Shah per Psychology Today, gli chiese: \"Per il bene dell'umanit\u00e0, cosa vorrebbe che succedesse? \" Shah rispose: \"quello che vorrei veramente, nel caso che qualcuno stia ascoltando, \u00e8 che il pubblico, tutti nel mondo, possano studiare il prodotto degli ultimi 50 anni di ricerca psicologica, cosicch\u00e9 le scoperte diventino parte del loro modo di pensare (...)\" hanno questo grande corpus di informazione psicologica e si rifiutano di usarlo.\"\nIl fratello di Shah, Omar Ali-Shah (1922-2005), \u00e8 stato anch'egli uno scrittore e maestro Sufi; i fratelli hanno insegnato insieme per un periodo negli anni '60, ma nel 1977 \"hanno concordato di essere in disaccordo\" e ognuno ha seguito il proprio cammino. Dopo la morte di Idries Shah nel 1996, un numero considerevole di studenti si un\u00ec ai gruppi di Omar Ali-Shah.\nUna delle figlie di Idries Shah, Saira Shah, \u00e8 diventata famosa nel 2001 per l'inchiesta riguardante i diritti delle donne in Afghanistan, ripresa nel documentario Beneath the Veil (Dietro il velo). Il figlio di Shah, Tahir Shah \u00e8 un ormai noto romanziere, scrittore di viaggi, giornalista e uomo che ama affrontare imprese avventurose.\nAccoglienza.\nI libri di Idries Shah sul Sufismo sono stati molto ben accolti dalla critica. Shah stesso \u00e8 stato il perno di un documentario della BBC (\u201cUn Paio di Occhi\u201d) realizzato nel 1969, e due dei suoi lavori (\"La strada del Sufi\" e \"Reflections\") furono proclamati \u201cMiglior libro dell'anno\u201d dal programma \u201cThe Critics\u201d della BBC. Tra gli altri riconoscimenti, Shah vinse sei primi premi nel 1973 durante l'Anno Mondiale del Libro patrocinato dall'UNESCO, e l'erudito Islamico James Kritzeck, riferendosi al libro di Shah Racconti dei Dervisci, disse che era \u201cmagnificamente tradotto\u201d.\nUna raccolta di recensioni positive del lavoro di Shah, intitolata \"Sufi Studies: East and West\" fu pubblicata nel 1973, e includeva tra gli altri, i contributi di L. F. Rushbrook Williams, Rom Landau, Mohammad Hidayatullah, Gyula Germanus, Sir John Glubb, Sir Razik Fareed, Ishtiaq Hussain Qureshi, Ahmet Emin Yalman and Nasrollah S. Fatemi.\nColin Wilson afferm\u00f2: \u201cho cominciato a vedere, in parte attraverso Idries Shah, alcune implicazioni abbastanza nuove e interessanti (sull'argomento del misticismo)\u201d, e nella sua recensione di \"The Magic Monastery\" (Il Monastero Magico), (1972) sottoline\u00f2 che la preoccupazione principale di Shah \u201cnon era quella di diffondere un tipo di dottrina segreta. Lui era interessato al metodo attraverso il quale la conoscenza mistica viene trasmessa...(I Sufi) trasmettono la conoscenza attraverso l'intuizione diretta, un po' alla maniera dei maestri Zen, e uno dei modi principali di farlo \u00e8 per mezzo di racconti brevi e di parabole che possono arrivare al subconscio per attivare poteri occulti.\nIn Afghanistan, il periodico \"Kabul Times\" scrisse che \"Caravan of Dreams\" (Carovana di Sogni) (1968) era \u201cmolto raccomandabile\u201d e \u201cdi speciale interesse per gli afgani\u201d dal momento che \u201cfondamentalmente \u00e8 una antologia di storie brevi, racconti e proverbi, scherzi ed estratti di tradizioni orali e scritte, che fanno parte di molte conversazioni e scambi serali che ancora di questi tempi, continuano ad aver luogo in Afganistan.\u201d \"The Afghanistan News\" inform\u00f2 che il libro \"I Sufi\" \u201ccomprende importanti contributi afgani al mondo delle scienze e della filosofia\u201d e che inoltre era \u201cil primo libro pienamente autorevole sul Sufismo e sul sistema di sviluppo umano dei Dervisci.\u201d\nIn quanto ai dubbi sulle credenziali e la discendenza di Shah, il Sardar Haji Faiz Muhammad Khan Zikeria, erudito afgano che aveva occupato l'incarico di ministro dell'Istruzione afgano per poi diventare ambasciatore e ministro degli Affari Esteri dell'Afghanistan, emise nel 1970, \u201cuna dichiarazione notarile\u201d diretta agli \u201ceruditi del mondo\u201d sulla famiglia di Shah: \u201cI Musavi Sayed dell'Afghanistan e i Khan di Paghman sono riconosciuti come discendenti del Profeta \u2013 che la pace sia con lui. Sono riconosciuti per essere della pi\u00f9 nobile stirpe dell'Islam e sono anche rispettati come maestri Sufi ed eruditi. Sayed Idries Shah, figlio del defunto Sayed Ikbal Ali Shah, \u00e8 da me personalmente conosciuto come un uomo d'onore del quale sono conosciuti e autenticati per fama lo status, i titoli e la discendenza.\"\nNel 1980, il professore Khalilullah Khalili, poeta laureato afghano, elogi\u00f2 l'opera del suo \u201ccompatriota e amico l'Arif (Illuminato Sufi) Il Sayed Idries Shah\u201d, dicendo \u201cspecialmente devono essere riconosciuti i suoi importanti e brillanti servizi che rivelano le ispirazioni celestiali e i pensieri interiori dei grandi maestri dell'Islam e dei Sufi.\u201d\nIl periodico ind\u00f9 \"Hindustan Standard\" trov\u00f2 che \"Caravan of Dreams\"(Carovana dei Sogni) era una \u201craffinata antologia nella quale immergersi a qualsiasi ora in cerca di intrattenimento, ristoro, consolazione e ispirazione...ingegnoso, affascinante, attraente e assolutamente umano.\u201d\nScritti della \u201cScuola Shah\u201d.\nUn altro critico ostile fu James Moore, un gurdjieffiano che non era d'accordo con l'affermazione di Shah che l'insegnamento di Gurdjieff era di natura essenzialmente sufi e che inoltre ebbe ad obiettare sulla pubblicazione sotto pseudonimo di un libro su questo argomento (\"I Maestri di Gurdjieff\", di Rafael Lefort), che fu messo in relazione con Shah. A questo proposito possiamo dire che il figlio di Shah, Tahir, ha affermato che il libro fu scritto dallo zio, Omar Ali Shah. \nIn un articolo del 1986 pubblicato nel \"Religion Today\" (oggi \"Journal of Contemporary Religion\"), Moore tratt\u00f2 delle controversie che coinvolsero Bennett e Graves, sostenendo che Shah era circondato da un \u201cnimbo di adulazione esagerata: un'adulazione che lui stesso aveva alimentato\u201d. Descrisse Shah come qualcuno sostenuto da un \u201ccoro servile di giornalisti, editori, critici, animatori, emittenti, e scrittori di viaggio, che tesse risolutamente le lodi di Shah\u201d. Moore mise in dubbio anche la supposta eredit\u00e0 e educazione Sufi di Shah e deplor\u00f2 il corpus di scritti sotto pseudonimo della \u201cScuola -Shah\u201d di autori come \u201cOmar Michael Burke Ph.D.\u201d e \u201cHadrat B. M. Dervish\u201d, che dal 1960 profondeva smisurati elogi \u2013 apparentemente da soggetti disinteressati \u2013 a Shah, riferendosi a lui come il \u201cGrande Sheikh della Tariqa Idries Shah Saheb\u201d, \u201cPrincipe Idries Shah\u201d, \u201cRe Enoch\u201d, \u201cLa Presenza\u201d, \u201cIl re Studioso\u201d, \u201cL'incarnazione di Ali\u201d, e anche Qutb o \u201cAsse\u201d \u2013 tutto con l'obiettivo di appoggiare gli incipienti sforzi di Shah nel commercializzare il Sufismo per un pubblico occidentale.\nPeter Wilson analogamente critic\u00f2 la \u201cpessima qualit\u00e0\u201d di molto materiale scritto in favore di Shah, rilevando uno \u201cstile purtroppo stucchevole\u201d, che attribuisce a Shah il possesso di varie capacit\u00e0 paranormali, \u201cun certo tono di superiorit\u00e0; un atteggiamento, a volte petulante, condiscendente, o di compassione nei confronti di coloro che erano \u201cal di fuori\u201d e l'evidente assenza di qualsiasi tipo di motivazione a sostegno di rivendicazioni che potessero considerarsi meritevoli di tali trattamenti \u201d. A suo parere, esisteva \"una marcata differenza tra la qualit\u00e0 degli scritti di Shah\u201d e quella di questa letteratura secondaria. Tanto Moore come Wilson, tuttavia, notarono somiglianze di stile e considerarono la possibilit\u00e0 che gran parte di questi lavori sotto pseudonimo, spesso pubblicati per Octagon Press, casa editrice di cui Shah era proprietario, potessero essere stati scritti proprio da Shah. \nCon argomenti favorevoli ad una interpretazione alternativa di tale letteratura, l'erudito religioso Andrew Rawlinson propose che invece di essere un inganno (\u2026) apparentemente vantaggioso\", potrebbe essere stata una bella \u201cmascherata e che come tale andava vista. Per definizione ci si doveva guardare attraverso per percepire l'oltre\u201d. Dichiarando che \u201cuna critica di posizioni trincerate non pu\u00f2 di per s\u00e9 essere fissa e dottrinaria\u201d, e osservando che l'intenzione di Shah \u00e8 sempre stata quella di minare le false certezze, argoment\u00f2 che il \u201cmito Shah\u201d creato da tali scritti potrebbe essere stato uno strumento di insegnamento invece che uno strumento di inganno, un qualcosa \u201cfatto per essere smantellato \u2013 che si suppone si dissolva non appena lo si tocchi\u201d. Rawlinson arriv\u00f2 alla conclusione che Shah \u201cnon pu\u00f2 essere giudicato dalle apparenze. I suoi stessi assiomi escludono proprio questa possibilit\u00e0.\u201d\nValutazioni.\nDoris Lessing, tra i pi\u00f9 grandi sostenitori di Shah, dichiar\u00f2 in una intervista nel 1981: \u201cTrovo il Sufismo insegnato da Idries Shah - che egli afferma essere la reintroduzione di un antico insegnamento - appropriato per questo luogo e tempo. Non si tratta di alcun tipo di insegnamento orientale rimescolato o di insegnamenti islamici diluiti n\u00e9 niente di simile.\u201d. Nel 1996, commentando la morte di Shah nel \"The Daily Telegraph\", dichiar\u00f2 che aveva conosciuto Shah in seguito alla lettura del libro \"I Sufi\" che fu per lei libro pi\u00f9 sorprendente che avesse mai letto, un libro che cambi\u00f2 la sua vita. Scrivendo dell'opera di Shah come di un \u201cfenomeno senza paragoni nel nostro tempo\u201d, descrisse lui come un uomo poliedrico, come la persona pi\u00f9 ingegnosa che mai avrebbe immaginato di conoscere, amabile, generoso, modesto (\u201cNon guardare tanto il mio viso, ma prendi quello che ho in mano\u201d, cos\u00ec cita lei le parole che Shah era solito dire), come suo buon amico e maestro per oltre 30 anni.\nArthur J. Deikman, professore di psichiatria e veterano ricercatore nell'area della meditazione e del cambiamento degli stati di coscienza, il quale aveva cominciato a studiare le storie\u2013insegnamento Sufi agli inizi degli anni \u201870, espresse l'opinione che gli psicoterapeuti occidentali ben potrebbero trarre beneficio dalla prospettiva fornita dal Sufismo e dalla sua essenza universale, purch\u00e9 i materiali adeguati fossero studiati in maniera e sequenza corretta. Dato che gli scritti e le traduzioni che Shah fece delle storie\u2013insegnamento Sufi furono progettati con questo proposito, Deikman li raccomand\u00f2 a tutti quelli interessati nel valutare l'argomento per proprio conto e sottoline\u00f2 che molte autorit\u00e0 avevano gi\u00e0 accettato il ruolo di Shah come portavoce del Sufismo contemporaneo. \nAlla domanda di dare una valutazione su Shah nel 1973, J.G. Bennett disse che Sahah stava facendo un importante lavoro su larga scala 'stimolando molto efficacemente le persone e dando loro da pensare mostrando loro che i modi di pensare che sembravano liberi sono in effetti molto condizionati'. Disse che Shah era il Krishnamurti del Sufismo distruggendo le idee fisse della gente in molte direzioni come parte di un processo di risveglio come 'una preparazione molto necessaria per il mondo nuovo.'\nLo psicologo e ricercatore della coscienza Charles Tart comment\u00f2 che gli scritti di Shah avevano \u201cprodotto in lui stesso una comprensione pi\u00f9 profonda della essenza e della realt\u00e0 della psicologia, che qualsiasi altra cosa mai scritta\u201d.\nIl filosofo ind\u00f9 e mistico Osho, commentando l'opera di Shah, descrisse \"I Sufi\" \u201csemplicemente un diamante. Il valore di quello che lui ha fatto con \"I Sufi\" \u00e8 incommensurabile\u201d. Aggiunse che Shah era \u201cl'uomo che ha presentato il Mulla Nasrudin all'Occidente, e che ha reso un servizio incredibile. Non potr\u00e0 mai essere ripagato (\u2026) Idries Shah \u00e8 riuscito a far s\u00ec che i piccoli aneddoti di Nasrudin siano ancora pi\u00f9 belli \u2026 (lui) non solo possiede la capacit\u00e0 di tradurre le parabole con esattezza, ma riesce anche ad abbellirle, e a renderle pi\u00f9 toccanti ed incisive.\u201d\nRichard Smoley e Jay Kinney, scrivendo in \"Hidden Wisdom: A Guide to the Western Inner Traditions\" (2006), affermarono che \"I Sufi\" di Shah \u00e8 una \u201cintroduzione al Sufismo che si lascia leggere ed \u00e8 accessibile a tutti\u201d, aggiungendo che \u201cil punto di vista di Shah \u00e8 evidente e alcune affermazioni storiche sono discutibili (prive di note a pi\u00e8 pagina), per\u00f2 nessun altro libro \u00e8 cos\u00ec capace di provocare interesse per il Sufismo nel lettore comune quanto \"I Sufi\"\u201d. \"Imparare ad Imparare\", una collezione di interviste, dialoghi e brevi scritti, fu da loro descritto come uno dei migliori lavori di Shah, che fornisce un solido orientamento al suo approccio \u201cpsicologico\u201d al lavoro Sufi, notando che al suo meglio, \u201cShah fornisce informazioni dettagliate e precise che aiutano a comprendere e a rendere immuni gli studenti alle tante stupidaggini che ci sono nel mercato spirituale\u201d.\nNel libro sulle necessit\u00e0 emozionali innate, \"Human Givens: A new approach to emotional health and clear thinking\", Ivan Tyrell e lo psicologo sociale Joe Griffin scrissero che Shah \u201ccome nessun altro comprese e valut\u00f2 il reale significato dei presupposti della natura umana\u201d. In un altro libro, \"Godhead: The Brain's Big Bang \u2013 The explosive origin of creativity, mysticism and mental illness\", dissero che i racconti di Shah, \u201cquando sono narrati sia ai giovani sia agli anziani (\u2026) lasciano modelli, disegni nella mente, utili non solo per la vita comune o per superare le difficolt\u00e0 quotidiane, ma anche per percorrere un cammino spirituale. Il loro impatto pu\u00f2 non essere riconosciuto o sentito per mesi o anni dal momento in cui sono stati ascoltati o letti, ma sicuramente il contenuto strutturale che detti racconti possiedono approfitter\u00e0 della natura della mente che cerca coincidenze di modelli nell'informazione percepita (pattern-matching) e render\u00e0 capace lo studente di osservare il funzionamento delle proprie risposte emotive condizionate alle mutevoli circostanze della vita ordinaria. In seguito sar\u00e0 molto pi\u00f9 semplice intraprendere l'azione richiesta dal contesto e far s\u00ec che la mente si possa connettere a regni pi\u00f9 elevati. Le storie\u2013insegnamento devono essere lette, raccontate e meditate, ma non devono essere analizzate intellettualmente, perch\u00e9 ci\u00f2 distrugge l'impatto benefico che altrimenti avrebbero nella mente. Shah, aggiunsero, \u00e8 stato \u201cun grande collezionista ed editore di racconti e scritti che contengono tale qualit\u00e0 \u201cd'impatto a lungo termine\u201d. Shah comprese la vitale importanza per l'umanit\u00e0 delle storie\u2013insegnamento e della loro caratteristica di 'mappa-mentale', ed i suoi libri sono pieni di esempi nutritivi.\u201d\nOlav Hammer osserv\u00f2 che durante gli ultimi anni di Shah, quando la generosit\u00e0 dei suoi ammiratori lo aveva reso realmente ricco e lui era divenuto una rispettata figura nelle alte sfere della societ\u00e0 britannica, si generarono controversie a causa di discrepanze nei dati autobiografici \u2013 la parentela con il profeta Maometto, le affiliazioni con un ordine segreto Sufi dell'Asia Centrale, o la tradizione alla quale si rifacevano gli insegnamenti di Gurdjieff \u2013 e altri dati storici da recuperare. Anche se ci pu\u00f2 essere stato un legame di parentela con il profeta Maometto, il numero di persone che condividono un tale collegamento oggi, dopo 1300 anni, sarebbe di almeno un milione. Altri elementi dell'autobiografia di Shah sembravano essere pura finzione. Nonostante ci\u00f2, Hammer dichiar\u00f2 che i libri di Shah continuavano ad essere richiesti dal pubblico e che Shah aveva occupato un \u201cruolo significativo nel rappresentare l'essenza del Sufismo come un distillato di saggezza spirituale non confessionale, individualista e di affermazione della vita\u201d.\nPeter Wilson scrisse che se Shah fosse stato un truffatore, doveva esserne stato uno di grande talento in quanto, a differenza di tutti gli altri semplici scrittori commerciali, si era preso del tempo per produrre un sistema elaborato e internamente coerente che aveva fatto avvicinare \u201cdiversi tipi di persone pi\u00f9 o meno eminenti \u201c, e aveva \u201cprovocato e stimolato il pensiero in molti diversi settori\u201d. Moore ha riconosciuto che Shah aveva dato un considerevole contributo a rendere popolare il Sufismo umanistico, e aveva \u201cportato energia e risorse alla sua autoaffermazione\u201d, per\u00f2 arriv\u00f2 alla irrecusabile conclusione che quello di Shah era \u201cun 'Sufismo' senza auto-sacrificio, senza auto-trascendenza, senza l'aspirazione alla gnosi, senza tradizione, senza il Profeta, senza il Corano, senza l'Islam, e senza Dio. Solo questo.\u201d\nGore Vidal, riferendosi all'opera di Shah, opin\u00f3 che \u201cQuesti libri sono molto pi\u00f9 difficili da leggere che da scrivere.\u201d\nLa controversia sul libro I Sufi.\nIl movimento ispirato da Shah fu anche segnato da controversie. Alcuni orientalisti furono ostili, in parte perch\u00e9 Shah presentava gli scritti classici Sufi come strumenti che le persone contemporanee potevano utilizzare per il proprio auto sviluppo e non come oggetti di studio storico.\nL'introduzione di Graves, scritta con l'aiuto di Shah, descriveva Shah come \"discendente in linea maschile del Profeta Maometto\" e come erede di \"misteri segreti dei Califfi, suoi antenati. Egli \u00e8, infatti, un Grande Sceicco della Tariqa (via, cammino) Sufi...\" In privato, per\u00f2, scrivendo a un amico, Graves ammise che si trattava di una descrizione \"fuorviante: lui \u00e8 uno di noi, non un personaggio maomettano. \" Lo studioso scozzese LP Elwell-Sutton, in un articolo su Shah scritto nel 1975, disse che Graves aveva cercato di\" migliorare \"il piuttosto mediocre lignaggio \" di Shah, e che il riferimento alla linea di discendenti maschili di Maometto era \u201cpiuttosto una sfortunata gaffe\", dal momento che tutti i figli maschi di Maometto erano morti in tenera et\u00e0. L'introduzione non \u00e8 inclusa nelle edizioni di Octagon Press che furono stampate nel 1983, ma \u00e8 sempre stata inclusa nelle edizioni di Anchor/Doubleday.\nL. P. Elwell-Sutton, dell'Universit\u00e0 di Edimburgo, che fu il critico pi\u00f9 feroce di Shah, descrisse i suoi libri come \u201cbanali\u201d, pieni di errori materiali, di traduzioni inesatte e sciatte e inoltre di errori grammaticali e di ortografia delle parole e dei nomi orientali \u2013 \u201cun groviglio di luoghi comuni, irrilevanti e di chiacchiere astruse\u201d, aggiungendo, come se non bastasse, che Shah aveva \u201cun'alta opinione di s\u00e9 e della propria importanza\u201d. Elwell-Sutton espresse un giudizio negativo anche a proposito dell'omaggio pubblicato da Rushbrook Williams in onore di Shah, dicendo che considerava molte delle rivendicazioni presenti in detto libro, fatte a nome di Shah e di suo padre, riguardo al loro essere rappresentanti della tradizione Sufi, mera pubblicit\u00e0 creata a scopo personale, segnata da un \u201cdisarmante disinteresse per i fatti\u201d. Esprimendo divertimento e sorpresa di fronte \u201cai modi adulatori\u201d degli interlocutori che intervistavano Shah in una trasmissione radiofonica della BBC, Elwell-Sutton concluse che alcuni degli intellettuali occidentali erano \u201ccos\u00ec disperati nel trovare risposte alle domande che li sconcertavano\u201d che al cospetto della saggezza del \u201cmisterioso oriente\u201d, abbandonavano le loro facolt\u00e0 critiche e si sottommettevano al lavaggio del cervello della peggiore specie. Per Elwell-Sutton, il Sufismo di Shah apparteneva al regno dello \u201cPseudo-Sufismo\u201d, \u201ccentrato non su Dio ma sull'uomo\u201d.\nLa controversia \u201cOmar Khayyam\u201d.\nTra la fine degli anni sessanta e gli inizi degli anni settanta, Shah fu attaccato a causa di una controversia sorta a seguito della pubblicazione nel 1967, di una nuova traduzione del Rubaiyat di Omar Khayyam, realizzata da Robert Graves e dal fratello maggiore di Shah, Omar Ali Shah. La traduzione che presentava il Rubaiyat come se fosse un poema Sufi, si basava su un \u201clibretto\u201d, presumibilmente derivato da un manoscritto in possesso della famiglia Shah da 800 anni. L. P. Elwell-Sutton, un orientalista dell'Universit\u00e0 di Edimburgo, e altri che recensirono il libro espressero la loro convinzione che la storia dell'antico manoscritto era falsa.\nRobert Graves contava sul fatto che il padre di Shah, il Sirdar Ikbal Ali Shah, presentasse il manoscritto originale per chiarire definitivamente la faccenda. Questi per\u00f2 mor\u00ec in un incidente stradale a Tangeri nel novembre del 1969. Un anno pi\u00f9 tardi, Graves chiese a Idries Shah di mostrare il manoscritto. Shah rispose in una lettera che il manoscritto non era in suo possesso, ma che anche se lo avesse avuto, il solo fatto di farlo vedere non avrebbe costituito prova alcuna, dal momento che la sua antichit\u00e0 non poteva essere confermata servendosi dei metodi utilizzati all'epoca, e pertanto la sua autenticit\u00e0 sarebbe stata nuovamente impugnata. Shah scrisse che \u201cera ora che ci rendessimo conto che se le iene stanno facendo tanto rumore \u00e8 semplicemente perch\u00e9 stanno montando solo una campagna denigratoria e distruttiva, mentre in realt\u00e0, nessuno sta veramente ascoltando\u201d. Aggiunse che suo padre era cos\u00ec furibondo con chi lanciava queste calunnie che si rifiutava di collaborare con loro e che sentiva che la risposta di suo padre era stata quella giusta. Graves, rendendosi conto di essere visto come la vittima del grande inganno dei fratelli Shah, e che questa faccenda stava inoltre influendo sulle sue entrate per la vendita dei suoi altri scritti storici, insisteva sostenendo che far vedere il manoscritto era ormai una questione \u201cdi onore di famiglia\u201d. Fece pressione nuovamente su Shah, ricordandogli le precedenti promesse a proposito di mostrare il manoscritto se fosse stato necessario.\nNessuno dei fratelli mostr\u00f2 mai il manoscritto, fatto che port\u00f2 il nipote e biografo di Graves, a considerare che era molto difficile credere che i fratelli Shah \u2013 tenendo conto dei tanti obblighi che avevano verso Graves \u2013 avrebbero rifiutato di mostrare il manoscritto se realmente fosse esistito. Secondo la vedova di Graves, che scrisse una lettera molti anni dopo, Graves aveva \u201cuna fede completa\u201d nell'autenticit\u00e0 del manoscritto a causa della sua amicizia con Shah, anche se lui non aveva mai avuto l'opportunit\u00e0 di vedere il testo di persona. Attualmente gli esperti convengono sul fatto che il manoscritto \u201cJan-Fishan Khan\u201d fu un inganno e che la traduzione di Graves/Ali-Shah era fatta sulla base dell'analisi di un erudito dell'epoca vittoriana delle fonti usate da Edward FirztGerald, precedente traduttore del Rubaiyat.\nConclusioni.\nL'attivit\u00e0 in Europa di Idries Shah svolta attraverso numerose pubblicazioni e seminari aveva come fine il reindirizzamento del sufismo (o misticismo islamico rappresentato da ordini spirituali) ad una universalit\u00e0 sovraculturale di modo che ogni \"compagno di viaggio\" indipendentemente dalla sua etnia e dal suo credo vi si potesse riconoscere. Tale principio \u00e8 comunque valido anche per il sufismo storico che per\u00f2 richiede nella fase di entrata nell'ordine l'essere musulmani. L'ordine sufi Naqshband trasmesso di generazione in generazione dalla famiglia Shah ha trovato in Idries Shah un colonizzatore capace di adeguare in occidente una tradizione di evoluzione umana. Elemento caratterizzante tra gli strumenti sufi \u00e8 l'umorismo, da qui la novellistica su Mulla Nasrudin a cui Idries Shah diede particolare rilievo. Numerosi scrittori famosi si sono rifatti a questo insegnamento come Doris Lessing e Robert Ornstein. Nel 1960 Shah avvi\u00f2 la casa editrice Octagon per pubblicare libri sul sufismo e di ricerca spirituale e allo stesso tempo fond\u00f2 l'Istituto per la ricerca Culturale\" col medesimo intento di trasmettere le idee sufi.\nOpere.\nI libri di Idries Shah sono stati venduti in oltre 15 milione di copie e tradotti in 12 lingue."}
{"id": "1313553", "revid": "827882", "url": "https://it.wikipedia.org/wiki?curid=1313553", "title": "Colletto", "text": ""}
{"id": "1313555", "revid": "33689", "url": "https://it.wikipedia.org/wiki?curid=1313555", "title": "Paolino (console 277)", "text": "Paolino non va identificato con il proconsole d'Africa del 283, Lucio Giulio Paolino, in quanto il periodo tra le due magistrature \u00e8 troppo breve; per le stesse ragioni va esclusa una identificazione con Sesto Cocceio Anicio Fausto Paolino, proconsole d'Africa tra il 264 e il 268, ma, essendo Paolino un nome molto poco diffuso, potrebbe esserne stato il figlio. Il console del 298, Marco Giunio Cesonio Nicomaco Anicio Fausto Paolino, potrebbe essere stato suo fratello."}
{"id": "1313562", "revid": "392652", "url": "https://it.wikipedia.org/wiki?curid=1313562", "title": "Nixon in China", "text": "Nixon in China \u00e8 un'opera di John Adams su libretto di Alice Goodman, ed \u00e8 la prima da lui composta. L'opera \u00e8 ispirata al viaggio che il presidente statunitense Richard Nixon comp\u00ec in Cina nel 1972 e all'incontro che vi ebbe con Mao Tse-tung. L'opera ebbe la prima assoluta il 22 ottobre 1987 diretta da Edo de Waart al Houston Grand Opera. In Italia \u00e8 stata rappresentata per la prima volta il 25 gennaio 2008 al Teatro Filarmonico (Verona).\nTrama.\nAtto I.\nL'aereo presidenziale arriva a Pechino, accolto dalle Guardie Rosse (\"Soldiers of Heaven\"). Nixon, la moglie Pat e gli altri ospiti vengono accolti da Chou En-Lai, al quale Nixon confida l'importanza storica di questo incontro. Nello studio di Mao avviene l'incontro tra i due presidenti, dove Nixon fatica a seguire i discorsi politici di Mao, pieni di fantasia. La sera stessa si festeggia con un banchetto l'incontro tra i due presidenti.\nAtto II.\nLa moglie del presidente Pat fa visita al personale dell'albergo nel quale alloggia, assieme alla moglie di Mao, Chiang Ch'Ing, che la conduce poi in una scuola e alla Porta della Longevit\u00e0. La giornata si conclude al teatro dell'Opera, dove i Nixon assistono a un balletto, \"Il distaccamento comunista delle donne\", troppo realistico per i loro gusti, tant'\u00e8 che i due cercano di difendere la ballerina frustata quasi a morte. Il popolo tenta una sommossa, e Chiang arringa gli spettatori (\"I am the wife of Mao Tse-Tung!\").\nAtto III.\nDurante l'ultima notte a Pechino, tutti sono molto stanchi e provati. Nixon ricorda il servizio militare prestato in guerra sulla nave, e la moglie ricorda cosa per lei sia stato attenderlo; Mao ricorda la sua storica Lunga Marcia, mentre la moglie invano tenta di strapparlo a questi ricordi politici. Chou En-Lai alla fine canta \"I am an old man and I cannot sleep\", interrogandosi se c'\u00e8 stato qualcosa di buono in questo incontro."}
{"id": "1313563", "revid": "767487", "url": "https://it.wikipedia.org/wiki?curid=1313563", "title": "Una di quelle", "text": "Una di quelle, noto anche come Tot\u00f2, Peppino e... una di quelle, \u00e8 un film italiano del 1953 diretto, prodotto, co-interpretato e co-sceneggiato da Aldo Fabrizi.\nIl film \u00e8 tratto da una novella di Giorgio Bianchi.\nTrama.\nRocco e suo fratello Martino sono due ricchi tenutari di campagna che scendono in citt\u00e0 in cerca di avventure.\nMaria \u00e8 una vedova con un figlio a carico, indebitata col padrone di casa, che cerca di tirare avanti con piccoli lavori di sartoria. Un giorno riceve la visita di una vicina di casa, prostituta, che le chiede un favore di sartoria. Elogiando la bellezza di Maria, e capendo le sue difficolt\u00e0 economiche, la prostituta le suggerisce di tentar la stessa professione, a suo parere l'unico modo per una donna sola di trovare il denaro per poter vivere.\nDisperata dalla situazione personale ed economica e prossima allo sfratto, Maria accetta a malincuore il consiglio e il giorno seguente si reca in un locale notturno, imbattendosi proprio nei due benestanti uomini di campagna. Il suo fascino discreto e sfuggente fa immediatamente colpo su Rocco, che la corteggia e la invita a uscire dal locale per andare in un albergo, chiedendo a Martino di aspettare il suo turno con la donna e di seguirli a distanza.\nDopo aver cercato inutilmente di affittare una camera d'albergo, i due vanno a casa di lei. L'uomo, credendo di avere a che fare con una prostituta esperta, le espone chiaramente le sue intenzioni, ma Maria, ancora combattuta e riluttante, non vuole lasciarsi andare. D'un tratto un vicino di casa suona alla porta, consegnando a Maria il figlio che presenta difficolt\u00e0 a respirare e febbre alta. Rocco, assistendo alla preoccupazione della madre, corre in una farmacia notturna alla ricerca di un dottore.\nUscendo, incontra Martino, ma non gli dice nulla di quanto sta accadendo in casa, lasciandogli credere che si stia piacevolmente intrattenendo con la donna. Trovato il dottore e accompagnatolo alla casa, si scopre che le condizioni del piccolo sono gravi e Rocco viene mandato a comprare alla farmacia un vaccino per la difterite, in modo da fermare l'infezione ed evitare al piccolo un intervento d'urgenza di tracheotomia. Durante l'assenza di Rocco, Maria \u00e8 disperata sia per paura di perdere il figlio, sia nel timore che l'uomo non mantenga fede all'impegno, andandosene via. Dopo alcune difficolt\u00e0 e ostacolato dal maltempo, Rocco riesce a trovare la medicina e torna giusto in tempo per evitare il peggio. Passato il pericolo, il dottore, che scambia la strana riservatezza tra Rocco e Maria per un rapporto conflittuale tra marito e moglie, li invita ad andare maggiormente d'accordo e prescrive una cura per il figlio. Suggerisce poi alla madre, anemica, di mangiar di pi\u00f9 e a recarsi in campagna, e a Rocco la vaccinazione antidifterica.\nRimasti soli, Maria e Rocco parlano ancora per il poco tempo rimasto prima che il treno riporti l'uomo a casa. Maria le confessa di non essersi mai prostituita rivelandogli anche la sua situazione, e ringrazia Rocco per la bont\u00e0 e dolcezza dimostrate e per quanto fatto nonostante fossero estranei.\nL'uomo, che gi\u00e0 aveva intuito la situazione, poco dopo la invita elegantemente insieme al figlio nella sua tenuta di campagna, facendole con eleganza intendere che l\u00ec conosce \"un uomo solo\", desideroso di aver una donna a casa ad attenderlo.\nInfine, mentre si allontana, oltre alla quota lasciata la sera prima sotto una scatola di cioccolatini per la \"prestazione\", aggiunge di nascosto vari altri biglietti da mille lire. All'alba, i due si salutano insieme al bambino che si \u00e8 svegliato e sembra guarito: Rocco e Martino si incamminano verso la stazione, salutando la donna al balcone e invitandola al loro paese Montefiore.\nProduzione.\nIl film fu girato tra il novembre 1952 e il gennaio 1953, ed \u00e8 stato il secondo film della coppia Tot\u00f2-Peppino, nonch\u00e9 il secondo che Tot\u00f2 e Fabrizi girarono insieme, reduci dal grande successo di \"Guardie e ladri\" (1951).\nIl film mostra come, gi\u00e0 molto prima dell'entrata in vigore della Legge Merlin, pi\u00f9 donne si prostituissero fuori dalle case."}
{"id": "1313566", "revid": "92719", "url": "https://it.wikipedia.org/wiki?curid=1313566", "title": "Leone marino", "text": ""}
{"id": "1313568", "revid": "92719", "url": "https://it.wikipedia.org/wiki?curid=1313568", "title": "Delfino balena franca settentrionale", "text": ""}
{"id": "1313587", "revid": "1429175", "url": "https://it.wikipedia.org/wiki?curid=1313587", "title": "San Sperato", "text": "San Sperato insieme ai quartieri di San Giorgio e Modena costituisce la VII Circoscrizione del Comune di Reggio Calabria, collocato tra il torrente Sant'Agata e il Torrente Calopinace\nSan Sperato si festeggia il 17 luglio in ricordo del santo martirizzato nel II secolo con altri compagni di fede, a Scilio in Numidia. San Sperato ha costituito sin dall'antichit\u00e0 un nodo di collegamento tra la citt\u00e0 di Reggio Calabria e i territori circostanti. Le prime testimonianze datano dal 1060 e gi\u00e0 da allora fu un casale economicamente fiorente ed operoso tanto da diventare pi\u00f9 avanti, sotto l'Imperatore Federico II di Svevia (1234), sede di una fiera che si teneva nel mese di luglio, nei dintorni della chiesa.\nPer quanto attiene la storia della chiesa Sansperatese, da alcuni documenti relativi alle visite pastorali di Mons. D'Afflitto nel territorio di San Sperato dal 1595 al 1636, si rileva che una prima richiesta di istituzione della Parrocchia risale al 13 aprile 1597.\nIl 16 febbraio 1599 venne istituita la parrocchia con Bolla e \"Istrumento pubblico\" da Mons. D'Afflitto stesso e, in attesa di un Parroco titolare fu designato come vicario il Rev. Francesco Cosentino, reggino.\nIl primo parroco fu Fulgenzio Paviglianiti insediatosi in seguito al canonico concorso del 1\u00ba maggio 1632.\nL'antico borgo non corrispondeva all'attuale sito del quartiere San Sperato. Il nucleo principale dell'abitato sorgeva lungo l'odierna via Colonnello Maddalena e la Via Vecchia San Sperato. La chiesa sorgeva, gi\u00e0 prima del 1597, nel centro abitato lungo l'attuale via Colonnello Maddalena al limite della strada denominata Fossi, era dedicata al culto di San Sperato. Era \"libera intorno da altre costruzioni e da altri impedimenti e ornata bene all'interno e all'esterno e sicura sia per quanto riguarda le finestre che le porte\". Era coronata di \"un unico Altare maggiore con una grande statua scolpita del glorioso San Sperato (Vescovo e Confessore) a questo Altare si accedeva attraverso tre gradini e nel mezzo c\u00edera un tabernacolo proporzionato\". La chiesa era per\u00f2 priva, nel 1617, di coro e balaustra e durante le celebrazioni solenni solevano essere sistemate alcune panche per i cantori e gli officianti.\nLa nuova chiesa fu edificata dove si trova attualmente in sostituzione di una baracca provvisoria e fu benedetta il 15 luglio 1928; rifinita e completata nel 1959 \u00e8 stata nuovamente benedetta da Mons. Ferro il 12 luglio 1962: la devozione ha voluto affiancare al culto di San Sperato anche quello della Madonna della Catena.\nPossiamo documentare la situazione anagrafica degli abitanti del nostro quartiere attingendo ai registri parrocchiali che risalgono al 1759.\nAnche le campane della chiesa hanno una loro storia; quasi certamente sono quelle della vecchia chiesa. La campana grande porta la seguente iscrizione: \"Anno Domini 1848 Demetrius Tripepi Parrochus et Rector - Giovanni Santoro Fonditore\". Mentre sulla campana piccola \u00e8 possibile leggere solo la data 1756.\nIl toponimo.\nTrattasi di un agiotoponimo. Il nome \"Sperato\" deriva dal latino \"Speratus\" che vuol dire \"sperato, desiderato, aspettato\"."}
{"id": "1313588", "revid": "2730", "url": "https://it.wikipedia.org/wiki?curid=1313588", "title": "Anti-Defamation League", "text": "L'Anti-Defamation League (ADL, \"Lega Antidiffamazione\"), precedentemente nota come \"Anti-Defamation League of B'nai B'rith\", \u00e8 un'organizzazione non governativa internazionale ebraica con sede negli Stati Uniti d'America.\nEssa si definisce come \"la principale agenzia nazionale relazionata ai diritti civili e ai diritti umani\"; l'ADL afferma di \"combattere l'antisemitismo e tutte le forme di pregiudizio, di difendere gli ideali democratici e di proteggere i diritti civili per tutti facendo informazione, producendo istruzione ed educazione, legislazione e patrocinio\".\nFondata nell'ottobre del 1913 dall'ordine paramassonico di B'nai B'rith, organizzazione di assistenza e club di servizio ebraico statunitense, il suo scopo originario statuario fu quello di \"fermare, per mezzo di appelli alla ragione e alla coscienza e, se necessario, rivolgendosi alla legge, la diffamazione nei confronti del popolo ebraico\".\nL'ADL, con il proprio quartier generale a New York, conta attualmente 29 succursali in tutto il territorio statunitense e 3 uffici in altri paesi. Abraham Foxman ne \u00e8 stato direttore nazionale dal 1987; nel novembre del 2014 \u00e8 stato annunciato che Jonathan Greenblatt lo avrebbe sostituito prendendone il posto a partire dal luglio del 2015. Segretario nazionale \u00e8 Barry Curtiss-Lusher.\nL'Anti-Defamation League \u00e8 stata anche oggetto di critiche e polemiche per quanto riguarda le sue effettive priorit\u00e0. Il filosofo Noam Chomsky l'accusa di \"\"aver perduto del tutto il suo obiettivo sui diritti civili per essere diventata solo una sostenitrice della politica israeliana\". L'ADL \u00e8 stata altres\u00ec accusata di aver confuso le legittime critiche al governo d'Israele con l'antisemitismo. Il giornalista e saggista Mark Arax ha infine criticato l'organizzazione per il mancato riconoscimento del genocidio armeno.\nOrigini.\nFondata nell'ottobre del 1913 da B'nai B'rith, con Sigmund Livingston come suo primo leader, la sua carta statuaria afferma che il suo \"fine ultimo \u00e8 quello di garantire la giustizia e un equo trattamento nei confronti di tutti i cittadini indistintamente e mettere fine una volta per tutte alla discriminazione e alla ridicolizzazione ingiusta e iniqua contro qualsiasi minoranza o gruppo di cittadini\"\".\nL'ADL venne fondata come risposta diretta agli attacchi rivolti contro gli ebrei; il caso concernente Leo Frank fu menzionato esplicitamente da Adolf Kraus quando ne annunci\u00f2 la creazione.\nObiettivi.\nLo scopo dichiarato dell'ADL \u00e8 quello di combattere\nStoricamente l'ADL si \u00e8 opposta a gruppi e individui che si sono considerati antisemiti e/o razzisti, tra cui: il nazionalsocialismo, il Ku Klux Klan, Henry Ford, il reverendo Charles Coughlin (leader del \"Fronte cristiano\"), il movimento di identit\u00e0 cristiana, il German-American Bund, il neonazismo, la \"Militia\" statunitense (un movimento paramilitare americano) e agli Skin88, movimento suprematista del potere bianco (anche se l'ADL riconosce che ci sono anche skinheads non razzisti).\nL'ADL pubblica rapporti su una variet\u00e0 di paesi, riguardo a presunti incidenti, aggressioni e temi propagandistici dell'antisemitismo.\nL'ADL sostiene che alcune forme di antisionismo e di critica nei confronti dello Stato d'Israele attraversano la linea di confine dell'antisemitismo. Lo statuto afferma che:\nL'ADL assegna il suo \"Courage to Care Award\" (dal 1987) per onorare e ricordare degnamente tutti i soccorritori degli ebrei durante l'epoca dell'Olocausto.\nDal 2010 l'ADL ha pubblicato un elenco delle \"dieci organizzazioni leader responsabili di calunniare Israele negli Stati Uniti\", includendovi anche l'A.N.S.W.E.R., l'International Solidarity Movement e la \"Jewish Voice for Peace\" per la sua richiesta di Boicottaggio, disinvestimento e sanzioni.\nNell'ottobre del 2010 l'ADL ha condannato le osservazioni fatte da Ovadia Yosef sul fatto che il solo scopo dei non ebrei fosse quello di servire gli ebrei.\nQuando \u00e8 stato prodotto il film ispirato all'antimormonismo intitolato \"The God Makers\" Rhonda M. Abrams, direttore regionale del Pacifico Centrale (San Francisco) per l'ADL ha scritto una recensione critica, tra cui la seguente dichiarazione:\nSeparazione tra Chiesa e Stato.\nUno degli obiettivi principali dell'ADL \u00e8 la libert\u00e0 di religione per le persone di tutte le fedi. Nel contesto dell'istruzione pubblica l'ADL ha affermato che, poich\u00e9 il creazionismo e il cosiddetto \"disegno intelligente\" sono credenze religiose e il governo vieta di appoggiare le credenze di una particolare religione, questi non dovrebbero essere insegnati durante le lezioni di scienza: \"La Costituzione degli Stati Uniti d'America garantisce agli americani il diritto di credere alle teorie religiose della creazione (cos\u00ec come ad altre teorie) ma non consente che siano insegnate nelle classi di scienze della scuola pubblica\".\nAllo stesso modo l'ADL sostiene il precedente giuridico che \u00e8 incostituzionale (vedi Controllo di legittimit\u00e0 costituzionale) per il governo di affiggere i \"Dieci comandamenti\" nei tribunali, nelle scuole e in tutti gli altri luoghi pubblici: \"la vera libert\u00e0 religiosa non significa libert\u00e0 di imporre la religione di maggioranza su tutti i cittadini\".\nL'ADL ha anche condannato la scuola pubblica per aver fatto pubblicare la \"Bibbia\" secondo la volont\u00e0 del \"National Council on Bible Curriculum in Public Schools\" (un'associazione del fondamentalismo cristiano) dicendo che ci\u00f2 solleva \"gravi problemi costituzionali\" oltre a \"promuovere l'accettazione di un'interpretazione della tradizione della fede biblica sopra tutte le altre\". L'ADL si \u00e8 infine opposta alla California Proposition 8 ed ha sostenuto invece il Matthew Shepard Act.\nMonitoraggio degli estremisti.\nL'ADL conserva su file e traccia le attivit\u00e0 di vari gruppi e movimenti estremisti. Secondo il direttore Abe Foxman \"la nostra missione \u00e8 quella di controllare e scoprire coloro che sono anti-ebrei, razzisti, antidemocratici e soggetti propensi alla violenza e li monitoriamo principalmente leggendo pubblicazioni e partecipando a incontri pubblici... Poich\u00e9 le organizzazioni estremiste sono inclini alla segretezza, talvolta l'ADL pu\u00f2 giungere a conoscenza delle loro attivit\u00e0 solo usando fonti nascoste... [che] funzionano in modo analogo a quello del giornalismo investigativo. Alcuni hanno svolto un grande servizio al popolo americano, ad esempio scoprendo l'esistenza di campi di addestramento paramilitare di estremisti di destra; questo senza alcun riconoscimento e con notevole rischio personale\".\nUna persona arrestata in relazione alla preparazione di attentati terroristici correlati al movimento suprematista di potere bianco nel 2002 aveva disegnato una vignetta di se stesso che faceva saltare in aria gli uffici di Boston dell'ADL.\nL'ADL fa regolarmente uscire rapporti sulle attivit\u00e0 inerenti all'antisemitismo negli Stati Uniti d'America, all'estrema sinistra e all'estrema destra. Per esempio, nell'ambito del proprio sito web \"Law Enforcement Agency Resource Network\" (L.E.A.R.N.)\", ha pubblicato informazioni relative al \"Militia Movement\" e una guida per i funzionari legislativi denominata \"Officer Safety and Extremists\". L'archivio \"The Militia Watchdog\" sull'estremismo presente negli Stati Uniti d'America (compresi i gruppi non specificamente citati come antisemiti) dal 1995 al 2000 \u00e8 disponibile anche sul sito ufficiale.\nNel corso degli anni novanta alcuni dettagli sulle attivit\u00e0 di monitoraggio dell'ADL sono diventati pubblici e controversi, incluso il fatto che l'ADL abbia raccolto informazioni su alcuni gruppi non estremisti. Nel 2013 J.M. Berger, un ex collega del gruppo di ricerca \"Brookings Institution\", ha scritto che i mezzi di comunicazione di massa dovrebbero essere pi\u00f9 prudenti quando citano il Southern Poverty Law Center e l'ADL, sostenendo che essi non sono \"fornitori oggettivi di dati\".\nNel luglio del 2017 l'ADL ha annunciato che avrebbero sviluppato profili su 36 leader di Alt-right e \"alt-lite\".\nRuolo svolto nell'arresto dei potenziali assassini di Barack Obama.\nNell'ottobre del 2008, l'ADL ha riferito di aver aiutato il Bureau of Alcohol, Tobacco, Firearms and Explosives (ATF) fornendo, su richiesta, informazioni su Daniel Cowart e Paul Schlesselman e i loro associati e contatti oltre che sui loro legami con la \"Supreme White Alliance\". Poco dopo i due uomini sono stati arrestati con l'accusa di tentato omicidio contro decine di afroamericani e di complotto per far assassinare l'allora neo-presidente degli Stati Uniti d'America Barack Obama durante una sua visita in Tennessee.\nConsapevolezza dell'Olocausto.\nL'ADL ritiene che sia importante ricordare l'Olocausto, al fine di evitare che un tale fatto si possa ripresentare. Oltre agli eventi di sponsorizzazione e alla lotta contro i revisionisti del negazionismo dell'Olocausto l'ADL \u00e8 stato anche attivo a sollecitare azioni per fermare la pulizia etnica e il genocidio in luoghi come la Bosnia-Erzegovina, il Darfur e il Sudan.\nL'ADL ha parlato contro una campagna pubblicitaria da parte del People for the Ethical Treatment of Animals (PETA) a partire dal 2003 che ha equiparato il mangiare carne animale con l'Olocausto. Un comunicato stampa dell'ADL ha affermato che \"lo sforzo di PETA nel cercare l'approvazione per la sua campagna Holocaust on Your Plate \u00e8 oltraggioso, offensivo e porta Chutzpah a nuove altezze, anzich\u00e9 approfondire la nostra ribellione contro ci\u00f2 che il nazionalsocialismo fece agli ebrei. Il progetto minerebbe la lotta per comprendere l'Olocausto e trovare modi per assicurarsi che tali catastrofi non si ripetano mai pi\u00f9\".\nNel maggio del 2005 PETA si \u00e8 scusato per la sua campagna, con la sua presidentessa Ingrid Newkirk la quale ha affermato che causare sofferenza \"non \u00e8 mai stata la nostra intenzione e pertanto siamo profondamente dispiaciuti\".\nL'ADL nazionale ha rilasciato una \"dichiarazione sul genocidio armeno\" il 21 agosto del 2007 in cui ha dichiarato che \"le conseguenze di tali azioni erano veramente equivalenti al genocidio\". Gli attivisti hanno ritenuto che la dichiarazione non fosse un riconoscimento pieno e inequivocabile del genocidio armeno, perch\u00e9 l'uso di \"equivalente\" come qualificazione \u00e8 stato considerato inadatto e l'uso della parola \"conseguenze\" \u00e8 stato visto come un tentativo di eludere la legislazione internazionale sulla definizione di genocidio evitando qualsiasi linguaggio che implica intenti, un aspetto invece reso cruciale nella definizione della Convenzione sul genocidio dell'ONU del 1948.\nL'ADL ha convocato la sua riunione nazionale a New York all'inizio di novembre del 2007, quando \u00e8 stata discussa la questione del genocidio armeno. Alla sua conclusione \u00e8 stata rilasciata una dichiarazione stampa con la frase che \"la commissione nazionale dell'ADL nella sua riunione annuale ha deciso di non intraprendere ulteriori azioni sul tema del genocidio armeno\".\nPosizioni politiche.\nL'ADL sostiene lo stato ebraico e si \u00e8 opposta in modo vigoroso alla risoluzione del 1978 dell'Organizzazione delle Nazioni Unite (revocata nel 1991) che ha equiparato il sionismo al razzismo e al tentativo di rilanciare tale formulazione alla Conferenza mondiale contro il razzismo svoltasi a Durban nel 2001. L'ADL ha anche espresso preoccupazione per le proposte legislative israeliane che soffocano la libert\u00e0 di espressione e minano la natura democratica stessa del paese.\nIl 23 settembre del 2003, in occasione della \"Tribute to Italy Dinner\" l'ADL ha premiato il Presidente del Consiglio dei ministri della Repubblica Italiana Silvio Berlusconi, un onore \"conferito ai leader mondiali che si impegnano a promuovere il raggiungimento della pace regionale e mondiale e che sviluppano un impegno speciale nel promuovere i diritti umani e i diritti civili\". Berlusconi \u00e8 anche molto ben conosciuto per la sua spiccata posizione filo-israeliana.\nL'ADL si \u00e8 dichiarata contraria alla pratica denigratoria e persecutoria del \"Red-baiting\" e il maccartismo.\nNel 2006 l'ADL ha condannato i senatori del Partito Repubblicano statunitense per aver tentato di proibire il matrimonio tra persone dello stesso sesso con un emendamento federale (il \"Federal Marriage Amendment\") e ha lodato la sua caduta, denominandolo un palese tentativo di discriminazione. Lo stesso anno l'ADL avvert\u00ec che il dibattito sull'immigrazione illegale stava favorendo esponenti del neonazismo e dell'antisemitismo nei ranghi dell'organizzazione \"Minuteman Project\".\nNel 1974 i leader nazionali dell'ADL Arnold Forster e Benjamin R. Epstein hanno pubblicato un libro intitolato \"The New Anti-Semitism\", sostenendo che un nuovo tipo di antisemitismo \u00e8 in fase di crescita. Nel 1982 il leader nazionale dell'ADL Nathan Perlmutter e sua moglie, Ruth Ann Perlmutter, hanno pubblicato un libro intitolato \"The Real Anti-Semitism in America\". Nel 2003 il direttore nazionale dell'ADL Abraham Foxman ha pubblicato \"Never Again? The Threat of the New Anti-Semitism\", dove a pagina 4 afferma: \"al momento ci troviamo davanti ad una grande minaccia per la sicurezza e la salvezza del popolo ebraico, come quella che abbiamo affrontato negli anni trenta, se non una pi\u00f9 grande\".\nNel 2010, durante un'audizione per la \"Florida House Bill 11\" (Crimini contro le persone senza casa), che doveva rivedere l'elenco dei reati giudicati crimini d'odio in Florida aggiungendovi anche lo status personale di senzatetto, l'ADL si \u00e8 schierata contro il disegno di legge (il quale \u00e8 successivamente passato con un voto di 80-28 ed \u00e8 stato inviato al Senato statale) assumendo la posizione che l'aggiunta di altre categorie all'elenco non avrebbe fatto altro che diluire l'efficacia della legge, che include gi\u00e0 la razza, la religione, l'orientamento sessuale, la disabilit\u00e0 e l'et\u00e0.\nL'ADL ha supportato il \"Comprehensive Immigration Reform Act of 2007\" e il \"DREAM Act\" i quali concederanno la residenza permanente condizionale a certi stranieri illegali di buon carattere morale che si laureano presso le scuole americane, che sono giunti negli Stati Uniti come minori e che hanno vissuto nel paese continuamente per almeno cinque anni prima dell'emanazione della proposta legislativa.\nRelazioni con le altre religioni e gruppi etnici.\nRelazioni con gli arabi e i musulmani.\nIl 18 giugno del 2004 l'ADL ha rilasciato un comunicato, nei riguardi dell'\"Unione degli studenti musulmani\" dell'Universit\u00e0 della California, Irvine (UCI); il gruppo studentesco aveva difatti invitato degli oratori al campus che hanno reso pubbliche dichiarazioni di sostegno per Hamas, avevano sostenuto gli attacchi suicidi e parlato a favore della distruzione di Israele. Per la festa di laurea i membri hanno scelto di indossare le stole di colore verde (il colore tradizionale dell'Islam) in rapporto alla Shah\u0101dah, la dichiarazione islamica di fede.\nIl comunicato stampa della ADL ha spiegato che la \"Shah\u0101dah\" \u00e8 una dichiarazione di fede che \u00e8 stata strettamente identificata con i terroristi palestinesi ed ha affermato che gli attentatori suicidi collegati al gruppo palestinese di Hamas indossano bracciali verdi e fasce iscritte con la \"Shah\u0101dah\" come simbolo del loro movimento, dichiarando: \"siamo turbati per il fatto che i membri dell'Unione degli studenti musulmani dell'UCI abbiano scelto di mostrare un simbolismo che \u00e8 strettamente identificato con i gruppi terroristici palestinesi e che pu\u00f2 essere particolarmente offensivo per gli studenti ebrei\".\nL'ADL si \u00e8 opposta pubblicamente alle organizzazioni anti-islamiche come \"Stop Islamization of America\" (SIOA) e Stop Islamisation Of Europe (SIOE) e agli attivisti come Pamela Geller e David Yerushalmi descrivendoli come \"bigotti anti-musulmani\".\nRelazioni con gli afroamericani.\nNel 1997 il \"National Center for Black-Jewish Relations\" dell'Universit\u00e0 Dillard, una delle universit\u00e0 storicamente afroamericane di New Orleans ha assegnato al direttore dell'Adl Abraham Foxman il primo annuale \"Martin Luther King, Jr. \u2013 Donald R. Mintz Freedom and Justice Award\".\nNel 2004 l'ADL \u00e8 diventato il principale partner del \"Peace and Diversity Academy\", una nuova scuola pubblica d'istruzione secondaria di New York, con studenti prevalentemente neri e ispanici.\nNella celebrazione del Mese della storia dei neri l'ADL ha creato e distribuito piani di lezione agli insegnanti di scuola media e superiore sulla figura di Shirley Chisholm (1924-2005), la prima donna nera eletta al Congresso degli Stati Uniti nonch\u00e9 importante leader del movimento per i diritti civili degli afroamericani.\nL'ADL ha anche pubblicamente imputato alcuni afroamericani di essere collusi con l'antisemitismo.\nL'ADL ha catalogato una storia trentennale del leader della Nation of Islam Louis Farrakhan nella sua crescita retorica antisemita, a partire dalle affermazioni che alcuni ebrei non sono \"veri ebrei\" e che invece sono \"inganni malvagi del popolo americano\", che \"hanno succhiato il sangue agli americani e che i potenti ebrei promuovono l'omosessualit\u00e0 e controllano la leadership nera.\nFarrakhan ha attirato per la prima volta l'attenzione dell'ADL con i commenti espressi in un'emittente radiotelevisiva l'11 marzo del 1984 dicendo che \"Adolf Hitler era un uomo veramente molto grande\". Farrakhan insiste sul fatto di utilizzare la parola \"grande\" nel senso di \"grande depressione\" o \"grande squalo bianco\". Il 24 giugno seguente ha descritto lo stato ebraico come \"strutturato su ingiustizia, furto, bugia e inganno e che usa il nome di Dio per proteggere la sua sporca religione sotto il suo nome santo e giusto\".\nL'ADL ha esortato vari gruppi come la National Association for the Advancement of Colored People (NAACP), il cui capo Benjamin Chavis ha sviluppato un rapporto di lavoro con Farrakhan nel 1994, a dissociarsi dai suoi punti di vista.\nNel 1984 \"The Boston Globe\" ha riferito che il direttore nazionale dell'ADL, Nathan Perlmutter dell'Universit\u00e0 di Stanford, ha affermato che il reverendo Jesse Jackson era antisemita, dopo che Jackson aveva fatto riferimento alla citt\u00e0 di New York come \"Hymietown\" (Hymie \u00e8 un dispregiativo per \"ebreo\"). Tuttavia si \u00e8 poi riconciliata con Jackson e ha lavorato con lui sulla questione della comunit\u00e0 ebraica iraniana.\nIl regista Spike Lee \u00e8 stato criticato per la sua rappresentazione dei proprietari di nightclub ebraici Moe e Josh Flatbush nel suo film \"Mo' Better Blues\" del 1990. L'ADL ha affermato che le caratterizzazioni dei proprietari di locali notturni \"lasciano trasparire un'antica e pericolosa forma di stereotipo antisemita\" e che \u00e8 rimasta \"delusa dal fatto che Spike Lee - il cui successo \u00e8 in gran parte dovuto ai suoi sforzi per rompere gli stereotipi e i pregiudizi razziali - ha impiegato le stesse tattiche che si suppone egli deplori\".\nLe caratterizzazioni fatte nel film hanno fatto arrabbiare anche il B'nai B'rith e altre organizzazioni ebraiche, il che ha costretto Lee a scusarsi attraverso un articolo nel \"New York Magazine\".\nDurante il ciclo elettorale del 2002 l'ADL, in una lettera rivolta al \"The New York Times\", ha duramente criticato il membro del Congressional Black Caucus Cynthia McKinney della Georgia per aver lanciato attacchi percepiti come razziali contro il suo avversario ebraico. In un articolo datato 19 agosto del 2002 del direttore dell'ADL Abraham Foxman rilasciato al \"New York Times\" viene dichiarato che \"ha senso che gli ebrei americani vogliano contribuire agli sforzi per sostituire la signora McKinney\".\nNel febbraio del 2005 Foxman ha definito ipocrita il produttore musicale hip hop Russell Simmons per aver condotto una campagna pubblicitaria contro l'antisemitismo, mentre, secondo il punto di vista di Foxman, al contempo difende o scusa le dichiarazioni antisemite di Farrakhan. Pi\u00f9 tardi l'ADL ha esortato i principali leader neri, tra cui Simmons, di riconsiderare il loro sostegno a Farrakhan e a Malik Zulu Shabazz e gli organizzatori di \"Millions More Movement\" ad \"alzarsi\" contro l'antisemitismo nero.\nSimmons, rispondendo al direttore dell'ADL, ha dichiarato: \"\"semplicemente, sei fuorviato, arrogante e molto irrispettoso nei confronti degli afroamericani e, soprattutto, le tue dichiarazioni verranno intenzionalmente o non intenzionalmente percepite in direzione di un'impressione negativa nei riguardi degli ebrei nella mente di milioni di afroamericani\". Foxman ha risposto: \"se vi fosse stato un evento ebraico guidato da un razzista, mi aspetterei che i leader neri mi dicessero che l'ADL non avrebbe avuto nulla a che fare con esso, piuttosto che condannarla per la sua azione\"\".\nDialogo interreligioso.\nL'ufficio regionale ADL del New England ha anche istituito un'iniziativa basata sulla fede denominata \"The Interfaith Youth Leadership Program\", meglio conosciuto come \"Camp If\" o \"Camp Interfaith\". Incorporando gli adolescenti delle religioni cristiane, ebraiche e islamiche il Camp porta i ragazzi per una settimana di condivisione in un campo dove si legano e conoscono le culture degli altri. Il campo \u00e8 emerso come un nuovo tentativo di promuovere buone relazioni tra i membri pi\u00f9 giovani delle religioni abramitiche.\nControversie.\nControversie sulla raccolta di dossier.\nA partire dagli anni trenta l'ADL sta raccogliendo informazioni e pubblicando rapporti su qualunque cosa identifica come antisemitismo, razzismo e pregiudizio oltre che su individui e gruppi anti-ebrei, anti-israeliani, razzisti, antidemocratici, violenti e estremisti; di conseguenza l'organizzazione ha accumulato quello che una volta ha definito come un \"ben noto archivio di informazioni accurate, dettagliate e inattaccabili sulle persone e le organizzazioni estremiste\". Nel corso dei decenni l'ADL ha raccolto migliaia di file.\nDurante gli anni trenta l'ADL, insieme all'\"American Jewish Committee\", ha coordinato i gruppi ebraici americani in tutto il paese nel monitorare le attivit\u00e0 del German-American Bund e dei suoi affiliati filo-nazisti nativi statunitensi; in molti casi queste organizzazioni di difesa hanno pagato informatori per infiltrarsi in questi gruppi e riportare ci\u00f2 che avessero scoperto. La pi\u00f9 duratura ed efficace di queste organizzazioni di resistenza ebraica \u00e8 stato il \"Los Angeles Jewish Community Committee\" (LAJCC), che \u00e8 stato sostenuto finanziariamente dai leader ebrei dell'industria cinematografica di Hollywood. Le operazioni quotidiane vennero supervisionate dall'avvocato Leon Lewis.\nDal 1934 al 1941 il LAJCC ha mantenuto la sua sorveglianza sotto copertura del \"Bund\", della Legione d'argento d'America e di decine di altri gruppi nazisti che operavano a Los Angeles. Lavorando con l'ADL Leon Lewis e il LAJCC hanno svolto un ruolo strategico nella consulenza dell'indagine McCormack-Dickstein sulle attivit\u00e0 propagandistiche naziste negli Stati Uniti (1934) e sull'indagine della Commissione per le attivit\u00e0 antiamericane (1938-1940). Nella loro relazione finale al Congresso degli Stati Uniti d'America entrambi i Comitati hanno scoperto che l'improvviso aumento dell'antisemitismo politico nel corso del decennio era dovuto in parte al sostegno attivo da parte della Germania nazista a questi gruppi nazionalisti.\nUna delle sue fonti per gli anni ottanta e novanta \u00e8 stato Roy Bullock, un privato che si occupa di raccolta di informazioni per il regime del Sudafrica (questo secondo \"La Israel lobby e la politica estera americana\"). Ha raccolto rapporti informativi su 10-12.000 individui e 600 organizzazioni e li ha forniti all'ADL come imprenditore indipendente a pagamento per oltre 32 anni. Bullock scrisse spesso lettere a vari gruppi e invi\u00f2 copie delle loro risposte all'ADL, tagli\u00f2 articoli da giornali e riviste e conserv\u00f2 dossier sul suo computer.\nHa anche utilizzato meno metodi ortodossi e, probabilmente, illegali, come la perquisizione della spazzatura e l'intercettazione telefonica della \"White Aryan Resistance\" con lo scopo di rinvenire prove dei crimini d'odio. Alcune delle informazioni che ha ottenuto e poi passate all'ADL sono state fornite da documenti riservati (inclusi i fascicoli di intelligence su diversi gruppi nazisti e registrazioni sulla patente di guida e altre informazioni personali su quasi 1.400 persone) che gli sono stati dati da un agente di polizia di San Francisco e dall'ex agente della CIA Tom Gerard.\nL'8 aprile del 1993 la polizia ha sequestrato il computer di Bullock e ha fatto incursione negli uffici ADL a San Francisco e a Los Angeles. La ricerca ha rivelato che Bullock aveva messo insieme fascicoli informativi su 9.876 individui e pi\u00f9 di 950 gruppi di tutto lo spettro politico. Molti dei brani di Bullock riguardavano gruppi che non rientravano nella definizione di estremisti. Oltre ai dossier sul Ku Klux Klan, sulla \"White Aryan Resistance\", sullo Jih\u0101dismo e la Lega di Difesa Ebraica sono stati rinvenuti dati sul National Association for the Advancement of Colored People, sul Congresso Nazionale Africano, sull'American Civil Liberties Union, sull'United Automobile Workers, sull'ACT UP, sulla rivista \"Mother Jones\", sull'ITAR-TASS, su Greenpeace, sugli Ebrei per Ges\u00f9 e sul \"National Lawyers Guild\". C'erano anche dossier su politici, tra cui la democratica Nancy Pelosi, l'ex repubblicano Pete McCloskey e sull'attivista Lyndon LaRouche.\nBullock ha detto agli investigatori che molti di questi erano suoi dossier privati, non le informazioni che stava passando all'ADL. Un avvocato ha dichiarato che \"non sapevamo nulla della grande quantit\u00e0 di fascicoli, quelli non sono i dossier di ADL... questo \u00e8 un lavoro personale di Bullock\". Per quanto riguarda i propri archivi l'ADL ha affermato il possesso di un dossier su un gruppo non significava che l'ADL si opponesse al gruppo. L'avvocato distrettuale accus\u00f2 allora l'ADL di condurre una \"rete di spionaggio\" nazionale, ma abbandon\u00f2 tutte le accuse pochi mesi dopo giudicandola esser stata fatta a fin di bene. L'ADL ha poi offerto all'ufficio dell'avvocato distrettuale una somma di 75.000 dollari per combattere l'intolleranza, debitamente accolta.\nNelle settimane successive alle perquisizioni dodici gruppi per i diritti civili guidati dall'American-Arab Anti-Discrimination Committee e dalla \"National Lawyers Guild,\" hanno presentato una causa civile che chiede all'ADL di pubblicare le informazioni ottenute con metodi di sorveglianza e di concludere le sue indagini, oltre a pagare i danni relativi. La causa ha alimentato la speculazione sul fatto che l'organizzazione stesse intraprendendo una campagna segreta per reprimere il dissenso politico.\nL'avvocato del querelante, ex membro della Camera dei rappresentanti McCloskey, ha affermato che le informazioni raccolte dall'ADL costituivano una violazione della privacy. L'ADL, pur allontanandosi da Bullock, ha ribadito che ha il diritto, come qualsiasi altro ricercatore o giornalista, a indagare su organizzazioni e individui. Richard Cohen, legale del Southern Poverty Law Center di Montgomery (Alabama), ha affermato che, proprio come i giornalisti, anche i ricercatori dell'ADL \"raccolgono comunque informazioni\" e le accolgono con favore da fonti confidenziali, concludendo che \"probabilmente si affidano alle loro fonti per disegnare la linea di confine\" su quanto pu\u00f2 essere legalmente divulgato. Bullock ha ammesso di aver acceduto nello zelo e che alcuni dei modi in cui ha raccolto i dati potrebbero essere stati illegali.\nLa causa \u00e8 stata risolta in tribunale nel 1999. L'ADL ha accettato di pagare 175.000 dollari per le spese giudiziarie dei gruppi, due dei quali ebraici, che l'hanno citata in giudizio, promettendo che non avrebbe cercato informazioni provenienti da fonti per le quali sapeva di non poter legalmente rivelare i contenuti, consentendo di eliminare i dati sensibili come i documenti criminali o i Social Security number dai suoi file e ha speso 25.000 dollari per instaurare ulteriori rapporti tra le comunit\u00e0 di ebrei americani, arabi americani e afroamericani.\nQuando il caso \u00e8 stato risolto Hussein Ibish, direttore delle comunicazioni per l'\"American-Arab Anti-Discrimination Committee\" (ADC), ha affermato che l'ADL aveva raccolto dati \"sistematicamente in un programma il cui intento era di minare i diritti civili e le organizzazioni arabo-americane\". Il direttore nazionale dell'ADL Abraham Foxman ha bollato le dichiarazioni dell'ADC essere \"assolutamente false\", dicendo che \"se fosse vero, avrebbero vinto il loro caso\" e notando che nessun tribunale ha trovato l'ADL colpevole di alcuna ingiustizia. L'ADL ha rilasciato una dichiarazione secondo cui l'accordo \"riconosce esplicitamente il diritto di ADL di raccogliere informazioni in qualsiasi modo legale e costituzionalmente protetto, ci\u00f2 che abbiamo sempre fatto e continueremo a fare\".\nJohn Mearsheimer e Stephen Walt hanno affermato che l'organizzazione, piuttosto che difendere gli ebrei dal fanatismo, si rivolge verso gli individui critici di Israele o contrari al suo sostegno da parte del governo.\nRisorse economiche.\nCon un budget annuale di pi\u00f9 di 50 milioni di dollari USA l'ADL ha 29 uffici negli Stati Uniti e tre in altri paesi."}
{"id": "1313591", "revid": "124123", "url": "https://it.wikipedia.org/wiki?curid=1313591", "title": "Antonino Biffi", "text": "Biografia.\nStudi\u00f2 presumibilmente sotto l'insegnamento di Giovanni Legrenzi e il 6 luglio 1692 entr\u00f2 come contralto nel coro della cappella della Basilica di San Marco. Dopo appena una settimana i procuratori gli affidarono il compito di assistere l'allora maestro di cappella Gian Domenico Partenio. Dopo la morte di quest'ultimo avvenuta nel 1701, Biffi present\u00f2 istanza per ottenere il posto vacante; oltre a lui gli altri pretendenti erano: il vice-maestro di cappella Carlo Francesco Pollarolo, Antonio Lotti e Benedetto Vinaccesi, allora ambedue organisti della Basilica. Venne scelto Biffi e fu ufficialmente nominato il 5 febbraio 1702; mantenne la carica di direttore della cappella sino alla morte. Inoltre succedette a Partenio nella posizione di direttore e maestro del coro del Conservatorio dei Mendicanti. Tra i suoi allievi ebbe Giovanni Battista Ferrandini e forse Daniel Gottlob Treu.\nLe composizioni di Biffi, prevalentemente musica sacra, sono in genere influenzate dalla scuola veneziana, la quale \u00e8 caratterizzata da una musica particolarmente espressiva e ricca di colore. Nonostante queste influenze siano \"moderate\" dalla pi\u00f9 sobria scuola romana, egli tende all'uso dello stile concertato, ponendo in secondo piano l'uso del contrappunto."}
{"id": "1313594", "revid": "767487", "url": "https://it.wikipedia.org/wiki?curid=1313594", "title": "Giuseppe Laras", "text": "Biografia.\nLaureato in legge e filosofia e pedagogia, \u00e8 una figura chiave, assieme al cardinale Carlo Maria Martini e Paolo De Benedetti, del dialogo ebraico-cristiano e tra cultura laica e cultura religiosa a Milano e in Italia.\nPresidente emerito e onorario dell\"'Assemblea Rabbinica Italiana\", dopo una presidenza pi\u00f9 che ventennale, \u00e8 stato dal 1980 al 2005 Rabbino Capo della Comunit\u00e0 Ebraica di Milano.\nIn precedenza \u00e8 stato il Rabbino Capo di Ancona e, successivamente, di Livorno, nonch\u00e9 Presidente del Tribunale Rabbinico di Milano.\n\"Figlio della Shoah\", ha vissuto la sua infanzia e adolescenza a Torino.\nSi tratta di una delle maggiori autorit\u00e0 rabbiniche contemporanee in Italia e in Europa. Molti rabbini, italiani e non, hanno ricevuto da lui la\" semichah\" (laurea/ordinazione rabbinica).\nVasta e variegata \u00e8 stata la sua formazione accademica, conseguendo prima la laurea in Giurisprudenza (diritto penale) e, successivamente, quella in Filosofia (pensiero dell'Illuminismo).\nContemporaneamente, sin dal liceo, si addentr\u00f2 nel campo degli studi rabbinici al \"Collegio Rabbinico Italiano\" di Torino sotto l'autorevole guida di Maestri insigni quali Rav Dario Disegni z.l. e Rav Elia Samuele Artom z.l., conseguendo giovanissimo la laurea rabbinica.\nGli studi con il rabbino Dario Disegni, una delle figure-chiave dell'Ebraismo italiano del dopoguerra, inseriscono la formazione di Laras nella scia dell'Ebraismo ortodosso colto e illuminato proposto dai Rabbini Chayes (futuro Grande Rabbino di Vienna) e Margulies, gli stessi che risollevarono gli studi ebraici in Italia (e a Firenze in particolare) e di cui il Disegni fu allievo diretto.\nA dare ulteriore spessore alla sua formazione culturale ebraica e umana contribu\u00ec la lettura di classici dell'ebraismo italiano, dall'opera illuminata e all'avanguardia di Elia Benamozegh, a \"classici\" come gli scritti di Rav Mosh\u00e8 Chaim Luzzatto, di Shadal e di Cassuto.\nCorrispondente, tra gli altri, anche di G. Scholem, ha studiato con L\u00e9on Ashkenazi (Manitou), con Nathan Rotenstreich e con Nechama Leibowitz.\nFine studioso del pensiero di Mos\u00e8 Maimonide, \u00e8 uno dei massimi conoscitori del pensiero del grande Maestro dell'ebraismo spagnolo, nonch\u00e9 del pensiero ebraico medievale e rinascimentale.\n\u00c8 stato, inoltre, direttore della \"Rassegna Mensile di Israel\", presidente della \"Federazione Sionistica Italiana\", nonch\u00e9 direttore del \"Collegio Rabbinico Italiano\" di Roma.\nTra i rapporti significativi con esponenti eminenti dell'Ebraismo italiano vogliamo qui segnalare le intense relazioni intercorse con il rabbino Elio Toaff, con Dante Lattes, con Amos Luzzatto e con molti altri.\nLa \"avventura\" del Dialogo tra ebrei e cristiani in Italia (ora aprentesi anche all'Islam), pur annoverando altri importanti nomi, tra cui quelli di Rav E. Toaff, di Rav E. Kopciovsky (z.l.), del cardinale Augustin Bea, ha avuto la massima propulsione a Milano durante il ventennio di sinergica amicizia e collaborazione tra Laras, Carlo Maria Martini e P. De Benedetti, precorrendo insieme i tempi, con lungimiranza, determinazione e coraggio, nonostante le molte opposizioni e diffidenze espresse dalle rispettive parti, raggiungendo anche insperate vette di produzione culturale, tanto filosofica quanto teologica.\nIn precedenza, anche durante il suo rabbinato a Livorno, Laras intrattenne intense relazioni di stima e dialogo con il vescovo di Livorno, mons. Alberto Ablondi.\nConclusosi il lungo episcopato dell'amico cardinale Carlo Maria Martini ed essendogli succeduto alla cattedra arcivescovile di Milano il cardinale Dionigi Tettamanzi, tra l'allora rabbino-capo di Milano e il nuovo arcivescovo nacque un rapporto di profonda stima vicendevole, di grande rispetto, di ascolto e di comprensione e, infine, di amicizia, che ha continuato a favorire e promuovere il dialogo tra le comunit\u00e0 cristiane - ed in particolare quella cattolica - e le comunit\u00e0 ebraiche, oltre che la conoscenza dell'Ebraismo.\nIl cardinale Tettamanzi, fondatore, tra le istituzioni interne all'antica e prestigiosa Biblioteca Ambrosiana, dell'Accademia Ambrosiana, ha nominato, d'accordo con i Dottori dell'Ambrosiana, Giuseppe Laras membro della sezione orientalistica (classe di studi giudaici).\nSempre in ambito cattolico \u00e8 da segnalarsi l'importante frequentazione, collaborazione e amicizia tra il rabbino e l'emerito Prefetto della Biblioteca Ambrosiana, oggi cardinale della Chiesa cattolica, mons. Gianfranco Ravasi.\nNel 2006, insieme con mons. Gianfranco Ravasi, mons. Carlo Chenis, mons. Pierangelo Sequeri, Silvia Gervasoni, Alda Merini e Franco Bonilauri, contribuisce alla realizzazione di un catalogo, dal titolo \"L'ospitalit\u00e0 dell'Arca\", sulle opere sacre realizzate dall'artista bergamasco Giovanni Bonaldi per la Cappella dell'Oratorio di Mozzo improntate sul dialogo ebraico-cristiano.\nAll'interno del dibattito politico in Italia sulle \"unioni di fatto\" o \"pacs\", in un'intervista, il rabbino si \u00e8 mostrato sorpreso del molto parlare a questo riguardo, sostenendo che lo Stato deve tutelare i suoi cittadini - come tali diversi, per quanto consociati -, garantendone diritti e doveri. Non si capisce, quindi, considerato questo assunto comune a tutte le moderne democrazie, in base a cosa lo Stato (si parla di Stato e non di singole confessioni religiose) dovrebbe opporsi ai Pacs o legiferare in senso contrario.\nHa suscitato molto scalpore la decisione di Giuseppe Laras di non presenziare alla visita di papa Benedetto XVI alla Sinagoga di Roma nel gennaio del 2010 (come pure l'intervista da lui rilasciata ad una nota rivista tedesca a questo stesso proposito), in seguito al pronunciamento di Benedetto XVI, alla vigilia della sua visita al Tempio, sulle \"virt\u00f9 eroiche\" del predecessore, papa Pio XII, a cui Laras attribuisce la mancata denuncia dei criminali nazisti prima e dopo la Seconda guerra mondiale.\nOltre che Presidente emerito ed onorario dell'Assemblea Rabbinica Italiana, era il Presidente del Tribunale Rabbinico del Centro-Nord Italia - Av Beth Din -(in carica), nonch\u00e9 il Presidente del Comitato Scientifico della Fondazione Maimonide, fondazione culturale da lui voluta e pensata.\nDal mese di gennaio 2011 \u00e8 tornato ad essere il Rabbino Capo di Ancona, con giurisdizione su tutto il territorio marchigiano.\nEra docente emerito di Storia del Pensiero Ebraico nella Facolt\u00e0 di Lettere e Filosofia dell'Universit\u00e0 degli Studi di Milano.\n\u00c8 scomparso nel 2017 all'et\u00e0 di 82 anni a seguito di una malattia, lasciando una lettera-testamento."}
{"id": "1313598", "revid": "76963", "url": "https://it.wikipedia.org/wiki?curid=1313598", "title": "Mika Kikuchi", "text": "Biografia.\nMika Kikuchi debutta nel 2000 con la versione giapponese del musical \"Annie\" nella parte di Janet. Ottiene parti secondarie in \"\" e \"Suicide Club\", fino a quando ottiene la parte di \"Koume \"Umeko\" Koudo\"/\"DekaPink\" nella serie televisiva \"Tokusou Sentai Dekaranger\" (2004).\nNel 2005 intraprende la carriera di doppiatrice dando voce al personaggio di Mokona nella trasposizione animata del celebre \"Tsubasa Chronicle\" delle CLAMP, conducendo successivamente un programma radiofonico dedicato in coppia con Yui Makino, doppiatrice di Sakura nella serie. Ha condotto un programma televisivo per bambini sulla rete pubblica nazionale NHK."}
{"id": "1313599", "revid": "1782831", "url": "https://it.wikipedia.org/wiki?curid=1313599", "title": "Irma Lair", "text": "Irma Lair \u00e8 una delle protagoniste del fumetto italiano \"W.I.T.C.H.\". Compare anche nella serie animata, nel manga e nel videogioco.\nPersonalit\u00e0.\nIrma ha 13 anni, ha un carattere dolce, allegro, ottimista e grintoso, \u00e8 generosa, spontanea e giocherellona, scherza anche durante le situazioni pi\u00f9 serie in un modo che le compagne non sempre gradiscono, e per questo si trova spesso in contrasto con Cornelia. La sua materia preferita \u00e8 la geografia, ma le piace anche arte, pur non essendo molto dotata. Ama l'acqua, fare shopping e ascoltare musica rock (il suo idolo \u00e8 la cantante Karmilla), mentre detesta ogni forma di sport. \u00c8 molto golosa e vive con la matrigna Anna, il padre poliziotto Tom e il fratellastro Christopher, con cui litiga continuamente. Sua madre \u00e8 morta quando lei aveva tre anni.\nBiografia.\nFumetto.\nIrma conosce una nuova studentessa, Will Vandom. Durante la notte di Halloween, ad una festa scolastica, Uriah e i suoi amici fanno esplodere una zucca gigante, la situazione precipita ma, grazie ai loro inspiegabili poteri, le ragazze riescono a sistemare tutto. Rendendosi conto di avere molto in comune, il giorno dopo Cornelia, Irma, Will e Taranee si riuniscono a casa di Hay Lin per chiarire la situazione, e qui Yan Lin, la nonna di Hay Lin, dona a Will il Cuore di Kandrakar e a Irma il potere dell'Acqua, nominandola Guardiana, il cui compito \u00e8 proteggere la Muraglia dalle creature del Metamondo. Irma \u00e8 molto contenta dei suoi poteri e aiuta le altre contro il perfido Principe Phobos e contro Elyon, una loro amica che le ha tradite passando dalla parte dei nemici.\nDopo la sconfitta di Phobos, Cornelia si separa dal gruppo. Irma utilizza i suoi poteri per creare una Goccia Astrale, apparire pi\u00f9 grande e conquistare qualche ragazzo, ma viene scoperta dalle altre, che le intimano di annullare tutto: Irma ci riesce solo dopo molte difficolt\u00e0, e le W.I.T.C.H. capiscono che, se non sono in armonia, i loro poteri sono molto deboli, che la Congrega tiene le ragazze sotto esame e non ammette pi\u00f9 che le ragazze usino i loro poteri per qualsiasi cosa. Aiuta poi Will a introdursi nell'ufficio del capo di sua madre per rubare la domanda di trasferimento: durante l'operazione, creano inavvertitamente un Cangiante che ruba loro i poteri, lasciandole inermi. Pur senza magia, Will, Irma, Taranee e Hay Lin riescono a raggiungere Kandrakar, dove scoprono che \u00e8 stata Luba a favorire la creazione del Cangiante, e riottengono i poteri. Riappacificatesi con Cornelia, le W.I.T.C.H. apprendono del risveglio della ex-Guardiana malvagia Nerissa, che inizia a tormentarle con degli incubi. Sconfitta la nemica, Irma incontra un senzatetto, Jewell: in realt\u00e0 \u00e8 un'ombra d'acqua, una creatura magica dotata del potere della prescienza che ha assunto sembianze umane. La Guardiana gli restituisce la sua forma originale.\nIl gruppo si divide, poich\u00e9 Taranee, Cornelia e Hay Lin partono per un viaggio-studio al Redstone College. Taranee, inoltre, si prende una pausa dalle W.I.T.C.H. e viene sostituita dalla guerriera Orube: al nuovo quintetto viene assegnato il compito di negoziare con Ari, sovrano di Arkhanta, che prova un forte risentimento nei confronti di Kandrakar perch\u00e9 l'Oracolo non ha guarito suo figlio Maqi. Con la nuova arrivata il rapporto \u00e8 difficile, visto che questa crede che le ragazze siano responsabili della morte di Luba, maestra di Orube, e che Irma punzecchia spesso Orube per questo e per il suo aspetto da gatto, in un modo che alla lunga infastidisce anche Will. Le Guardiane, e anche Taranee, liberano Yua, la banshee che realizza tutti i desideri di Ari, ma la creatura rapisce Maqi, che cade anche da un albero contro il vlere di Yua, e Irma, insieme alle altre, cede al bambino il dono di Xin Jing per guarirlo. Intanto, le Gocce Astrali scappano, per non continuare a vivere la vita di qualcun altro. Ritrovate da Orube, l'Oracolo concede loro una nuova esistenza e le W.I.T.C.H. sono cos\u00ec costrette a rinunciare a loro.\nIrma, insieme alle altre Guardiane, viene chiamata a Kandrakar per testimoniare contro l'Oracolo, e assiste alla sua deposizione. Intanto, Martin la tiene a distanza, poich\u00e9 la Goccia Astrale della ragazza l'ha trattato in malo modo, e Irma soffre per il suo allontanamento, riuscendo per\u00f2 in seguito a riappacificarsi con lui. Successivamente, insieme alle altre Guardiane va a liberare Elyon, imprigionata dal nuovo Oracolo Endarno nella Torre delle Nebbie, e sconfigge l'uomo, che si rivela essere in realt\u00e0 Phobos.\nLa giovane scopre di avere un nuovo potere: quello di avere delle visioni osservando gli specchi d'acqua. Poi, con le altre W.I.T.C.H., inizia la ricerca delle pietre degli elementi per aprire il Libro degli Elementi e liberare Matt, che \u00e8 stato imprigionato al suo interno. La pietra dell'acqua viene ritrovata sull'Isola delle Sirene, dove Irma la strappa al suo Custode Eterno con l'aiuto di Taranee.\nDopo molte battaglie, le ragazze riescono a sconfiggere dei mostri d'ombra che assorbono la forza vitale, i Ragorlang, e la loro proprietaria, Tecla Ibsen. Poco dopo, Matt, inviato dall'Oracolo, ruba loro i poteri, donandogliene di nuovi, pi\u00f9 potenti ma difficili da controllare. Irma, intanto, reincontra Stephen, un ragazzo conosciuto durante una gita, di cui si innamora, iniziando a uscire insieme a lui e rivelandogli anche il proprio segreto. Per gestire i nuovi poteri, la giovane deve trovarne la radice: le viene chiesto quindi di scegliere tra magia e amore. Scegliendo quest'ultimo, Irma ottiene comunque il pieno controllo sull'Acqua. Insieme alle W.I.T.C.H., sconfigge la Dark Mother, imprigionandola nella roccia; poi, con i loro poteri, creano delle nuove fondamenta per la Fortezza, la cui stabilit\u00e0 era stata minata dalla Dark Mother.\nTempo dopo, scoperta l'esistenza a Heatherfield di alcuni bambini magici, Yan Lin affida alle W.I.T.C.H. il compito di insegnare loro a usare i poteri. Quando il piccolo William viene rapito da Liam e portato nel Mondo Veloce, Irma aiuta Will e le altre Guardiane a salvarlo.\nSuccessivamente, le W.I.T.C.H. vengono messe di fronte alla scelta se rinunciare ai propri poteri o compiere delle prove per essere promosse a Sovrane Magiche: accettano quest'ultima opzione e, dopo aver superato con successo i vari test, ottengono la capacit\u00e0 di fondersi nella guardiana Sixtar e il controllo su uno dei cinque sensi. A Irma spetta il gusto.\nCartone animato.\nLa storia \u00e8 pi\u00f9 o meno la stessa del fumetto.\nUn pomeriggio, Irma viene invitata a casa di Hay Lin: qui la nonna della ragazzina, Yan Lin, rivela a lei, alla nipote e a Will, Taranee e Cornelia che loro sono le Guardiane della Muraglia: Irma si rende conto che \u00e8 la verit\u00e0, avendo da qualche tempo la capacit\u00e0 di manovrare l'acqua. Insieme alle altre, si allena nell'uso dei poteri, quando da un Portale della Muraglia appare Caleb, un ragazzo che chiede loro aiuto prima di essere catturato da un mostro.\nDopo la sconfitta di Phobos e la distruzione della Muraglia, Irma scopre di avere un nuovo potere: quello di convincere le persone a fare quello che vuole lei. La ragazza deve poi affrontare l'ex-Guardiana malvagia Nerissa e Phobos, che \u00e8 tornato.\nFamiglia e affetti.\nIrma litiga spesso con il fratellastro di sette anni, Christopher, e talvolta con Anna, rinfacciandole di non essere la sua vera madre. Di solito, per\u00f2, con la donna ha un buon rapporto.\nNel fumetto ha una tartaruga di nome Lattuga, alla quale confida tutti i suoi segreti, acquistata un anno prima dell'inizio della storia presso il negozio del nonno di Matt.\nIrma, durante la quarta serie, ha una cotta per Joel, bassista dei Cobalt Blue e migliore amico di Matt, mentre a partire dalla settima serie esce con Stephen, un vecchio amico d'infanzia a cui, per amore, confessa l'esistenza dei propri poteri.\n\u00c8 anche buona amica di Martin Tubbs, studente dello Sheffield Institute innamorato di lei, non ricambiato; dopo aver chiarito al ragazzo che il loro rapporto non potr\u00e0 mai trascendere l'amicizia, Martin si allontana da lei innamorandosi di una ragazza francese, Michelle, e Irma si ingelosisce per questa perdita di attenzione.\nNel gruppo delle W.I.T.C.H., Irma va particolarmente d'accordo con Hay Lin, mentre si scontra spesso con Cornelia per i loro caratteri contrapposti, e con Orube. Inoltre, talvolta si sente inadeguata e di contorno, soprattutto dopo che anche Cornelia ha ricevuto in custodia un oggetto magico, il Soffio del Tempo.\nPoteri e abilit\u00e0.\nIrma controlla, in diversi modi, il potere dell'Acqua. Condivide alcuni poteri con le sue compagne (come l'invisibilit\u00e0, la telepatia il teletrasporto), mentre ne ha alcuni solo suoi:\nNella serie animata, inoltre, pu\u00f2 volare, al contrario del fumetto."}
{"id": "1313604", "revid": "287204", "url": "https://it.wikipedia.org/wiki?curid=1313604", "title": "Le Chien", "text": "Le Chien \u00e8 un dramma sulla povert\u00e0 di una regione rurale in declino, originariamente scritto da \"Jean-Marc Dalp\u00e9\" e messo per la prima volta in scena, a cura di \"Brigitte Haentjens\" al \"Th\u00e9\u00e2tre du Nouvel-Ontario\" di Sudbury nel 1988. La commedia metteva allora in vedetta l'attore nascente, ed oggi noto per il Canada, Roy Dupuis nella parte di \"Jay\". La commedia vinse all'epoca il \"Prix litt\u00e9raire du Gouverneur g\u00e9n\u00e9ral\" e venne ovunque riconosciuto come un punto di riferimento per il teatro franco-ontariese.\nA distanza di 20 anni la commedia verr\u00e0 rimessa in scena a cura di \"Jo\u00ebl Beddows\" alla 12\u00aa edizione del \"Festival Zones Th\u00e9\u00e2trales\", 2007. Il cast sar\u00e0 composto da Marc B\u00e9langer nel ruolo di Jay, Sylvain Mass\u00e9 nel ruolo del padre, Annick L\u00e9ger nel ruolo della madre, Manon St-Jules nel ruolo della sorella e Aubert Pallascio nel ruolo del nonno.\nTrama.\nLa commedia racconta la storia di Jay, un ventenne che dopo aver girato per l'America decide finalmente di fare ritorno in famiglia, in un piccolo villaggio del nord Ontario, con il solo scopo di fare pace con il padre. Jay aveva lasciato infatti la famiglia perch\u00e9 il padre era violento e perch\u00e9 non riusciva a vivere in quel piccolo villaggio. L'attesa riconciliazione per\u00f2 non avviene, anzi quando Jay scopre che il padre ha violentato la sorella adottiva, gli spara uccidendolo. Ma il dramma interiore di Jay, la violenza che aveva sopportato e visto, non pu\u00f2 guarire con altra violenza, Jay non trova nessun sollievo."}
{"id": "1313606", "revid": "767487", "url": "https://it.wikipedia.org/wiki?curid=1313606", "title": "Wildcard (Pennywise)", "text": "Wildcard \u00e8 un EP autoprodotto del gruppo Pennywise. Pubblicato originariamente nel 1989 come 7\", \u00e8 stato ripubblicato nella raccolta \"Wildcard/A Word from the Wise\", assieme al primo EP, \"A Word from the Wise\"."}
{"id": "1313607", "revid": "92719", "url": "https://it.wikipedia.org/wiki?curid=1313607", "title": "Delfino balena franca meridionale", "text": ""}
{"id": "1313611", "revid": "103483", "url": "https://it.wikipedia.org/wiki?curid=1313611", "title": "Carlo Bernardini", "text": "Nei primi anni sessanta collabor\u00f2 alla realizzazione del primo sincrotrone, realizzando, insieme ad altri fisici del laboratorio dell'INFN di Frascati, la costruzione dell'anello di accumulazione AdA, sotto la supervisione di Bruno Touschek.\nOltre ad apprezzati e validi testi specialistici, ha scritto diverse opere di divulgazione scientifica, oltrech\u00e9 saggi a sfondo politico e sociale sull'utilizzo delle conoscenze scientifiche nella societ\u00e0 moderna. Nel 1976 \u00e8 anche stato eletto, come indipendente del Partito Comunista Italiano, al Senato nella VII Legislatura, occupandosi di pedagogia scientifica e dirigendo, assieme a Lucio Lombardo Radice, la rivista \"Riforma della Scuola\". Fino al dicembre 2013, \u00e8 stato anche direttore della rivista scientifica \"Sapere\".\nBiografia.\nDopo aver conseguito il diploma al liceo classico \"Palmieri\" di Lecce, due anni in anticipo, nel 1947 si trasferisce, per gli studi universitari, a Roma, dove si laurea in fisica il 19 marzo 1952 presso l'Universit\u00e0 degli Studi di Roma \"La Sapienza\", sotto la guida di Bruno Ferretti. Entra poi in contatto con Enrico Persico, con cui lavorer\u00e0, per qualche anno, come assistente, tenendo sia regolari corsi di lezioni all'Universit\u00e0 che partecipando alle pionieristiche ricerche sui raggi cosmici e la costruzione delle prime macchine acceleratrici di particelle elementari. Quindi, lavora con Gilberto Bernardini, presso l'INFN, al progetto per la costruzione di un elettrosincrotrone che, subito dopo, presso il Laboratorio Nazionale dell'INFN di Frascati, si concretizzer\u00e0 con la realizzazione prima dell'anello di accumulazione \"AdA\" (nel 1960), poi dell'acceleratore di particelle \"ADONE\" (nel 1961), realizzati entrambi grazie allo strenuo lavoro ed alle geniali intuizioni del cosiddetto \"gruppo del sincrotrone\", formato, tra gli altri, da Giorgio Salvini, Bruno Touschek, Persico e lo stesso Bernardini.\nDal 1969 al 1971 ha insegnato Struttura della Materia all'Universit\u00e0 di Napoli, quindi, dal 1972, come ordinario a \"La Sapienza\" di Roma, dopo aver insegnato Istituzioni di Fisica Nucleare, ha retto, dal 1979 in poi, la cattedra di Modelli e Metodi Matematici della Fisica, nonch\u00e9, dal 1972 al 1974, \u00e8 stato anche preside della Facolt\u00e0 di Scienze Matematiche, Fisiche e Naturali. Nel 2006, la nomina a professore emerito. I suoi principali ambiti di ricerca sono stati lo studio dei raggi cosmici, la fisica delle macchine acceleratrici, quindi, dalla fine degli anni '70 in poi, la fisica matematica e le sue problematiche fisiche, dedicandosi altres\u00ec alla storia e la didattica della fisica e delle scienze in generale. Nel 1976, si \u00e8 candidato al Senato della Repubblica Italiana come indipendente del Partito Comunista, venendo eletto in un collegio elettorale romano.\nIn seguito a questa sua esperienza politica, ha iniziato anche un'attivit\u00e0 di \"opinionista\", intervenendo su vari giornali in merito a temi sociali e, ovviamente, scientifici: ha appoggiato varie campagne di informazione, fra cui quella per il disarmo atomico - condivisa da altri fisici italiani dell'epoca, riuniti sotto la sigla USPID (\"Unione Scienziati Per Il Disarmo\", di cui lo stesso Bernardini \u00e8 stato uno dei fondatori) - ed esprimendo parere favorevole all'introduzione e alla produzione di energia nucleare in Italia. Nonostante ci\u00f2, la sua battaglia non riusc\u00ec a cambiare le sorti del relativo referendum sul nucleare del 1987, per effetto del quale l'Italia, nel 1988, abbandon\u00f2 definitivamente il ricorso all'energia nucleare. In questo stesso periodo, Bernardini assunse anche la direzione della rivista scientifica e di divulgazione \"Sapere\", incarico che ha ricoperto fino al 2013, scrivendo al contempo numerosi libri, specialistici e di divulgazione scientifica.\nTra le altre opinioni di cui si fece portavoce, Carlo Bernardini si \u00e8 pi\u00f9 volte dichiarato esplicitamente ateo e ha promosso l'ateismo come posizione filosofica sul tema della religione."}
{"id": "1313612", "revid": "767487", "url": "https://it.wikipedia.org/wiki?curid=1313612", "title": "Maugli", "text": "Maugli () \u00e8 un film d'animazione sovietico diretto da Roman Davydov basato sul romanzo \"Il libro della giungla\" di Rudyard Kipling.\nIl titolo \u00e8 la versione russa di Mowgli, bambino protagonista della storia.\nIl film si compone di cinque cortometraggi da 20 minuti ciascuno realizzati tra il 1967 e il 1971, che nel 1973 sono stati montati insieme per formare un lungometraggio.\nTrama.\nIl piccolo Mowgli viene allevato nella giungla da un branco di lupi guidato da Akela. Cresciuto far\u00e0 amicizia con la pantera Bagheera, l'orso Baloo e il serpente Kaa e scoprir\u00e0 infine la sua vera natura."}
{"id": "1313614", "revid": "1856513", "url": "https://it.wikipedia.org/wiki?curid=1313614", "title": "Deere &amp; Company", "text": "La Deere &amp; Company (pi\u00f9 nota come John Deere) ha sede a East Moline (Illinois), USA.\n\u00c8 una delle principali aziende al mondo produttrice di macchine agricole assieme a CNH Industrial e AGCO. Fu fondata a Grand Detour nel 1837 da John Deere, fabbro pioniere.\nStoria.\nLa John Deere nasce nel 1837 a Grand Detour con la produzione del primo aratro autopulente. Nel 1848 l'azienda si spost\u00f2 a East Moline dove John Deere inizi\u00f2 subito a produrre oltre 1000 aratri all'anno. Nel 1918 John Deere acquisisce la Waterloo Gasoline Engine Company e si dedica alla realizzazione di trattori. Il primo ad essere realizzato in grandi quantit\u00e0 fu il modello \"A\", al quale seguirono il modello H, AR, B, G, D, BW e il cingolato BO Lindeman (sviluppati dalla societ\u00e0 Lindeman di Washington) del 1939. Nel 1928 fu lanciato sul mercato il multifunzionale 10-20GP (\"General Purpose\") con motore a scoppio a 2 cilindri a valvole laterali raffreddato ad acqua con sollevatore idraulico.\n Nel 1937, in occasione del centenario dell'azienda, viene raggiunta la soglia-chiave di 100 milioni di dollari ricavati dalle vendite. John Deere riprese la produzione nel dopoguerra in una posizione privilegiata con numerosi modelli, il pi\u00f9 famoso \u00e8 il modello D ereditato dai primi anni venti a cui seguono il modello M, MT, il cingolato MC, R. A partire dal 1952 la John Deere sostituisce la denominazione alfabetica con la denominazione numerica con i modelli 40, 50, 60 e 70. Sul modello 70 (1953-55) viene installato per la prima volta il servosterzo e il nuovo sollevatore idraulico prodotto in due modelli, uno a carreggiata normale e uno a carreggiata regolabile per le coltivazioni tra i filari, con ruote anteriori accoppiate in una sola.\nNel 1956 la John Deere Company divenne proprietaria della maggior parte delle azioni della Heinrich Lanz di Mannheim, famosa per i trattori modello Bulldog. Fino al 1958 vennero venduti come John Deere-Lanz e inizia la produzione dei nuovi modelli 100, 200, 300, 500, 700, 710 e 920 dal 1967 vennero lanciati i modelli 5020, il 3020 e il 1120LS prodotti in America e venduti anche in Europa. Nonostante i numerosi modelli John Deere l'azienda impieg\u00f2 molti anni a crearsi una propria posizione a causa della perplessit\u00e0 dei clienti, che faticavano ad abituarsi a questi trattori verdi e gialli. Con il passare del tempo, per\u00f2, la fabbrica riusc\u00ec ad attirare l'interesse degli agricoltori, in parte grazie all'aiuto degli Stati Uniti. I primi trattori venduti in Europa erano prodotti in America, nella fabbrica tedesca di Mannheim vennero prodotti alcuni modelli e i trattori John Deere destinati all'esportazione in tutta Europa, in Africa e in Medio Oriente.\nNel 1958 venne costituita la Divisione macchine da costruzione. Fu nel 1958 che John Deere sbarc\u00f2 in Argentina, aprendo uno stabilimento nella zona di Rosario, data l'alta richiesta di macchinari richiesti nell'agricoltura argentina in quel momento. In un contesto in cui la produzione agricola \u00e8 stata convertita all'agricoltura, sono stati necessari attrezzi di alta potenza e trattori a trazione. Nel 1959 iniziarono i lavori di costruzione dello stabilimento di Granadero Baigorria, che presto avrebbe iniziato a produrre i suoi primi modelli dell'emblematico trattore 730 i modelli della serie 20 come 1420, 2420, 3420, 4420; i modelli della serie 30 come 2330, 2530, 2730, 3330, 3530, 4530; i modelli della serie 40 come 2140, 3140/3140 DT, 3440, 3540 e l'ultimo fatto a Baigorria della serie 50 come 2850, 3350, 3550 fino al 1994.\nNel 1963 John Deere debutta nel settore del giardinaggio. Nel 1967 a Cernusco sul Naviglio fu ufficialmente aperta la prima filiale di John Deere Italiana, sotto la forma giuridica di S.p.A. Dal 1970 vennero prodotti i modelli della Serie 40, negli anni '80 la Serie 50, dal 1992 la Serie 6000, la Serie 6020, la Serie 7020 e la Serie 8020. Negli anni '80 John Deere attraversa una grave recessione agricola, ma \u00e8 l'unica importante azienda produttrice di macchine agricole a sopravvivere o a rimanere indipendente. Negli anni '90 John Deere raggiunge risultati da record a livello finanziario ed accelera il proprio sviluppo internazionale.\nAttualmente, Deere &amp; Company e le sue filiali producono, distribuiscono e finanziano una gamma completa di macchine agricole, un'ampia linea di macchine da costruzione, selvicoltura ed una variet\u00e0 di macchine professionali e per privati. Oggi sono in produzione la Serie 5015, Serie 5000R, Serie 6030, la Serie 7030 e la Serie 8030 con potenze da 59CV a 365CV.\nIn produzione oggi ci sono anche mietitrebbie, trinciacaricatrici semoventi, rotopresse, falciacondizionatrici, caricatori frontali, macchine professionali e motori. Dal 2014 sono in produzione nuovi modelli di presse e irroratrici, nonch\u00e9 nuovi modelli di trattori della Serie 6MC e 6RC, oltre ai nuovi 5M."}
{"id": "1313620", "revid": "253269", "url": "https://it.wikipedia.org/wiki?curid=1313620", "title": "Lauren Holly", "text": "Biografia.\nHolly \u00e8 nata a Bristol in Pennsylvania da padre e madre insegnanti. Dopo essersi trasferita e diplomata a Geneva, New York, dove era una \"cheerleader\", si laurea al Lawrence College nel 1985 in letteratura inglese. All'et\u00e0 di 23 anni, entra nella soap opera della ABC \"La valle dei pini\", nel ruolo di Julie Chandler (1986-1989). \nLa notoriet\u00e0 internazionale arriva con il ruolo di Linda Lee Cadwell, la moglie di Bruce Lee, in \"Dragon - La storia di Bruce Lee\" (1993), e poi con quello di Jennifer Shepard nella serie TV \"NCIS - Unit\u00e0 anticrimine\" (2005).\nVita privata.\nLa Holly \u00e8 stata sposata dal 1991 al 1993 con Danny Quinn. Nel 1996 sposa Jim Carrey, ma il matrimonio dura meno di un anno. Dal 2001 al 2014 \u00e8 stata sposata con il banchiere Francis Greco, con cui ha adottato tre bambini: Alexander, George e Henry.\nDoppiatrici italiane.\nNelle versioni in italiano dei suoi film, Lauren Holly \u00e8 stata doppiata da:"}
{"id": "1313622", "revid": "124123", "url": "https://it.wikipedia.org/wiki?curid=1313622", "title": "Nikolaus Lenau", "text": "Biografia.\nStudi\u00f2 a Vienna filosofia, diritto e medicina. A Stoccarda, dove si trasfer\u00ec, frequent\u00f2 gli artisti della scuola romantica sveva.\nDopo una breve parentesi di vita in Usa, dove intendeva dedicarsi all'agricoltura, torn\u00f2 a Vienna in piena crisi spirituale, crisi accentuata dal suo amore infelice per Sophie von Lowenthal. Concluse la sua breve vita in manicomio, dove era stato rinchiuso dopo aver mostrato, nel 1844, i primi segni di follia.\nLa sua opera poetica, intrisa del romanticismo dell'epoca e vicina ai poeti della \u00abscuola sveva\u00bb, \u00e8 permeata da uno struggente pessimismo, accostabile al \"Weltschmerz\" tipico di autori come Lord Byron e Giacomo Leopardi, rispecchiante il suo dissidio interiore e la sua sensibilit\u00e0 quasi patologica.\nSono da menzionare anche i suoi poemi epico-drammatici, come il \"Faust\" (1836), incentrato sul suicidio di Faust e sulla sua dannazione, il \"Savonarola\" (1837), in cui si mostr\u00f2 favorevole al religioso ribelle.\nIl cognome \"Nimpsch\" che Theodor Fontane attribuisce a Lene, la protagonista femminile del suo romanzo \"Irrungen, Wirrungen\", \u00e8 tratto dalla corruzione del cognome Niembsch, un omaggio di Fontane a Nikolaus."}
{"id": "1313623", "revid": "767487", "url": "https://it.wikipedia.org/wiki?curid=1313623", "title": "Home Movies (video)", "text": "Home Movies \u00e8 l'unico video dei Pennywise. \u00c8 stato pubblicato nel 1995 in VHS e ripubblicato in DVD nel 2004. Prima del 2004, non era stato disponibile in alcun formato dal 1997.\nIl video contiene 9 capitoli: il tour nei Paesi Bassi nel 1993, i fan, sviluppi, tour e lavori sugli album."}
{"id": "1313638", "revid": "228587", "url": "https://it.wikipedia.org/wiki?curid=1313638", "title": "Prosper Jolyot de Cr\u00e9billon", "text": "\u00c8 chiamato anche Cr\u00e9billon padre per distinguerlo da suo figlio Claude-Prosper Jolyot de Cr\u00e9billon, anch'egli scrittore.\nBiografia.\nProsper Jolyot nacque il 13 gennaio 1674 a Digione, figlio primogenito di Melchior Jolyot - cancelliere capo della Chambre des comptes di Borgogna e Bresse e notaio reale - e di Henriette Gagnard, figlia di un importante militare. Fu battezzato il 16 gennaio. Dopo Prosper nacquero Melchior, Louis, Pierre e Jeanne. Apparteneva alla nobile famiglia francese dei signori di Crais-Billon, frazione di Brochon, donde il soprannome \"Cr\u00e9billon\".\nRicevette la propria educazione dapprima al \"Coll\u00e8ge des Godrans\" di Digione, poi a Pontlevoy e quindi al \"Coll\u00e8ge Mazarin\" di Parigi, intraprendendo in seguito studi di diritto - a Besan\u00e7on e Parigi - secondo il volere del padre e divenendo avvocato.\nEntr\u00f2 nello studio di Louis Prieur per diventare cancelliere. Amante delle lettere, Prieur spinse il giovane a intraprendere la carriera letteraria, che Cr\u00e9billon avvi\u00f2 con la stesura di canzoni e poesie di argomento scherzoso.\nIncassato nel 1705 il rifiuto, da parte della Com\u00e9die-Fran\u00e7aise, di rappresentare \"La Mort des enfants des Brutus\", Cr\u00e9billon esord\u00ec sulle scene il 29 dicembre con la tragedia \"Idomen\u00e9e\", pubblicata l'anno successivo con dedica a Luigi III di Borbone-Cond\u00e9.\nIl buon successo ottenuto al debutto trov\u00f2 conferma con l'\"Atr\u00e9e et Thyeste\", la cui prima rappresentazione risale al 14 marzo 1707, e con l'\"Electre\", messa in scena a partire dal 14 dicembre 1708. L'anno seguente, le due tragedie furono date alle stampe per i tipi di Pierre Ribou.\nL'opera coronata da maggior fortuna presso il pubblico e presso la critica, e cui il nome di Cr\u00e9billon \u00e8 rimasto prevalentemente legato, risale al 1711. Si tratta di \"Rhadamisthe et Z\u00e9nobie\", rappresentata per la prima volta il 23 gennaio alla Com\u00e9die-Fran\u00e7aise e seguita da 22 repliche.\nIntanto, la vita privata di Cr\u00e9billon aveva subito una svolta cui tennero dietro eventi luttuosi; il 31 gennaio 1707 spos\u00f2 Marie-Charlote P\u00e9aget, madre dei suoi due figli Claude-Prosper (1707-1777) e Pierre (1709-1713). Dopo due anni di matrimonio il drammaturgo rimase vedovo, prima di perdere il secondogenito Pierre.\nCostretto a provvedere da solo al sostentamento del figlio rimasto, il tragediografo visse un periodo di stenti, acuiti dalle delusioni teatrali cui andarono incontro le sue opere successive. Il \"Serse\", infatti, fu ritirato dalle scene da Cr\u00e9billon dopo la fallimentare \"premi\u00e8re\", datata 7 febbraio 1714. Grazie all'aiuto dei fratelli P\u00e2ris - che pi\u00f9 avanti si faranno carico della pensione di Claude-Prosper -, l'anno seguente il poeta ricevette una carica presso la Cour des aides di Parigi.\nDestinato ad essere protetto da Madame de Pompadour nell'ultima parte della sua carriera teatrale, fu autore di nove tragedie: \"Idomeneo\" (1705), \"Atreo e Tieste\" (1707), \"Elettra\" (1708), \"Radamisto e Zenobia\" (1711, ritenuto il suo capolavoro), \"Serse\" (1714), \"Semiramide\" (1717), \"Pirro\" (1726), \"Catilina\" (1748) e \"Triumvirat\" (1754).\nLa sua produzione tragica ne fa la figura di transizione tra il classicismo di Pierre Corneille e di Jean Racine e il teatro settecentesco: Jean d'Alembert vide in lui il precursore di un nuovo modo di espressione artistica, mentre i suoi contemporanei vollero contrapporlo a Voltaire. Deriv\u00f2 il gusto truculento di Seneca, visto il suo concepimento del dramma come \"un'azione funesta\" e la sua tendenza ad \"indurre piet\u00e0 attraverso il terrore\".\nMor\u00ec nel 1762 e oggi riposa nel vecchio Cimitero di Saint-Gervais."}
{"id": "1313644", "revid": "123064795", "url": "https://it.wikipedia.org/wiki?curid=1313644", "title": "0547", "text": "0547 \u00e8 il prefisso telefonico del distretto di Cesena, appartenente al compartimento di Bologna.\nIl distretto comprende la parte centrale della provincia di Forl\u00ec-Cesena. Confina con i distretti di Ravenna (0544) a nord, di Rimini (0541) a sud-est e di Forl\u00ec (0543) a ovest.\nAree locali e comuni.\nIl distretto di Cesena comprende 7 comuni compresi nelle 2 aree locali di Cesena (ex settori di Cesena e Mercato Saraceno) e Cesenatico. I comuni compresi nel distretto sono: Cesena, Cesenatico, Gambettola, Longiano, Mercato Saraceno, Montiano e Sarsina; inoltre comprende anche parte dei comuni di Gatteo e Sant'Agata Feltria (RN) ."}
{"id": "1313649", "revid": "767487", "url": "https://it.wikipedia.org/wiki?curid=1313649", "title": "Festival 2005", "text": "Festival 2005 \u00e8 un DVD live dei Cure, uscito a novembre del 2006.\nIl video.\nRegistrato durante l'estate 2005 in giro per i festival europei, questo DVD vede i Cure con la nuova formazione Smith-Gallup-Cooper-Thompson, nata pochi mesi prima. Per la prima volta dal 1982 non ci sono tastiere sul palco e questo modifica molto la struttura di molte delle canzoni, concepite invece con la presenza degli ex-tastieristi Tolhurst o O'Donnell.\nLe scene video alternano riprese professionali, fatte da Daren Butler, a spezzoni ripresi dai fan stessi, cui erano state date all'ingresso delle videocamere dai membri della crew.\nDal DVD \u00e8 stato estratto un EP di quattro canzoni, chiamato \"From Festival 2005 (Live Audio Version)\", scaricabile esclusivamente dal negozio digitale iTunes Music Store."}
{"id": "1313653", "revid": "367445", "url": "https://it.wikipedia.org/wiki?curid=1313653", "title": "Mancinismo", "text": "Il mancinismo \u00e8 la tendenza a usare, in parte o del tutto, il lato sinistro del corpo per compiere movimenti e gesti automatici e volontari.\nIl 13 agosto \u00e8 la giornata internazionale dei mancini.\nCaratteristiche.\nNel corpo umano molti organi sono doppi, e uno dei due \u00e8 dominante sull'altro (dominanza emisferica, dominanza dell'arto, dominanza oculare). \u00c8 possibile essere destrimani nelle mani, mancini nel piede e nell'occhio dominante: non c'\u00e8 un organo pi\u00f9 importante degli altri che definisce una persona nel suo complesso come destrimana o mancina, se non la semplice conta e prevalenza numerica degli organi dominanti destri (o sinistri), che determinano la prevalente attivit\u00e0 dell'emisfero cerebrale sinistro (o destro). Altri movimenti meno indicativi del mancinismo sono: con quale mano si scrive e impugna la forchetta per mangiare, carica il pugno, si schiaccia e batte la palla, ci si pettinano i capelli e si lavano denti, si allacciano le stringhe delle scarpe, si tiene l'ombrello, quale orecchio si preferisce per parlare a una persona, quale mano si pone per prima nel nuoto a stile libero. Il lato sinistro del cervello controlla la parte destra del corpo e quello destro controlla la parte sinistra del corpo.\nIl mancinismo si osserva da una serie di movimenti quotidiani: con quale mano ci si abbottona un vestito, se si stringe con la destra o la sinistra, se si applaude battendo la mano destra sulla sinistra o la sinistra sulla destra, con quale mano si distribuiscono le carte, se si utilizza il piede sinistro per calciare un pallone, come si accavallano le gambe, come si fissa un oggetto o quale occhio si chiude per guardare da un cannocchiale con un occhio solo (i destrimani usano solo il destro, mentre i mancini usano egualmente destro e sinistro). Da questi elementi \u00e8 possibile fare una analisi della lateralit\u00e0: \u00e8 rilevante che, contrariamente all'opinione comune, l'essere destrimane/mancino non \u00e8 testato e determinato dalla mano/piede che si utilizzano per la maggior parte del tempo (per scrivere, mangiare, guidare), ma da gesti che si compiono con una frequenza e durata molto minori.\nDifficolt\u00e0.\n\u00c8 opinione comune che le persone mancine possano sperimentare difficolt\u00e0 nella vita quotidiana dato che molti oggetti sono concepiti per i destrimani. I mancini, invece, dicono di non avere nessuna difficolt\u00e0 nell'usare oggetti oppure nello scrivere. \u00c8 opinione comune che i mancini non vedano ci\u00f2 che scrivono e per questo sarebbero in svantaggio rispetto ai destrimani. Secondo altri, invece, le persone mancine, al pari dei destrimani, vedono ci\u00f2 che hanno scritto ma tra le dita, e hanno anche il vantaggio di vedere dove andranno a scrivere, al contrario dei destrimani. Caratteristica tipica dei mancini \u00e8 quella di macchiarsi la mano sinistra d'inchiostro (in particolare la parte esterna del mignolo, o dell' anulare) perch\u00e9 poggiano la mano sul testo appena scritto.\n\u00c8 opinione comune che i mancini abbiano difficolt\u00e0 a usare le forbici: tagliare un foglio di carta con delle forbici per destrimani sarebbe un'azione scoraggiante. Problemi simili si presenterebbero anche con apriscatole e coltelli a lama asimmetrica, sebbene pochissimi mancini lamentino difficolt\u00e0 di sorta. Oggigiorno \u00e8 possibile trovare nei negozi specializzati utensili disegnati appositamente per i mancini.\nUn impedimento diffusosi sempre pi\u00f9 con l'avvento dei computer potrebbe derivare dall'uso del mouse. I bambini, siano essi destrimani oppure mancini, quando si avvicinano al computer per la prima volta, imparano a usarlo per gradi e perfezionano la loro abilit\u00e0 col tempo. Il mouse, come la maggior parte delle periferiche dei computer, \u00e8 configurabile per essere usato dai mancini. Il mouse ha in generale una forma simmetrica e l'uso del tasto destro pu\u00f2 essere invertito cambiando i parametri nel sistema operativo. Ciononostante, \u00e8 rarissimo trovare un computer con un mouse posizionato a sinistra e molti mancini imparano e trovano comodo usare la mano destra col mouse, tanto che i mancini stessi fanno difficolt\u00e0 a usare il mouse con la mano sinistra.\nScrivere con la mano sinistra pu\u00f2 essere problematico in Occidente, poich\u00e9 si rischia di macchiare il foglio passando la mano sull'inchiostro appena steso. I mancini risulterebbero invece avvantaggiati nei sistemi di scrittura che si scrivono da destra a sinistra, come quello arabo, quello ebraico e quello sinogiapponese (ma solo quando si scrive dall'alto verso il basso, nel qual caso le righe procedono da destra a sinistra).\nPer quanto riguarda invece gli strumenti musicali, i musicisti mancini che suonano strumenti a corda o la batteria hanno necessit\u00e0 di \"specchiare\" uno strumento destrimano senza variarne la posizione standard. Dunque fra musicisti destrimani e mancini non esiste differenza concernente l'impostazione del lavoro dal punto di vista tecnico, ma esiste differenza per quel che riguarda la possibilit\u00e0 di soddisfare le proprie esigenze strumentali, essendo la disponibilit\u00e0 di strumenti mancini molto limitata sul mercato. Sono tuttavia numerosi i casi di musicisti che, pur essendo mancini, imparano a suonare da destrimani come, ad esempio, Ringo Starr, Mark Knopfler, Gary Moore o Faso.\nStoria ed epidemiologia.\nNei paesi musulmani il lavarsi e il mangiare sono da effettuare con la mano destra; la mano sinistra, considerata impura, viene invece riservata alla pulizia delle parti intime . In Cina l'essere mancini non ha alcuna connotazione negativa; ciononostante, i bambini sono costretti sin da piccoli a usare la mano destra: per questo, i mancini sono rarissimi in Cina.\nUno studio del 2020, basato sulla meta-analisi di pi\u00f9 di 2 milioni di individui, ha stimato la prevalenza del mancinismo nella popolazione al 10,6%. In un altro studio del 1996 si osserva, inoltre, che nel mondo ci sono pi\u00f9 uomini che donne mancini. Il mancinismo \u00e8 pi\u00f9 frequente tra i gemelli monozigoti.\nUn gruppo di ricercatori ha catalogato le impronte delle mani nei disegni preistorici e ha constatato che la proporzione dei mancini ai tempi delle glaciazioni sembra coincidere con quella dei nostri giorni. Considerando che il mancinismo ha una componente genetica, e che dunque subisce gli effetti dell'evoluzione, i ricercatori di questo studio si sono chiesti come mai la media dei mancini sia rimasta costante nei secoli. La risposta \u00e8 stata che, malgrado il mancinismo sia relativamente raro, l'essere mancini comporta dei vantaggi rispetto ai destrimani. Nei tempi preistorici, ad esempio, il vantaggio poteva rivelarsi nei combattimenti. Un mancino infatti si muove in modo diverso da un destrimano e questo lo pu\u00f2 favorire sorprendendo l'avversario.\nQuesta particolarit\u00e0 \u00e8 tuttora evidente in alcune discipline sportive, quali la scherma, il tennis e il pugilato, dove \u00e8 elevato il numero dei mancini, o anche il baseball e il cricket, dove i mancini sono spesso temuti nel duello lanciatore-battitore. Nella pallamano e nella pallanuoto, a causa della presenza di un'area attorno alla porta riservata al portiere, i mancini sono molto ricercati perch\u00e9 facilitati nel tirare in porta dal lato destro del campo. Anche nella pallavolo il mancino \u00e8 preferito nell'attacco dal lato destro del campo. Nell'hockey su ghiaccio il numero di giocatori mancini \u00e8 leggermente superiore a quello dei destrimani anche perch\u00e9 spesso giocatori destrimani impugnano il bastone con la mano sinistra. Per determinare con quale mano si tiene il bastone si osserva quale mano \u00e8 posta pi\u00f9 in basso. Nel calcio, circa la met\u00e0 dei calciatori professionisti \u00e8 mancino, questo perch\u00e9 sono solitamente migliori a giocare nella parte sinistra del campo. Ci\u00f2 rende le persone mancine avvantaggiate nelle carriere sportive rispetto ai destrimani, essendo molto pi\u00f9 rare in popolazione.\nLa costanza dei mancini nel tempo dimostra inoltre che la forza evolutiva dell'essere destrimani o mancini \u00e8 indipendente dalle culture, visto che queste cambiano mentre la percentuale dei mancini \u00e8 rimasta costante.\nPregiudizi del passato.\nMancino deriva infatti dal latino \"mancus\" ed \u00e8 sinonimo di mutilato e storpio, quindi l'etimologia della parola mancino conferma il pregiudizio negativo verso il mancinismo. Consultando poi il dizionario Sabatini Coletti, per \"sinistro\" troviamo:\nAnalizzando la storia europea (e non solo) si incontrano vari episodi che mostrano come l'utilizzo della mano sinistra non fosse visto di buon occhio, anzi: la mano sinistra era considerata la \"mano del diavolo\", e i mancini venivano visti come degli \"invertiti\" e dei \"rovesciati\". I bambini erano costretti, anche con punizioni corporali, a scrivere con la mano destra. La sinistra \u00e8 sempre stata \u00abl'altra\u00bb mano, quella del diavolo, dipinto nelle iconografie medievali con due arti identici e non speculari: la mano \u00absbagliata\u00bb per definizione, appendice \u00abdell'eresia e dell'apostasia\u00bb, affermava Giorgio Manganelli, evocando polemicamente la \u00abletteratura della mano sinistra\u00bb.\nIn passato il mancinismo era considerato una devianza. Negli anni '20 fu associato alla demenza e negli anni '40 fu messo in relazione con la dislessia. Solo a partire dagli anni '70 il mancinismo in Occidente \u00e8 stato considerato come una caratteristica individuale e si \u00e8 smesso di imporre l'uso della mano destra.\nOrigine e sviluppo.\nNella prima infanzia, nel cervello umano avviene una specializzazione funzionale dei due emisferi cerebrali. Nei mancini \u00e8 l'emisfero destro a predominare. Questo processo viene chiamato lateralizzazione e avviene dopo i 3-6 mesi: inizia con lo sviluppo del linguaggio e si conclude verso i 3\u20134 anni. Le cause della diversa lateralizzazione non sono ancora state chiarite; \u00e8 comunque accertato che l'ereditariet\u00e0 \u00e8 un fattore determinante nel mancinismo, sebbene non dominante. Ci\u00f2 vuol dire che non necessariamente da due genitori mancini nascer\u00e0 un figlio mancino, ma la caratteristica potr\u00e0 essere ricorrente nelle generazioni successive. Studi genetici hanno evidenziato che vari geni, come il gene PCSK6 sul cromosoma 15, che determinano la lateralizzazione durante lo sviluppo embrionale, controllando, ad esempio, la ciliogenesi e la segnalazione nodale, contribuiscono al mancinismo.\nTuttavia, una serie di recenti studi ha mostrato la plasticit\u00e0 del cervello, almeno nel passaggio da destrimane a mancino (non il contrario). Si \u00e8 visto come in sole due settimane con l'arto principale (braccio destro) immobilizzato, la persona impari a compensare con una mano sinistra veloce e precisa: tramite risonanza magnetica lo studio evidenzia che lo stimolo all'uso \"svegli\" l'emisfero cerebrale non dominante (quello destro nei destrimani), addirittura con cambiamenti rilevabili nello spessore della corteccia.\nMancinismo contrastato.\nIl \"mancinismo contrastato\" \u00e8 il tentativo forzato di cambiare in et\u00e0 giovanile l'attitudine dei mancini a utilizzare in prevalenza la mano sinistra, tipicamente per la scrittura manuale. \u00c8 stato attuato per anni nel passato da insegnanti o familiari disinformati sulle possibili conseguenze, ma \u00e8 tuttora presente in alcune zone, anche se in diminuzione. Pu\u00f2 provocare una serie di interferenze tra i due emisferi cerebrali che possono dar luogo a incertezza, discordanza funzionale e comportamentale. Questi sintomi possono fissarsi con la mancata affermazione di uno dei due emisferi.\nIl contrasto non \u00e8 solamente l'uso forzato della mano destra per scrivere, imposto nelle scuole di un tempo, ma qualsiasi forzatura a usare la mano o piede destro per compiere movimenti che al mancino viene spontaneo fare con l'altra/o mano/piede.\nSe il mancinismo viene contrastato nelle prime fasi dello sviluppo possono venir arrecati danni, anche gravi, alla strutturazione dell'attivit\u00e0 motoria e possono manifestarsi interferenze con l'organizzazione psicologica complessiva. Un pre-requisito generale dell'attivit\u00e0 motoria \u00e8 infatti la corretta lateralizzazione, ossia l'uso prevalente di uno dei due lati del corpo (occhio, braccio e mano, gamba e piede) per attivare il movimento, in corrispondenza con la dominanza emisferica cerebrale. Ci\u00f2 potrebbe spiegare il ritardo delle funzioni motorie in una elevata percentuale di bambini ambidestri.\nAmbidestrismo.\nGli ambidestri utilizzano indistintamente la mano destra e sinistra, senza difficolt\u00e0. In Italia rappresentano circa il 4% della popolazione: si tratta di persone in cui permane la bilateralizzazione, vale a dire la non laterizzazione degli emisferi cerebrali presente nel bambino prima dei 36 mesi."}
{"id": "1313672", "revid": "3115", "url": "https://it.wikipedia.org/wiki?curid=1313672", "title": "Correnti di eddy", "text": ""}
{"id": "1313674", "revid": "3115", "url": "https://it.wikipedia.org/wiki?curid=1313674", "title": "Corrente di eddy", "text": ""}
{"id": "1313676", "revid": "765341", "url": "https://it.wikipedia.org/wiki?curid=1313676", "title": "Governatori generali dell'Unione Sudafricana", "text": "La carica di Governatore Generale dell'Unione Sudafricana fu un incarico del Regno Unito (1910-1931) e poi della corona sudafricana (1931-1961) dell'Unione Sudafricana tra il 21 maggio 1910 ed il 31 maggio 1961. L'incarico di Governatore Generale venne stabilito con il South Africa Act del 1909. L'Unione Sudafricana era uno stato del Commonwealth sino alla dichiarazione d'indipendenza dello stato.\nIn caso di assenza prolungata di un governatore o della mancanza dello stesso negli intervalli tra una nomina e l'altra, veniva nominato un \"Officer Administering the Government\", ovvero un governatore provvisorio."}
{"id": "1313678", "revid": "3115", "url": "https://it.wikipedia.org/wiki?curid=1313678", "title": "Foucault current", "text": ""}
{"id": "1313679", "revid": "92719", "url": "https://it.wikipedia.org/wiki?curid=1313679", "title": "Balena pilota dalla pinna lunga", "text": ""}
{"id": "1313682", "revid": "1522738", "url": "https://it.wikipedia.org/wiki?curid=1313682", "title": "Sudan Anglo-Egiziano", "text": "Sudan Anglo-Egiziano \u00e8 stata la denominazione ufficiale del Sudan tra il 1899 ed il 1956, quando si trovava sotto il dominio congiunto del Regno Unito e del Regno d'Egitto.\nLa denominazione \"Anglo-egiziano\" era solo nominale, in quanto il controllo diretto del territorio era in mano britannica (come del resto lo fu per un certo periodo l'Egitto). La capitale del territorio era Khartum (successivamente capitale dello Stato del Sudan). I principali prodotti della colonia erano gomma arabica e cotone. La popolazione superava gli 8 milioni, mentre l'estensione era di 2.505.810\u00a0km\u00b2.\nStoria.\nLe prime penetrazioni britanniche avvennero nel 1884 quando una spedizione inglese al comando del generale Charles George Gordon fu annientata dai seguaci del Mahdi presso Khartum. Negli anni successivi il governo britannico invi\u00f2 numerosi contingenti militari riuscendo, nel 1898, a sconfiggere le truppe del Mahdi e ad acquisire il controllo militare sull'intero paese che risultava strategico per molti motivi tra i quali:\nIl successo dell'operazione militare consent\u00ec alla Gran Bretagna di imporre al chediv\u00e8 egiziano (formalmente ancora tributario dell'Impero Ottomano) il condominio inglese sul Sudan. Di fatto, ci\u00f2 si tramut\u00f2 in un'ulteriore forma di colonialismo.\nL'amministrazione del territorio era affidata ad un Governatore generale, nominato dal ministero delle Colonie a Londra. Nel 1925 per il controllo del territorio fu creata la Sudan Defence Force, che diede un valido contributo durante il secondo conflitto mondiale sia per mantenere la sicurezza della colonia sia come parte attiva nella campagna britannica nell'Africa Orientale. Fu il primo grande possedimento britannico in Africa a divenire indipendente nel 1956.\nConfini.\nIl Sudan Anglo-Egiziano (o comunemente Sudan Britannico) era collocato in Africa settentrionale, subito a sud dell'Egitto. Confinava con l'Impero d'Etiopia, la Colonia eritrea (poi confluita nell'Africa Orientale Italiana tra il 1936 e il 1941) ed il Mar Rosso ad est, con l'Africa Equatoriale Francese ad ovest, mentre a sud confinava con Kenya, Uganda queste ultime anch'esse colonie britanniche e il Congo Belga.\nI confini occidentali del Sudan vennero stabiliti nel 1898 in comune accordo tra Francia e Regno Unito. A seguito dell'incidente di Fashoda (1898) una commissione britannica e francese stabil\u00ec i confini fra il Sudan e l'Africa Equatoriale Francese; tale confine ancora all'inizio del ventunesimo secolo divide il Sudan dal Ciad. La stessa commissione assegn\u00f2 la striscia di Aozou alla Francia e il territorio a nord di essa al controllo britannico. Nel 1926, per ricompensare in parte l'Italia dello sforzo bellico prestato durante la prima guerra mondiale, l'Impero britannico cedette all'Italia la zona a nord della Striscia di Aozou ed una consistente parte del Deserto Libico oltre all'Oltregiuba al confine tra Kenya e Somalia. I confini orientali del Sudan invece coincidevano con quelli dell'Impero etiope. A nord il confine del condominio con il Chedivato d'Egitto venne posto al 22\u00ba parallelo tracciando una linea retta fino al Mar Rosso, mentre a sud il confine fu stabilito seguendo i limiti gi\u00e0 precedentemente creati dell'Africa Orientale Britannica.\nLa fine del Condominio.\nLa costruzione artificiosa del Condominio fu chiara fin dalla sua istituzione; tuttavia cominci\u00f2 a diventare un problema quando nel 1922 il Regno Unito concesse l'autonomia all'Egitto con la possibilit\u00e0 di avere un proprio sovrano. Fuad I, nuovo Re d'Egitto, aveva tra i suoi titoli quello di Re d'Egitto e del Sudan, per cui considerava il Sudan parte inscindibile dell'Egitto ed anche prima dell'arrivo dei britannici i Chediv\u00e8 avevano il titolo di sovrani d'Egitto e del Sudan; il Condominio con l'Impero britannico era quindi mal sopportato.\nNel 1925 gli inglesi presero il controllo totale e diretto del Sudan cedendone una piccola porzione alla vicina Libia italiana a titolo di risarcimento per lo sforzo prestato durante la Grande Guerra. Inoltre cedettero sempre alla vicina Libia una consistente parte del Deserto libico (circa 600.000\u00a0km\u00b2), amministrativamente parte dell'Egitto. Il fatto diede numerosi malumori sia al governo del Re sia tra la popolazione egiziana, tuttavia solo nel 1936, con l'ascesa al trono di Faruq I, l'Egitto e il Regno Unito trovarono un accordo ristabilendo di fatto il Condominio egiziano-britannico sul Sudan. L'accordo comunque non soddisfaceva le frange pi\u00f9 nazionaliste dell'Egitto, che consideravano il Re un fantoccio nelle mani degli inglesi: l'accordo infatti era pi\u00f9 ampio e non comprendeva solo la situazione sudanese; inoltre la recente conquista italiana dell'Etiopia preoccupava il Cairo e tra le varie clausole il Regno Unito si sarebbe impegnato a prestare soccorso in caso di invasione dell'Egitto da parte di potenze straniere. Il problema venne momentaneamente accantonato a causa della Seconda Guerra Mondiale e dell'invasione stessa dell'Egitto da parte degli italo-tedeschi.\nLa rivoluzione egiziana del 1952, che port\u00f2 l'Egitto a divenire una Repubblica l'anno successivo, fu il primo passo verso la ri-sollevazione del problema del Condominio Sudanese. Il nuovo governo egiziano, guidato da Muhammad Naguib, aveva intuito che l'unico modo per porre fine al dominio britannico sul Sudan era una rinuncia formale al Condominio egiziano con il Regno Unito, dato che legalmente il Condominio prevedeva il controllo congiunto egiziano-britannico del territorio e quindi venendo meno uno dei due controllori sarebbe venuto meno il Condominio stesso. Dopo numerose trattative, nel 1954 i governi britannico ed egiziano trovarono un accordo, che prevedeva a partire dal 1\u00ba gennaio 1956 la completa indipendenza del Sudan e il riconoscimento di questo come stato sovrano da parte dei governi britannico ed egiziano, il governo britannico comunque non era pienamente convinto della data per l'indipendenza in quanto la transizione del Sudan verso l'indipendenza non era completata: infatti i primi anni dell'indipendenza sudanese furono travagliati e intrisi di un generale caos istituzionale che cre\u00f2 le basi per la successiva dittatura militare a partire dal 1970. L'indipendenza del Sudan diede di fatto inizio al processo di decolonizzazione dell'Africa; seguirono nello stesso anno il Marocco e la Tunisia, gi\u00e0 protettorati francesi."}
{"id": "1313685", "revid": "123905167", "url": "https://it.wikipedia.org/wiki?curid=1313685", "title": "Storia della stampa musicale", "text": "La storia della stampa musicale ebbe origine con l'invenzione della stampa a caratteri mobili di Johann Gutenberg (circa 1400-1468) a Magonza nel 1438; successivamente il marchigiano Ottaviano Petrucci (1466-1539) ide\u00f2 un sistema ad impressione multipla a caratteri mobili. Uno dei primi libri che fu stampato fu \"Harmonice Musices Odhecaton\" (Cento canzoni (in realt\u00e0 96) di musica polifonica), che comprendeva composizioni di Antoine Busnois, Josquin Desprez ed Heinrich Isaac. Vennero stampate tutte quelle opere che originariamente circolavano solo in forma manoscritta. Venezia, luogo dove stampava Petrucci, divenne sede principale per tutto il XVI secolo della stampa di opere musicali.\nLa triplice impressione di Petrucci era abbastanza complessa, ed era costituita da tre fasi:\nLa difficolt\u00e0 consisteva nel far combaciare esattamente le tre parti.\nA partire dal 1540 circa, in Francia inizi\u00f2 a svilupparsi l'impressione unica a caratteri mobili. Nel 1528 Pierre Attaignant perfezion\u00f2 per la prima volta questa tecnica, che poi venne portata a Venezia nel 1535 da Antoine Gardane, poi italianizzato Antonio Gardano, e continuato dalle dinastie degli Scotto, dei Vincenti e dei Giunta. Queste prime case editrici erano di tipo familiare.\nIl nuovo metodo di impressione ridusse notevolmente i costi per la stampa dei libri, consentendone una maggiore produzione e, di conseguenza, una pi\u00f9 ampia diffusione.\nLa professione ebbe inizio nei primi anni del XVI secolo a seguito dell'invenzione della stampa a caratteri mobili realizzata da Johann Gutenberg nella seconda met\u00e0 del XV secolo. Prima di quella data gli spartiti musicali venivano raccolti in collezioni di manoscritti che venivano realizzati da abili copisti. Tale invenzione consent\u00ec la diffusione della musica poich\u00e9 la stampa dei libri era meno onerosa della realizzazione dei manoscritti.\nIl primo editore musicale fu Ottaviano Petrucci che, nel 1501 a Venezia, ottenne un'esclusiva dalla Repubblica per la stampa di spartiti musicali. La sua prima opera stampata fu l'Harmonice Musices Odhecaton, raccoglieva 96 composizioni di vari autori franco-fiamminghi tra cui Antoine Busnois, Josquin Desprez e Heinrich Isaac.\nLa pi\u00f9 antica casa editrice musicale al mondo \u00e8 la Breitkopf &amp; H\u00e4rtel, fondata nel 1719 a Lipsia da Bernhard Christoph Breitkopf; l'espansione per\u00f2 si ebbe a partire dalla fine del secolo, a seguito della diffusione del melodramma.\nMolte case editrici musicali nacquero in Italia nei primi anni dell'Ottocento, proprio a causa dell'espansione dell'Opera italiana: nel 1808 Giovanni Ricordi fonda la Casa Ricordi, che conoscer\u00e0 una notevole espansione grazie a suo nipote Giulio Ricordi, mentre nel 1874 Edoardo Sonzogno fonda l'omonima casa editrice musicale e nel 1887 Giovanni Andrea Carisch, di origine svizzera, fonda le edizioni musicali Carisch.\nA Napoli nascono alcune case editrici musicali legate allo sviluppo della canzone napoletana, con la Festa di Piedigrotta e la nascita di autori come Salvatore di Giacomo, Libero Bovio, E.A. Mario, Ferdinando Russo, Ernesto Murolo: proprio le case editrici si fanno carico di trovare gli interpreti pi\u00f9 adatti per cantare le canzoni scritte da questi autori.\nNel 1876 il barone Ferdinando Bideri fonda la Casa Editrice Ferdinando Bideri, che pubblica Comme facette mammeta, 'O sole mio e 'O surdato 'nnammurato; nel 1901 sempre a Napoli il poeta Francesco Feola e il musicista Giuseppe Capolongo fondano la Casa Editrice La Canzonetta, che pubblica canzoni come Munasterio 'e Santa Chiara, Reginella, Ciccio Formaggio (e, nel secondo dopoguerra, Malafemmena, Indifferentemente); nel 1903 Francesco Curci, proprietario di un negozio di musica, fonda le edizioni musicali Curci.\nNel frattempo il 23 aprile 1882 nasce la Societ\u00e0 Italiana degli Autori ed Editori, la \"Siae\", che in seguito diventa l'intermediario esclusivo per l'esercizio delle facolt\u00e0 inerenti al diritto d'autore.\nNel settore della musica bandistica una delle prime a specializzarsi in questo genere \u00e8 Belati edizioni musicali (nata a Perugia ad opera del maestro compositore Tito Belati), mentre nel liscio si afferma la Casadei Sonora, con \"Romagna mia\" ed i brani firmati Casadei, e la Galletti Boston.\nCon il diffondersi nel '900 dei dischi e la nascita delle prime case discografiche, il mercato dell'editoria musicale conosce una forte espansione nascono, tra le tante, la edizioni musicali Bixio (fondata nel 1920 da Cesare Andrea Bixio), le edizioni musicali Suvini-Zerboni e le Messaggerie Musicali (nate dapprima come negozio di musica e poi diventate anche una casa di edizioni musicali e poi un gruppo editoriale) nel 1936.\nSpesso, a partire dal secondo dopoguerra, le case editrici danno vita a case discografiche ad esse legate: le edizioni musicali Carisch fondano la Carisch, la Bideri fonda la Edibi, Casa Ricordi (che dopo la seconda guerra mondiale ha creato un ramo d'azienda dedicato alla musica leggera, le Edizioni musicali Radio Record Ricordi, o R.R.R., dirette per molti anni da Mariano Rapetti) apre la Dischi Ricordi, Carlo Alberto Rossi, titolare della C.A. Rossi Editore, entra nel mondo discografico con la CAR Juke Box, seguito dal fratello Alfredo Rossi con l'Ariston Records (nata dalle edizioni musicali Ariston), mentre le edizioni musicali Curci fondano la Carosello, le edizioni musicali Allione la Equipe, il Gruppo editoriale Guerrini la Bentler.\nNel caso di case discografiche multinazionali, invece, si verifica il fenomeno inverso, ed \u00e8 l'etichetta che crea una o pi\u00f9 edizioni musicali di riferimento: un esempio pu\u00f2 essere l'RCA Italiana (emanazione della Radio Corporation of America) con le edizioni musicali RCA e le edizioni musicali Amici del Disco, o l'EMI Italiana con le edizioni musicali Belriver.\nCon lo sviluppo della canzone d'autore il ruolo degli editori musicali viene ridimensionato, e sono gli stessi autori che creano delle aziende editrici per gestire il proprio repertorio: uno dei primi in Italia \u00e8 Lucio Battisti, che nel 1969 fonda le edizioni musicali Acqua azzurra (seguendo l'esempio dei Beatles, che qualche anno prima avevano dato vita alla Northern Songs per gestire il loro repertorio musicale), ma il suo esempio viene seguito da molti altri, anche da interpreti come Gianni Morandi (che fonda con Franco Migliacci le edizioni musicali MiMo).\nUn ulteriore ridimensionamento del ruolo delle case editrici musicali si \u00e8 avuto con l'espansione delle major, che gestiscono il proprio repertorio tramite aziende di loro propriet\u00e0, che quindi non promuovono pi\u00f9 gli autori presso varie case discografiche ma si limitano a gestire l'incasso di parte dei proventi del diritto d'autore."}
{"id": "1313686", "revid": "189296", "url": "https://it.wikipedia.org/wiki?curid=1313686", "title": "G3 Live in Concert", "text": ""}
{"id": "1313688", "revid": "729019", "url": "https://it.wikipedia.org/wiki?curid=1313688", "title": "Corpo Volontari Italiani", "text": "Il Corpo Volontari Italiani \u00e8 stata una grande unit\u00e0 militare pluriarma (fanteria, artiglieria, genio, marina, sanit\u00e0, carabinieri, guardia mobile, servizio telegrafico e giustizia militare) del Regio esercito italiano composta da 43.543 uomini, quasi interamente da volontari compresi alcune centinaia di stranieri, e posta al comando del generale Giuseppe Garibaldi che oper\u00f2 nel corso della terza guerra di indipendenza del 1866 sul fronte del Trentino contro l'impero austriaco.\nIl reparto.\nLa formazione del Corpo.\nIl 6 maggio 1866, in previsione della guerra con l'impero austriaco, con decreto del re Vittorio Emanuele II, fu istituito il \"Corpo Volontari Italiani\" affidato a Garibaldi - alla stregua del corpo di volontari dei Cacciatori delle Alpi, che aveva combattuto nella seconda guerra d'indipendenza - insieme alle commissioni militari, costituite da ufficiali dell'esercito regolare e dell'ex garibaldino, preposte all'arruolamento dei quadri dei primi cinque reggimenti di fanteria. In data 16 maggio, da Firenze capitale, venne emanata una circolare da parte del Ministero della guerra che fissava l'ordinamento del Corpo, stabilendone la consistenza in 20 Battaglioni, che avrebbero formato 10 Reggimenti.\nIl 20 maggio iniziarono, molto lentamente, i reclutamenti della truppa. Riguardo a questa precaria situazione scrive Virgilio Estival, tenente di origine francese della 12\u00aa compagnia del 2\u00ba Reggimento Volontari Italiani: \"Tutte le provincie italiane diedero il loro contingente; ma quelle che pi\u00f9 di tutte si distinsero, furono il Veneto e le Romane. Il Veneto che aveva dato dei molti dei suoi figliuoli all'armata regolare, diede ancora pi\u00f9 di 12.000 volontari a Garibaldi; e mi rammento con vera soddisfazione che pi\u00f9 di due terzi degli uomini che formavano la compagnia che fui incaricato di organizzare appartenevano alle provincie allora soggette all'Austria\".\n\"Si sentiva che questi uomini sacrificavansi per avere il diritto di rientrar liberi nel proprio paese, per riconquistare il domestico focolare, per abbracciare liberamente la loro famiglia [\u2026] Alcuni reggimenti che formavansi nelle provincie meridionali erano quasi esclusivamente composti di Romagnoli, i quali al parer mio formavano la pi\u00f9 energica popolazione d'Italia. In genere, tutte le provincie fecero il proprio dovere. Firenze diede quasi 4.000 volontari, Torino pi\u00f9 di 3.000, Parma pi\u00f9 di 1.000, Ferrara che non ha che una popolazione di 25.000 abitanti, ne diede quasi 1.000. Lugo che soltanto ne ha 9.000 ne diede 500. Faenza 300. In quattro giorni Bologna ne ebbe iscritti pi\u00f9 di 1.500, Genova 600, Ancona 450. [\u2026] \u201c\u00c8 una leva in massa\u201d disse il generale Pettinengo \u201cnoi non la vogliamo\u201d\".\nI volontari bresciani erano all'incirca 1.000 provenienti in buon numero dal Lago d'Iseo e anche dalla Valle Sabbia. Vista la notevole affluenza di giovani volontari che in breve raggiunsero la consistenza di 40.000 unit\u00e0, si provvide alla formazione di altri cinque reggimenti e alla sospensione del reclutamento. Furono creati sette centri di addestramento per i volontari, a Como, Varese, Bergamo, Gallarate, Molfetta, Terlizzi e a Bari, i quali in breve furono sommersi da una moltitudine di giovani desiderosi di essere formati e armati per la nuova battaglia.\nPer i pi\u00f9 l'impatto con la nuova realt\u00e0 militare fu mortificante: ci si accorse subito che all'interno delle caserme mancava tutto il necessario per l'addestramento. Ovunque regnava la disorganizzazione e nonostante le lamentele dei comandanti al Ministero della guerra non si riusc\u00ec a porvi rimedio. Mancavano le divise, ogni sorta di vestiario e cibo, le tende, le cucine da campo, i mezzi di trasporto, muli e cavalli, le armi, le munizioni, carte geografiche aggiornate, le attrezzature sanitarie e la buffetteria. Inoltre tra le file degli stessi volontari abbondavano non solo i volenterosi, spinti all'arruolamento da seri ideali, ma anche una valanga di mediocri e perfino alcuni giovinastri avventurieri con le fedi penali sporche.\nI quadri ufficiali, formati in gran parte nella guerra del 1859 e nella campagna meridionale del 1860, e i sottufficiali, seppur costituiti da gente di valore, dimostravano nel complesso un'impreparazione militare e organizzativa. Alcuni comandi erano stati affidati perfino a deputati del parlamento che mai avevano visto le armi o a ex guardie nazionali mobili adibite alla lotta al brigantaggio.\nIl 22 giugno la forza complessiva del Corpo dei Volontari Italiani contava esattamente 38.041 uomini, 873 cavalli, 24 cannoni e due cannoniere a vapore (Solferino e San Martino).\nArmamento.\nI volontari vestivano una camicia rossa e pantaloni regolamentari del Regio Esercito.\nLa maggior parte dell'armamento individuale della fanteria del Corpo Volontari Italiani era costituito da vecchi fucili ad avancarica a canna liscia (francesi M1822T, M1840 e M1842 in calibro 18mm; piemontesi M1842 e M1844 in calibro 17,5mm). Erano armi molto lunghe e pesanti, capaci di un tiro utile fino ai 2-300 metri, munite di una lunga baionetta a manicotto con ghiera.\nSi tratta di diversi modelli a canna liscia di fucile ad avancarica con sistema di accensione a percussione con luminello e capsula fulminante, decisamente antiquati per l'epoca.\nSolo alla fine della campagna giunsero dall'arsenale di Napoli alcune moderne (ed ottime) carabine rigate Enfield inglesi.\nIn generale la situazione dei garibaldini era pessima, scrive nuovamente Virgilio Estival, tenente della 12\u00aa compagnia del 2\u00ba Reggimento Volontari Italiani: \u201c\"Il primo reggimento era il solo il quale, per la intelligente iniziativa del suo capo che di privata sua autorit\u00e0 fece contratti con fornitori civili, fosse vestito. Il secondo era mal vestito, e come gi\u00e0 dissi, i due battaglioni di ultima formazione quasi nudi. Il terzo reggimento aveva soltanto 1.000 camicie e un numero uguale di fucili, il giorno che Garibaldi ne ispezion\u00f2 il deposito. Il quarto era vestito un poco meglio, ma armato coi fucili della Guardia nazionale; infatti la Guardia nazionale di Brescia diede 1500 fucili ai volontari, 1.700 ne diede quella di Bergamo, ed io stesso vidi cittadini bresciani armare dei volontari coi propri fucili!\u2026Il quinto trovatasi in una situazione pi\u00f9 infelice ancora, e pi\u00f9 di un terzo dei suoi uomini erano mezzi nudi e senza fucili, quando Garibaldi and\u00f2 a ispezionarlo. Quanto ai reggimenti formatisi nelle provincie meridionali, pu\u00f2 dirsi senza tema d'ingannarsi che essi erano equipaggiati nel medesimo modo; e come dicevami a questo proposito uno dei membri della commissione: \u201csolo in cotesta circostanza il governo non aveva fatto ingiustizia per nessun dei reggimenti, tutti erano stati trattati con una rigorosa imparzialit\u00e0\"\u201d.\nL'organizzazione.\nOgni reggimento era composto da 16 compagnie di circa 180 fucilieri o \u201crossi\u201d suddivise in 4 battaglioni di 4 compagnie ognuno. I dieci reggimenti, su proposta di Garibaldi, furono poi raggruppati in 5 brigate:\nStoria.\nL'impiego tattico.\nInizialmente Vittorio Emanuele II d'intesa con Garibaldi avevano previsto come campo d'impiego per il Corpo Volontari Italiani, piano poi abortito dallo Stato Maggiore dell'esercito in quanto ritenuto troppo spregiudicato, la zona balcanica che sarebbe stata raggiunta con un massiccio sbarco in Dalmazia appoggiato dalla marina militare. Da qui i garibaldini, sostenuti da patrioti locali e approfittando delle ribellioni che avrebbero dovuto sorgere man mano con il procedere dell'avanzata, attraverso l'Istria e la Slovenia avrebbero mosso verso nord portando la guerra nel cuore del territorio austriaco.\nL'impiego tattico del Corpo fu definitivamente chiarito il 19 giugno, nell'imminenza della dichiarazione di guerra, quando da Cremona, il Quartier Generale dell'esercito sped\u00ec la seguente lettera al generale Garibaldi, acquartierato dal giorno precedente a Sal\u00f2 in un albergo dell'attuale piazza della Fossa: \"\"L'intenzione di Sua Maest\u00e0 \u00e8 che alla Signoria Vostra sia affidato fino da adesso la difesa del Lago di Garda e dei vari paesi, che, dal Tirolo, mettono nella valle di Lombardia. Al suo comando sono quindi sottoposti, siccome ne avr\u00e0 gi\u00e0 avuto avviso, sia la flottiglia, sia l'artiglieria, recentemente inviata per l'armamento delle batterie locali. Rotte le ostilit\u00e0, e di mano in mano che le forze sotto i suoi ordini si completeranno in numero, ed in organizzazione, ella agir\u00e0 contro gli austriaci, e pel Lago, e pelle montagne, e come meglio creder\u00e0. Suo scopo sar\u00e0 di penetrare nella valle dell'Adige, e di stabilirvisi, in modo da impedire ogni comunicazione fra il Tirolo e l'armata austriaca in Italia. Se le popolazioni del Tirolo italiano si mostrassero favorevoli alla nostra causa, ella \u00e8 autorizzato a trarne partito. In questo suo campo d'azione \u00e8 necessario che ella tenga presente la dichiarazione emanata dal governo, che sarebbe rispettata la neutralit\u00e0 Svizzera, a condizione, ben inteso, che la sia pure dall'armata nemica. Il generale d'armata Alfonso Lamarmora\u201d.\"\nIl fronte affidato a Garibaldi si estendeva dal confine con la Svizzera, iniziando a nord in corrispondenza del Passo dello Stelvio, e, seguendo la linea di confine con l'Alto Adige e con il Trentino, proseguendo fino al Passo del Tonale, giungeva sulla rive del Lago di Garda in corrispondenza di Limone sul Garda. Da qui seguitando lungo la sponda occidentale del lago arrivava poi a Desenzano. Garibaldi era intenzionato a penetrare in Trentino attraverso l'unica strada agevole esistente a sud, ossia quella della Valle del Chiese. Scardinato il sistema difensivo dei forti austriaci di Lardaro, il Generale prevedeva di scendere a Tione indi, procedendo per Stenico e Vezzano, occupare la citt\u00e0 di Trento.\nOriginalmente era stato pure progettato uno sbarco in forze sulla sponda veronese per prendere alle spalle il grosso delle forze austriache schierate all'interno del quadrilatero, ma vista l'impossibilit\u00e0 di attuazione, date le pessime condizioni in cui si trovava la flottiglia del lago di Garda, anche questo piano fu abbandonato per non veder colare a fondo tutta la truppa in un sol colpo!\nGli avversari austriaci.\nGaribaldi si trovava ad affrontare i reparti comandati dal generale barone Franz Kuhn von Kuhnenfeld, aventi il Quartier Generale presso Trento. Costui era un ufficiale di 49 anni d'et\u00e0, considerato dai pi\u00f9 un vero specialista della guerra di montagna, per non dire il miglior generale austriaco in attivit\u00e0, criticato da pochi come un militare troppo sopravvalutato nelle sfere degli alti comandi di Vienna. Sferzante rimane il giudizio del generale Carl M\u00f6ring, commissario imperiale, che non teneva in grande stima il collega, scrive: \"\u201cQui si conosce bene il generale Kuhn; la fama a buon mercato \u00e8 ci\u00f2 che ha pi\u00f9 caro\u201d\".\nIl Kuhn sapeva il fatto suo e poteva contare sull'8\u00aa Divisione composta da circa 15-16.000 uomini, o baionette come si diceva allora, ben preparati ed equipaggiati, raggruppati in una brigata e sei mezze brigate di 21 battaglioni di fanti e 25 compagnie di tiratori con 1600 cavalli e muli, 32 pezzi d'artiglieria di linea e 127 cannoni in fortezza. Ogni compagnia austriaca era formata da oltre 400 uomini. Capo di Stato Maggiore austriaco fungeva il luogotenente colonnello barone Johann von Dumoulin, capo dell'artiglieria il luogotenente colonnello Barth, direttore del genio il luogotenente colonnello von Wolter.\nL'impero austriaco, al contrario dell'Italia, non si era fatta cogliere impreparata al conflitto e aveva provveduto nei mesi precedenti al potenziamento delle fortificazioni poste sul confine trentino e in special modo di quelle con il bresciano. Erano stati risistemati i forti di Lardaro (20 cannoni), dell'Ampola a Storo (2 cannoni), del Ponale (23 cannoni), di Nago (15 cannoni), Malcesine (6 cannoni), Buco di Vela (7 cannoni), di Strino (presso il Passo del Tonale), della Rocchetta a Riva del Garda (8 cannoni), del Gomagoi (presso il Passo dello Stelvio), del Ponte di Mostizzolo (sul torrente Noce) e di Trento.\nAllo stesso modo furono pure rinforzate le truppe di stanza in questi luoghi con lo schieramento delle seguenti unit\u00e0 militari:\nArmamento della fanteria austriaca.\nLa fanteria austriaca era armata con il Fucili Lorenz (un tipo di fucile ad avancarica a capsula, rigato, a percussione), modello 1854 tipo I e II, chiamato \u201cLorenz\u201d dal nome dell'inventore dello speciale proiettile ogivale a compressione; il tipo I aveva la mira fissa a 300 passi e con alzo per maggiore distanza fino a 800 passi; il tipo II aveva la mira regolabile fino a 1000 passi. Il corpo dei \u201ccacciatori\u201d, ossia i Kaiserj\u00e4ger, e i bersaglieri provinciali, ebbero in dotazione il fucile ad avancarica a capsula modello 1854 Jaegerstutzen, una carabina rigata da tiratore scelto ad alzo a slitta regolabile, molto precisa per i tiri a lunga distanza, con sciabola-baionetta quasi lunga quanto la carabina stessa, la speciale bacchetta veniva portata separata dall'arma appesa alla schiena.\nQuest'arma si rese tristemente famosa presso i garibaldini nelle campagne del 1859-1866, che la citavano spesso raccontando i loro scontri con i Kaiserj\u00e4ger. La cavalleria aveva in dotazione lance, sciabole e le pistole ad avancarica, a tubetto modello 1844, e a capsula modello 1859. L'artiglieria di linea era dotata di cannoni di bronzo, rigati, armati per la bocca e la loro gittata variava dai 2250-3000 metri se di montagna o campali leggeri, o 3750 metri se campali pesanti. Molto apprezzati dalle truppe dell'artiglieria da montagna austriaca per il loro trasporto e maneggio erano le racchette o razzi, che gettavano bombe incendiarie o scoppianti, con un tiro variante da 225 a 1500 metri.\nLe perdite.\n\"Dall'Elenco nominativo delle perdite sofferte dai Corpi Volontari Italiani dal giorno 25 giugno al 21 luglio 1866\" pubblicato nel Supplemento al n. 254 della Gazzetta Ufficiale del Regno d'Italia (15 settembre 1866), si apprende che:"}
{"id": "1313692", "revid": "767487", "url": "https://it.wikipedia.org/wiki?curid=1313692", "title": "Trilogy (The Cure)", "text": "Trilogy \u00e8 un DVD live dei Cure, uscito a giugno del 2003.\nIl video.\nIl doppio dvd, diretto da Nick Wickham, contiene l'esecuzione completa dal vivo dei tre album \"Pornography\" (1982), \"Disintegration\" (1989) e \"Bloodflowers\" (2000) in sequenza, che secondo Robert Smith costituiscono la \"trilogia dark\" del gruppo, al Tempodrom di Berlino.\nComprese nel disco come bonus tracks sono anche altre due canzoni prese da \"Kiss Me Kiss Me Kiss Me\", \"If Only Tonight We Could Sleep\" e \"The Kiss\", e varie interviste al gruppo.\nNella mente di Robert Smith, questa uscita doveva essere il \"canto del cigno\" della band, ormai, pare, prosciugata delle motivazioni per andare avanti. Per fortuna dei fans, cos\u00ec non \u00e8 stato, grazie all'incontro, nel 2003, del cantante inglese con Ross Robinson, guru del nu-metal e futuro produttore dell'album che smentir\u00e0 le idee di Smith, \"The Cure\" (2004)."}
{"id": "1313695", "revid": "119694094", "url": "https://it.wikipedia.org/wiki?curid=1313695", "title": "Palazzo del Ministero della pubblica istruzione", "text": "Il palazzo del Ministero della pubblica istruzione \u00e8 l'edificio romano che ospita gli uffici del Ministero dell'istruzione.\nStoria.\nGrazie alla legge 18 luglio 1911, n. 836 lo Stato Italiano acquis\u00ec l'intero isolato in cui sorge l'attuale palazzo, situato tra viale Trastevere (in precedenza chiamato viale del Re), via Emilio Morosini, via Dandolo e viale Glorioso. Prima della realizzazione del palazzo, l'area era costituita da un terreno demaniale di propriet\u00e0 del Comune di Roma ed alcuni fabbricati del Banco di Napoli e della ditta Magazzini Generali Specchi e Cristalli.\nI primi progetti dell'edificio furono sottoscritti il 20 maggio 1912 dall'architetto Cesare Bazzani, all'epoca membro della commissione edilizia e del consiglio superiore delle Belle arti.\nLa prima pietra venne posata nel 1916, ma la costruzione dell'edificio sub\u00ec rallentamenti per motivi economici dovuti allo scoppio della prima guerra mondiale e alla grande depressione degli anni 1920: l'architetto Bazzani dovette allora adattare il progetto iniziale, eliminando il largo viale che si sarebbe dovuto realizzare in asse con Porta Portese e il ponte della Marmorata, il piano attico, i corpi di fabbrica laterali e semplificando tutti i partiti architettonici e le decorazioni (vennero aboliti i grandi gruppi scultorei che avrebbero dovuto rappresentare Dante Alighieri e Michelangelo).\nIl complesso venne completato solo in epoca fascista nel 1926, mentre le decorazioni vennero realizzate, nei due anni successivi, da Paolo Paschetto, Antonio Calcagnadoro e Rodolfo Villani.\nIl palazzo venne quindi ufficialmente inaugurato il 28 ottobre 1928, nel sesto anniversario della marcia su Roma, divenendo sede del ministero della Pubblica istruzione, e l'anno dopo dell'Educazione nazionale.\nNel 1931 il Movimento Italiano per l'Architettura Razionale (MIAR) critic\u00f2 il palazzo realizzata dal Bazzani, definendolo un \"orrore dell'Italia umbertina, provinciale e folkloristica\", ben lontano dalle avanguardie internazionali del razionalismo.\nAnche dopo la seconda guerra mondiale e la nascita della Repubblica nel 1946, \u00e8 rimasto sede del ministero.\nDescrizione.\nIl palazzo, realizzato in stile eclettico novecentesco con richiami all'architettura rinascimentale e barocca, comprende 630 stanze tra uffici ed archivi, per una superficie complessiva di 9.800 m\u00b2 (di cui 200 m\u00b2 di scale e rampe) e una cubatura totale di 240.000 m\u00b3. Le fondazioni sono in muratura continua, i sotterranei in tufo e gli alzati in mattone.\nEsterni.\nLa facciata principale, posta su Viale Trastevere, ha due avancorpi laterali leggermente sporgenti dal corpo centrale. Al centro di questo c'\u00e8 la scalea, con due rampe carrozzabili. Il partito centrale \u00e8 caratterizzato da un alto ordine corinzio di pilastri su piedistalli, sormontati dallo stemma di Casa Savoia e quattro sculture in marmo travertino che rappresentano la Didattica, la Scienza, l'Arte e la Filosofia (realizzate, rispettivamente, da Ernesto Vighi, Publio Morbiducci, Narciso Volterrani e Marescalchi). Dall'ingresso principale si entra in un vestibolo con 20 colonne di granito e poi al cortile d'onore centrale decorato da 12 statue.\nInterni.\nAl piano seminterrato erano posti gli alloggi dei custodi, l'impianto di riscaldamento e i magazzini.\nIl piano terra, oltre al vestibolo e al cortile d'onore, sono ospitati: a destra la segreteria generale e l'economato (50 stanze); a sinistra la direzione generale delle Belle Arti e Antichit\u00e0 (55 uffici), la biblioteca e altri 30 uffici ministeriali.\nAl piano ammezzato: la direzione generale delle scuole medie (70 uffici), la ragioneria (60 stanze).\nAl piano nobile sono posti gli uffici del ministro e del sottosegretario (30 stanze), la direzione per l'istruzione superiore e, affacciata sul cortile d'onore, l'aula del Consiglio Superiore per l'Istruzione.\nAl secondo piano vi \u00e8 la direzione generale dell'istruzione primaria.\nLe decorazioni degli interni furono affidate nel luglio 1928, previo bando di concorso, ad Antonio Calcagnadoro, Paolo Paschetto e Rodolfo Villani che dovettero lavorare in fretta (meno di 4 mesi) in vista dell'inaugurazione del 28 ottobre 1928.\nLe stanze del Ministro.\nQuesta parte del Palazzo \u00e8 stata decorata da Paolo Paschetto.\nNell'anticamera del Ministro sono presenti 6 lunette raffiguranti allegorie della Letteratura, della Saggezza, della Scienza, della Storia, del Genio e dell'Arte. Il fregio \u00e8 decorato con figure semisdraiate tra ulivi, querce e mandorli in fiore e i motti \"excogitare\", \"docere\", \"educare\" e \"servare\".\nLe stanze del Sottosegretario.\nNell'anticamera del Sottosegretario il pittore Rodolfo Villani, pi\u00f9 legato all'ideologia autocelebrativa del fascismo, realizz\u00f2 otto lunette con allegorie delle Arti e la Potest\u00e0 civile e spirituale di Roma, la Filosofia, l'Archeologia, il Diritto, la Geologia, la Medicina e la Fisica.\nIl salone dei Ministri.\nQuesta sala \u00e8 stata decorata da Antonino Calcagnadoro. Al centro del soffitto \u00e8 raffigurato il Trionfo dell'Istruzione, mentre ai lati \u00e8 rappresentata la Vittoria del Regno d'Italia nella prima guerra mondiale. Un grande fregio, raffigurante l'evoluzione dell'Istruzione dall'et\u00e0 antica ad oggi, domina sulla sommit\u00e0 delle pareti, che illustrano la storia della cultura italiana, dall'epoca antica (invenzione del fuoco), romana, medievale e rinascimentale, fino al fascismo. La stanza prende nome dai 12 ritratti dei primi ministri della pubblica istruzione del Regno d'Italia, dal 1859 al 1922:\nLa biblioteca del Ministero.\nL'attuale biblioteca del Ministero fu istituita dal ministro Pietro Fedele il 24 aprile 1926, e portata nell'attuale sede nel 1928. Gi\u00e0 nel 1929 si contavano 30.000 volumi, fra cui una rara edizione del 1625 delle \"Storie\" di Tito Livio. La raccolta libraria del ministero \u00e8 incentrata sulle materie pedagogiche, giuridiche e letterarie, con opere classiche greche, latine e italiane, trattati di storia e geografia, critica letteraria, le opere complete di molti autori (tra cui l'edizione nazionale delle opere di Giosu\u00e8 Carducci), enciclopedie, dizionari e vocabolari. Nel 1937 venne trasferita nella sua sede attuale."}
{"id": "1313701", "revid": "125450232", "url": "https://it.wikipedia.org/wiki?curid=1313701", "title": "Teatro Lirico di Milano", "text": "Il teatro lirico di Milano, gi\u00e0 teatro della Cannobiana (talvolta indicato anche come teatro della Canobbiana o La Cannobiana), \u00e8 uno storico teatro di Milano.\nStoria.\nNel 1717 a Milano venne costruito il Teatro Regio Ducale in un'ala del palazzo Reale; ma un incendio lo distrusse completamente il 25 febbraio 1776.\nL'arciduca Ferdinando, figlio di Maria Teresa d'Austria, propose di dotare la citt\u00e0 di Milano di due teatri: il principale (\"nobile\") da erigere nei pressi della corte sull'area della sconsacrata chiesa di Santa Maria alla Scala, ovvero l'attuale Teatro alla Scala, mentre il secondo (\"popolare\") da costruire sull'area delle scuole cannobiane, fondate da Paolo da Cannobio (da cui il nome).\nLa Scala era il \"teatro grande\", l'altro un secondo teatro, i cui palchi erano di propriet\u00e0 degli stessi palchettisti della Scala, salvo il fatto che, essendo pi\u00f9 piccolo, alcuni, estratti a sorte, dovettero rinunciare ad avere un palco anche nel \"teatro piccolo\".\nEntrambi i progetti, simili tra loro nella tipologia del teatro all'italiana con pianta a ferro di cavallo e con vari ordini di palchi e loggione, vengono affidati a Giuseppe Piermarini, Regio architetto.\nIl nuovo teatro, detto \"la Cannobiana\", viene inaugurato un anno dopo del Teatro alla Scala, la sera del 21 agosto 1779, con uno spettacolo e musiche di Salieri. Varie sono le rappresentazioni che vi si svolgono nelle varie stagioni teatrali; da ricordare quella del 1832, nella quale la Cannobiana \u00e8 scelta da Gaetano Donizetti per la prima di \"L'elisir d'amore\" con Giuseppe Frezzolini diretto da Alessandro Rolla. I due maggiori teatri milanesi furono per lungo tempo gestiti insieme dagli impresari che si succedettero nella conduzione.\nCon la riduzione delle sovvenzioni comunali e statali, per la Cannobiana dal 1870 inizia una situazione di declino. \u00c8 l'editore musicale Edoardo Sonzogno a dargli nuova vita: lo fa restaurare e gli muta il nome in Teatro Lirico Internazionale (1894). Il teatro riprende ad essere un importante centro di cultura, ospitando le prime di Cilea (\"Adriana Lecouvreur\") diretta da Cleofonte Campanini con Angelica Pandolfini, Enrico Caruso e Giuseppe De Luca), e Leoncavallo, oltrech\u00e9 le prime serate di successo per Caruso. Nel 1904 vi esordisce la prima de \"La figlia di Iorio\" di D'Annunzio.\nIl 18 aprile 1914 ospita la prima del film \"Cabiria\" di Giovanni Pastrone, considerato il primo \"kolossal\" della storia del cinema, insieme al teatro Vittorio Emanuele II di Torino. Il 21 novembre 1914 vi si proietta un altro classico del cinema muto: \"Il fornaretto di Venezia (film 1914)\" di Luigi Maggi.\nIl 23 novembre 1923 va in scena con successo la prima assoluta de \"Il Paese dei Campanelli\" e nel 1926 di \"Primarosa\" di Giuseppe Pietri con Nuto Navarrini e di \"Gigolette\" di Carlo Lombardo.\nNel 1926 ritorna ad essere propriet\u00e0 del Comune di Milano.\nUn grave incendio lo danneggia nel 1938. Il Comune decide allora di ricostruirlo in forme nuove: del progetto viene incaricato l'architetto Cassi Ramelli. Tra il 1943 e il 1945 il Lirico ospita la stagione del Teatro alla Scala, andato distrutto per i gravi bombardamenti angloamericani che avevano colpito Milano.\nIl 16 dicembre 1944 Benito Mussolini pronuncia quello che sar\u00e0 il suo ultimo comizio, il \"Discorso della riscossa\".\nNel dopoguerra, il teatro lirico ritorna a svolgere il suo ruolo culturale. Nel 1960 il Comune lo concede al Piccolo Teatro di Paolo Grassi e Strehler, per il quale funziona come \"sala grande\". Si apre un'importante stagione di opere di Brecht, di balletto, di concerti di Giorgio Gaber, Mina, Vin\u00edcius de Moraes e di manifestazioni politiche, fino agli anni novanta, quando una crisi finanziaria ne provoca la chiusura. \nNel 1975 avviene la prima assoluta di \"Al gran sole carico d'amore\" di Luigi Nono diretta da Claudio Abbado, nel 1976 di \"Oggetto amato\" di Sylvano Bussotti con Cathy Berberian e Claudio Desderi e nel 1990 di \"Blimunda\" di Azio Corghi per il Teatro alla Scala di Milano con Moni Ovadia ed i Swingle Singers diretti da Zolt\u00e1n Pesk\u00f3. Dal 1997 al 1999 il teatro ha ospitato le stagioni dell'orchestra sinfonica di Milano Giuseppe Verdi.\nNel 2003 \u00e8 stato dedicato a Giorgio Gaber.\nNel 2017 la multinazionale olandese Stage Entertainment annuncia la presa in gestione del teatro.\nA seguito della conclusione dei restauri iniziati nel 2016, sabato 18 dicembre 2021 il teatro, luogo-simbolo dello spettacolo milanese \u00e8 stato riaperto, dopo oltre vent\u2019anni, con un \u2018open day\u2018 che ha dato la possibilit\u00e0 a tutti di visitarlo. Il teatro era ufficialmente chiuso dal 1999.\nCuriosit\u00e0.\nUn modo di dire in dialetto milanese recita: \"Andemm al teater de la Canobiana, sota i covert de lana\" (Andiamo alla Cannobiana, sotto la coperta di lana), per dire, in modo colorito, \"andiamo a dormire\"."}
{"id": "1313705", "revid": "15639582", "url": "https://it.wikipedia.org/wiki?curid=1313705", "title": "Max Planck Institute", "text": ""}
{"id": "1313706", "revid": "78273", "url": "https://it.wikipedia.org/wiki?curid=1313706", "title": "Max Planck institute", "text": ""}
{"id": "1313708", "revid": "767487", "url": "https://it.wikipedia.org/wiki?curid=1313708", "title": "Sauro (Croazia)", "text": "Sauro (in croato \"Savar\") \u00e8 un insediamento (\"naselja\") del comune di Sale in Croazia. \u00c8 situato sulla costa di Isola Lunga (in croato \"Dugi otok\"), un'isola croata dell'arcipelago dalmata.\nIl paese - noto gi\u00e0 in epoca romana per la qualit\u00e0 della pietra da costruzione estratta dalle cave nei pressi - \u00e8 oggi una localit\u00e0 turistica. La sua maggiore attrazione \u00e8 un isolotto di un centinaio di metri di lunghezza collegato alla costa isolana da un tombolo.\nL'isoletta comprende, oltre ad un boschetto d'alberi, alcuni edifici, in parte abbandonati, tra cui una chiesa preromanica del IX secolo, con annesso cimitero, che conservava un fonte battesimale del periodo barocco con scritte in alfabeto glagolitico, recentemente traslato nella chiesa parrocchiale."}
{"id": "1313711", "revid": "123127899", "url": "https://it.wikipedia.org/wiki?curid=1313711", "title": "Nazionale di pallacanestro del Senegal", "text": "La nazionale di pallacanestro del Senegal \u00e8 la squadra che rappresenta questo paese nelle competizioni cestistiche internazionali. \u00c8 organizzata dalla Federazione cestistica del Senegal."}
{"id": "1313713", "revid": "62681", "url": "https://it.wikipedia.org/wiki?curid=1313713", "title": "Bruno Touschek", "text": "Il suo nome \u00e8 legato principalmente alle ricerche sugli acceleratori di particelle, di cui fu uno dei pionieri particolarmente durante il suo periodo Italiano a Frascati.\nBiografia.\nComp\u00ec i primi studi a Vienna, ma, nel 1937, gli fu vietato di finire la scuola secondaria, di cui frequentava l'ultimo anno, a causa della sua ascendenza ebraica per parte di madre. Riusc\u00ec comunque a diplomarsi in una scuola diversa come studente esterno. In seguito si iscrisse all'Universit\u00e0 di Vienna, frequentando i corsi di matematica e fisica. Tuttavia il fatto di avere origini ebree, nell'Austria intrisa di idee razziste, gli cre\u00f2 nuovamente dei problemi: poco dopo aver iniziato gli studi, infatti, venne espulso dall'universit\u00e0 per motivi razziali.\nCon l'aiuto di alcuni amici si trasfer\u00ec allora ad Amburgo, citt\u00e0 dove, celando le proprie origini, riusc\u00ec a continuare gli studi, con Wilhelm Lenz e Hans Jensen. Per mantenersi dovette svolgere diversi lavori, tra cui un impiego alla \"Studiengesellschaft f\u00fcr Elektronenger\u00e4te\", un'azienda associata alla Philips, che produceva gli antesignani dei moderni tubi klystron. In questo periodo propose a Rolf Widero\u00eb di collaborare alla realizzazione di un betatrone, ma poco dopo, nel 1945, Touschek venne arrestato dalla Gestapo e internato in un campo di concentramento. Anche qui, comunque, Widero\u00eb riusc\u00ec a ottenere diverse visite, e i due discussero cos\u00ec in prigione del modo in cui sviluppare il betatrone. In particolare concepirono la teoria del 'radiation damping' per gli elettroni circolanti nel betatrone. Successivamente Touschek riusc\u00ec a fuggire dal campo, sfuggendo cos\u00ec fortunosamente all'Olocausto.\nFinita la guerra, nel 1946 si laure\u00f2 all'Universit\u00e0 di Gottinga e dall'anno successivo inizi\u00f2 a lavorare dapprima come collaboratore di Arnold Sommerfeld, poi con Werner Heisenberg presso il Max Planck Institute. Nel 1947 part\u00ec per Glasgow con una borsa di studio; qui, presso l'Universit\u00e0, trov\u00f2 posto come \"Official Lecturer in Natural Philosophy\". Fu quindi a Edimburgo, con Max Born. Nel 1953 lasci\u00f2 l'Inghilterra per trasferirsi a Roma. Giunto nella capitale italiana, ottenne un posto di ricercatore ai laboratori dell'Istituto Nazionale di Fisica Nucleare, divenendo direttore di ricerca nel 1961, nonch\u00e9 professore aggregato alla Facolt\u00e0 di Scienze de La Sapienza nel 1969, dove avrebbe infine ottenuto, nel 1978, il posto a tempo pieno. Nel 1955 torn\u00f2 per breve tempo a Glasgow, per sposare Elspeth Yonge, matrimonio da cui ebbe due figli.\nNel 1960, a Roma, propose la costruzione di un \"anello magnetico\" \u2013 antesignano dei moderni acceleratori di particelle \u2013 in cui far \"correre\", e successivamente far collidere, una particella con la propria antiparticella. Si mise cos\u00ec alla direzione di un gruppo di fisici, per lo pi\u00f9 italiani, intenti alla costruzione di quell'acceleratore che sarebbe poi stato chiamato \"Anello di Accumulazione\" (AdA); fra coloro che collaborarono, nei laboratori dell'INFN di Frascati, alla realizzazione di tale apparecchio vi furono fisici come Carlo Bernardini, Luciano Cesarini, Gianfranco Corazza e Giorgio Ghigo, in quello che rimase celebre come il \"gruppo del sincrotrone\". L'acceleratore AdA e il successivo Adone, con il quale, nel 1964, furono effettuate le prime collisioni elettrone-positrone con le conseguenti annichilazioni, fu il primo della lunga serie dei successivi, moderni acceleratori di particelle, ivi compresi quelli \"alle alte energie\", come il moderno Large Hadron Collider del CERN.\nOltre alle pionieristiche ricerche sulle macchine acceleratrici, Touscheck diede notevoli contributi alla teoria quantistica dei campi, con particolare riguardo alle interazioni deboli.\nScrisse, assieme a G. C. Rossi, un famoso trattato di meccanica statistica per le edizioni Boringhieri.\nMor\u00ec nel 1978 a Innsbruck, a soli cinquantasette anni, dopo una lunga malattia dovuta a problemi epatici."}
{"id": "1313716", "revid": "767487", "url": "https://it.wikipedia.org/wiki?curid=1313716", "title": "Benvenuti in casa Gori", "text": "Benvenuti in casa Gori \u00e8 un film del 1990 tratto dall'omonima commedia di Ugo Chiti e Alessandro Benvenuti.\nIl film ha avuto un seguito, \"Ritorno a casa Gori\".\nTrama.\n\u00c8 il giorno di Natale del 1986 in casa Gori e la donna di casa, Adele, non appena arrivano gli invitati serve in tavola i crostini; sua sorella Bruna li passa a tutti tranne che al padre Annibale, reduce della Grande Guerra e costretto su una sedia a rotelle, nonostante questi avesse insistito a costo di far irritare Gino, il burbero genero marito di Adele.\nUna volta passati al primo, i tortellini, gli ospiti sembrano non apprezzarli: Adele prova a giustificarsi dicendo che parte dell'acqua calda che aveva preparato per il brodo le \u00e8 servita per pulire il padre, che aveva trovato sporco la mattina stessa, e nasce un nuovo bisticcio tra i commensali; involontariamente le due sorelle svegliano la piccola Samantha, nipotina di Bruna e figlia di Serena (a sua volta figlia di Bruna e Libero) e Lapo, che era stata portata in camera proprio a causa della lite. Gino incolpa Annibale per il battibecco e lo minaccia di morte davanti a tutti; \u00e8 quindi Cinzia, fidanzata di Danilo (figlio di Adele e Gino), a far cessare il dibattito, accusando i presenti di aver spaventato la bambina.\nGli ospiti assistono alla benedizione natalizia del Papa alla televisione, mentre Danilo, sotto gli effetti della droga (un acido consumato la sera prima con degli amici), viene sopraffatto da giramenti di testa, strane visioni e miraggi. Adele serve in tavola il cappone arrosto con le patate e dopo alcuni minuti tutti si insospettiscono perch\u00e9 Cinzia non mangia neanche quello: si scopre cos\u00ec che la ragazza \u00e8 incinta e Gino rincorre il figlio per tutta la casa finch\u00e9 questi non si chiude nel bagno. La ragazza si sente umiliata poich\u00e9 Danilo, per non perdersi una partita della sua squadra del cuore, la , avrebbe deciso di fare l'amore proprio un giorno in cui \u00e8 sprovvisto di profilattici.\nGino sgrida il figlio ancora sotto gli effetti della droga mentre Lapo e Libero tentano inutilmente di calmarlo; Annibale prova invano a zittire Gino, che gli punta un coltello contro per poi riprendere il controllo e chiudersi in camera. Annibale, a questo punto, accusa tutti quanti di volerlo vedere morto e di trascurarlo e Adele, la cui salute \u00e8 molto cagionevole, sviene; tutti la aiutano e finalmente si riprende. Annibale viene sopraffatto dai ricordi della sua infanzia e improvvisamente, qualche secondo dopo, l'albero di Natale esplode per un corto circuito al nuovo puntale pieno di lampadine comprato da Gino.\nQuando tutto si \u00e8 calmato viene servito il panettone, ma tutti si ricordano di dover prima visionare la videocassetta del matrimonio di Serena e Lapo; quest'ultimo, per\u00f2, non si accorge che al posto del video del matrimonio ce n'\u00e8 uno di genere pornografico in cui si vede per un attimo un rapporto sessuale tra due uomini. La visione lascia tutti a bocca aperta e induce la moglie ad uscire di casa con la figlia, lasciando il resto della famiglia in silenzio.\nDopo il pranzo Danilo riaccompagna a casa Cinzia e passa qualche minuto col nonno, che gli racconta qualche aneddoto del passato per poi apparentemente spirare nel suo letto. Gino, incredibilmente, versa una lacrima sincera per il suocero mentre anche lui \u00e8 disteso a letto, mentre la piccola Samantha pronuncia le sue prima parole."}
{"id": "1313719", "revid": "2373", "url": "https://it.wikipedia.org/wiki?curid=1313719", "title": "Curry", "text": "Il curry (in hindi masala) \u00e8 una miscela, di origine indiana, di spezie pestate nel mortaio che formano una polvere giallo-senape fortemente profumata.\nLa parola \"curry\" pu\u00f2 riferirsi a una moltitudine di miscele, in uso principalmente nel sud-est asiatico, meno note con i loro nomi specifici, di cui il pi\u00f9 diffuso \u00e8 il \"green curry\" o \"kaeng khiao wan\" thailandese, polvere verde contenente variet\u00e0 orientali di basilico. Molto comuni sono anche il \"kaeng kari\" o curry giallo, \"kaeng phet\" o curry rosso, curry diabolico in uso a Singapore e Malacca (con noce indiana e \"galangal\"), \"Prik khing curry\" di tradizione cino-thailandese, il curry massaman o \"nam phrik kaeng massaman\", il curry giapponese o \"kar\u0113\", e molti altri che oltre o in sostituzione degli ingredienti del curry indiano possono contenere citronella, scalogno, coriandolo, peperoncino, cumino e altre spezie o essenze.\nIl termine \"curry\" si utilizza inoltre per indicare un'omonima variet\u00e0 di piatti speziati della cucina del sud asiatico, a base di carne e/o vegetali.\nComposizione.\nEsistono decine di masala differenti; nelle cucine dei ricchi signori indiani c'erano esperti in miscele di spezie che selezionavano e preparavano le misture per i loro padroni. I masala pi\u00f9 famosi sono il garam masala, il tandoori masala e il pav bhaj masala.\nA seconda della formulazione si avr\u00e0 un curry ', ovvero mediamente piccante, o ', ovvero molto piccante, contrariamente a quanto il termine (\"\", \"dolce\") potrebbe far pensare.\nLa formulazione classica del curry comprende curcuma (ingrediente principale), pepe nero, cumino, coriandolo, cannella e anche chiodi di garofano, zenzero, noce moscata, fieno greco, peperoncino, cardamomo.\nSecondo il Plant List Database, la curcuma (\"Curcuma longa\" L., appartenente ala famiglia delle Zingiberacee) \u00e8 un genere di pianta che comprende, nel 2019, 93 specie diverse riconosciute. Per la realizzazione della povere di curcuma si utilizza la polpa arancione presente all'interno del suo rizoma.\nEtimologia.\nLa parola \"curry\" \u00e8 inglese ed \u00e8 la traslitterazione fonetica del nome tamil \u0b95\u0bb1\u0bbf \"kari\", che significa \"salsa\" o \"zuppa\". I britannici arrivati in India hanno acquisito questo termine nella loro lingua, indicando la miscela di spezie oltre che il piatto cucinato: cos\u00ec \u00e8 nato il curry. In Italia la pronuncia (dall'inglese americano ) ha soppiantato quella inglese britannica originale .\nStoria.\nLa diffusione in occidente della \"polvere di curry\" risale al periodo coloniale inglese nel subcontinente indiano. Prima di tornare in patria, gli ufficiali in congedo acquistavano dai servi o dai cuochi polveri pre-miscelate di spezie da aggiungere alle pietanze, per portare in Inghilterra quei sapori esotici. Normalmente in India prima di allora non si considerava il \"curry\" come un mix univoco e determinato.\nNel XX secolo il curry \u00e8 stato impiegato dall'esercito inglese e dalla marina nipponica nella razione base per i propri soldati. Oggi \u00e8 usato dalle forze di autodifesa giapponesi.\nMedicina.\nUno studio della Thomas Jefferson University coordinato da Karen Knudsen e pubblicato su \"Cancer Research\" suggerisce la possibilit\u00e0 che il curry aiuti a combattere le cellule tumorali della prostata o quantomeno aiuterebbe a rallentarne significativamente la diffusione."}
{"id": "1313725", "revid": "106356", "url": "https://it.wikipedia.org/wiki?curid=1313725", "title": "Luke's movie-muddle", "text": ""}
{"id": "1313727", "revid": "63945", "url": "https://it.wikipedia.org/wiki?curid=1313727", "title": "Andreas Bodenstein", "text": ""}
{"id": "1313729", "revid": "30610", "url": "https://it.wikipedia.org/wiki?curid=1313729", "title": "Maraschino", "text": "Il maraschino \u00e8 un liquore d'origine dalmata, in particolare di Zara, ottenuto dalla distillazione delle marasche, un tipo particolare di ciliegie aspre della variet\u00e0 \"Prunus cerasus var. marasca\".\nDolce e incolore, ha un contenuto alcolico del 30% circa e viene tradizionalmente commercializzato in tipiche bottiglie impagliate a mano.\nCaratteristiche.\nPer preparare il maraschino, viene prima fatta un'infusione alcolica delle ciliegie marasche, talvolta anche con i noccioli schiacciati e/o con le foglie; quando l'infusione \u00e8 pronta, il tutto viene distillato e lasciato maturare. Infine, il distillato viene trasformato in liquore aggiungendoci sciroppo di acqua, zucchero e altri particolari ingredienti, abbassando il grado alcolico fino a circa il 30%.\nStoria.\nLa produzione del \"rosolio maraschino\" ebbe inizio a Zara, nella Dalmazia veneta, fin dal medioevo. La pi\u00f9 antica ricetta fino ad oggi pervenuta, risalente al XVI secolo, la si deve ai farmacisti di un monastero domenicano della citt\u00e0.\nLa prima produzione industriale di maraschino venne avviata nel 1759, sotto la Repubblica di Venezia, dal mercante veneto Francesco Drioli che perfezion\u00f2 e svilupp\u00f2 gli innovativi esperimenti di distillazione delle marasche iniziati dal veneziano Giuseppe Carceniga e fond\u00f2 nel 1759 l'omonima fabbrica, la Fabbrica di maraschino Francesco Drioli. A fine \u2018700 il suo maraschino aveva gi\u00e0 raggiunto grande fama ed aveva conquistato i principali i mercati europei, soprattutto quello inglese. Il primo avviso pubblicitario sul Morning Post and Daily Advertiser di Londra, nel quale la ditta Johnson and Justerini informava \u201cthe nobility and gentry\u201d di aver \u201cjust imported a large quantity of Maraschino from Zara\u201d\u2026of the most exquisite flavour\u201d, risale al 17 giugno 1779 e nel 1804 l'Imperatore d'Austria aveva concesso alla sua fabbrica il titolo di Imperial Regia Privilegiata con diritto all'uso di stemma.. Richiesto dai notabili d'Europa, dai governanti e dalle corti sovrane, la fabbrica Francesco Drioli fu fornitrice patentata con diritto all'uso dei rispettivi stemmi delle case regnanti d'Austria, Italia e Inghilterra. Navi da guerra inglesi venivano inviate dalle basi di Corf\u00f9 e Malta appositamente per prelevare i carichi di maraschino per i regnanti inglesi che nelle persone del Duca di York (il futuro Giorgio V) e del Duca di Edimburgo nel 1887 visitarono la fabbrica accettando \u201cvolentieri uno scelto buffet\u201c nell'abitazione della famiglia Salghetti-Drioli ed acquistando \u201cpi\u00f9 casse di Rosolio e parecchi vasi di marasche\u201c (Il Dalmata, a.XXII, n.77 del 28 settembre 1877). Ma fin dagli inizi il maraschino Drioli fu soggetto a contraffazioni, piaga che perseguit\u00f2 sempre la fabbrica e che non cess\u00f2 nemmeno dopo la sua definitiva chiusura (1980), costringendo i proprietari a continue azioni legali. Nicol\u00f2 Tommaseo commentando nel suo Via Facti, la vasta diffusione del maraschino Drioli in \u201c Italia\u201d e in \u201ctutte cinque le parti del mondo\u201d scrisse \u201c in tutte bevuto e in tutte falsificato\u2026\u201d.\nLe bottiglie quadrotte, di vetro verdolino, erano fornite dalle vetrerie di Murano. L'adozione della bottiglia impagliata, secondo l'uso veneziano per i lunghi trasporti via mare, che ne rese caratteristica l'immagine nel tempo, risale gi\u00e0 ai primi anni dell'800.. Fu dopo il passaggio del Veneto sotto sovranit\u00e0 italiana che Francesco Salghetti-Drioli, di Giuseppe, promosse la costituzione in loco di una \u201c Fabbrica Vetrami\u201d per la quale fece venire da Murano manodopera specializzata e della quale fu il primo presidente.\nNel frattempo, nel 1821, il console del Regno di Sardegna a Zara, il patrizio genovese Girolamo Luxardo, apr\u00ec anch'egli una distilleria a Zara per produrre maraschino, ottenendo otto anni dopo il privilegio imperiale (da cui il nome della azienda: Privilegiata Fabbrica Maraschino Excelsior Girolamo Luxardo). Altra storica azienda di Zara fu inoltre la Romano Vlahov, fondata nel 1861.\nNel giro di breve tempo il maraschino di Zara si guadagn\u00f2 una notevole fama e, grazie all'intraprendenza dei produttori, divenne il primo prodotto dalmata ad essere esportato oltreoceano.\nLa produzione del maraschino, proseguita in seguito all'annessione della citt\u00e0 al Regno d'Italia, venne gravemente compromessa dagli eventi bellici della seconda guerra mondiale: in seguito ai tragici bombardamenti alleati (che distrussero gran parte della citt\u00e0 e con essa le storiche distillerie) e alle rappresaglie dei partigiani titini (dei quali rimasero vittime anche gli industriali Pietro e Nicol\u00f2 Luxardo, quest'ultimo affogato assieme alla moglie), gli imprenditori zaratini cercarono rifugio in altre regioni d'Italia, seguiti dalla stragrande maggioranza dei dalmati italiani che presero la strada dell'esodo in vista della cessione di Zara alla Jugoslavia (1947).\nNella penisola italiana il maraschino trov\u00f2 tuttavia una patria d'adozione: Giorgio Luxardo dell'omonima industria Luxardo, stabilitosi a Torreglia nei pressi di Padova, gi\u00e0 nel 1947 apr\u00ec una nuova distilleria ancor oggi in attivit\u00e0. Vittorio Salghetti-Drioli si trasfer\u00ec a Venezia e nel 1946 riapr\u00ec l'attivit\u00e0 a Mira, vicino a Venezia. Dopo la morte di Vittorio (1974), le eredi costituirono con la Societ\u00e0 Finanziaria Europea di Milano un nuovo gruppo, \"Distillerie Venete Mira SpA\" (DI. VE. MI.), nel quale conferirono l'azienda, mantenendo la propriet\u00e0 dell'opificio, dei marchi e dei ricettari, dei quali autorizzarono l'utilizzo. Nel 1980 il Consiglio di Amministrazione decise la cessazione della produzione e la messa in liquidazione della societ\u00e0. Con la morte di Vittorio, ultimo del suo ramo, si concluse, come da suo desiderio, la lunga vicenda imprenditoriale della storica \"Fabbrica del maraschino di Zara\". Ripresero l'attivit\u00e0 anche i Vlahov, che si trasferirono a Bologna, per poi successivamente cedere l'attivit\u00e0 alle distillerie Casoni di Modena, che tuttora producono il liquore.\nA memoria della storia del \u201cmaraschino di Zara\u201c resta l'importante archivio Salghetti-Drioli, che dalla seconda met\u00e0 del \u2018700 arriva fino al 1943. Di questo, uno spezzone \u00e8 conservato in famiglia a Vicenza e, dichiarato nel 1991 di \u201cnotevole interesse storico\u201d dal Ministero per i Beni e le attivit\u00e0 culturali, \u00e8 stato inventariato dalla prof.ssa G. Bonfiglio-Dosio. Lo spezzone rimasto a Zara, confiscato dopo la guerra con il passaggio di Zara sotto la Jugoslavia, \u00e8 conservato nell'Archivio di Stato di Zara (Drzavni Arhiv u Zadru) nel Fondo Tvornica F. Drioli ed \u00e8 stato catalogato dall'archivista Marijan Maroja.. L'archivio nel suo insieme documenta non solo la storia della fabbrica e il suo sviluppo nel succedersi delle sette generazioni di imprenditori e il loro non indifferente apporto alla storia di Zara, ma apre un ampio panorama sugli avvenimenti storici che sconvolsero l'area adriatica e che si dipanano dalla caduta della Serenissima Repubblica (1797) fino al passaggio di Zara sotto sovranit\u00e0 jugoslava (1945), attraversando il periodo austriaco, poi francese, quindi ancora austriaco, e infine italiano, offrendo un inedito campo di indagine a storici ed archivisti (11).\nA Zara le autorit\u00e0 jugoslave decisero di riprendere l'attivit\u00e0 produttiva e i patrimoni confiscati alle storiche fabbriche con tutte le attrezzature ancora agibili furono riuniti in un'unica impresa con sede nell'ex distilleria Luxardo; l'azienda tent\u00f2 anche l'utilizzo del nome Luxardo, riprendendo la produzione di maraschino col medesimo nome finch\u00e9, in seguito ad un'azione legale, la denominazione di fabbrica mut\u00f2 il suo nome in Maraska d.d., che rappresenta tuttora il pi\u00f9 diffuso marchio di fabbrica di maraschino croato.\nGastronomia.\nIn cucina il maraschino viene sovente impiegato per la preparazione di dolci oppure per la correzione di macedonie di frutta o di gelati. Si presta inoltre nella preparazione di cocktail (es. Aviation cocktail)."}
{"id": "1313735", "revid": "1305772", "url": "https://it.wikipedia.org/wiki?curid=1313735", "title": "Marcello Labor", "text": "Ricercatore nei settori della tubercolosi e della geriatria, fu anche studioso di questioni sociali, educatore e teologo.\nDal 1940 fu sacerdote. Proclamato venerabile dalla Congregazione per le Cause dei Santi il 5 giugno 2015.\nBiografia.\nNacque in una famiglia israelita originaria di Kanizsa, in Ungheria.\nFin dagli anni del Gymnasium nell'allora austro-ungarica Trieste, Marcello Loewy fu conscio della sua vocazione di scrittore attestata dal primo quaderno dei \"Diari\" (1907), dalla corrispondenza con Scipio Slataper, dalla traduzione di \"Judith\" di Friedrich Hebbel per i \"Quaderni della Voce\" (1910); vocazione letteraria cui rimase fedele per tutta la vita, poich\u00e9 continu\u00f2 a scrivere, pur esercitando la professione di medico (si laure\u00f2 a Graz nel 1914) e negli ultimi anni di vita il ministero sacerdotale. Nella sua cerchia di amici ci furono intellettuali quali (oltre a Scipio Slataper) Giani Stuparich, Guido Devescovi, Elody Oblath, Pietro Pasini, Gigetta Carniel, Guglielmo Reiss-Romoli, che divenne suo cognato.\nNel 1912 spos\u00f2 Elsa Reiss con rito ebraico, ma due anni la coppia si convert\u00ec al cattolicesimo. Dall'unione nacquero Maria (morta prematuramente), Giuliana e Livio, futuro politico.\nCambi\u00f2 il nome in Labor su consiglio del padre per affermare l'italianit\u00e0 sua e della sua famiglia. Il nome scelto \u00e8 rivelatore delle sue forti simpatie socialiste: cos\u00ec si intitolava una nota \"Fiorita di canti sociali\" pubblicata da Avanti! nel 1921. Negli anni della professione medica a Pola, dopo la prima guerra mondiale e prima della sua conversione alla pratica del cattolicesimo (1929) Labor fu intellettualmente vicino al socialismo e impegnato nell'assistenza ai lavoratori poveri. . Il secondo quaderno dei \"Diari\" (1932-1934) testimonia il rinnovato impegno nel sociale dopo la conversione e la militanza nell'Azione Cattolica e raccoglie le sue riflessioni sulla vita di medico a Pola.\nNel 1934 mor\u00ec la moglie. Il terzo quaderno (\"Giornale dei viaggi\", 1934-1938) \u00e8 un ritratto della societ\u00e0 borghese durante il regime fascista e una critica tagliente agli pseudovalori che essa rappresentava. Il quarto quaderno (1935-1938) rispecchia l'ansia di vita interiore nell'anima di Labor e la sofferenza causata dalle discriminazioni razziali di cui egli ebbe a soffrire. Quegli anni videro la produzione di diversi saggi, prose liriche, articoli di terza pagina per vari periodici, fra cui \"Vita Nuova\" (Trieste). Circa 200 articoli di Marcello Labor ritagliati da vari giornali si conservano presso l'Archivio Labor della Biblioteca del Seminario di Trieste.\nIl 21 settembre 1940 Marcello Labor fu ordinato sacerdote da Antonio Santin, vescovo di Trieste. Fu poi successivamente rettore del Seminario di Capodistria fino al 1947, parroco di San Giusto a Trieste dal 1948 e rettore del Seminario Vescovile di Trieste. Molto ricercato come conferenziere e direttore spirituale, poich\u00e9 all'esperienza di medico e padre di famiglia si aggiungevano una profonda formazione teologica e il carattere sacerdotale, continu\u00f2 a scrivere. Il quinto quaderno dei \"Diari\", dove abbondano schemi di conferenze e appunti di lavoro, testimonia questo nuovo orientamento e l'impegno intellettuale che vi si accompagn\u00f2. Sono di quegli anni le pagelline scritte per i suoi parrocchiani di San Giusto e pubblicate postume con il titolo \"Adorazioni eucaristiche\", in realt\u00e0 pagine di teologia mistica in dosi minute.\nNel 1943 Marcello Labor fu esiliato perch\u00e9 ebreo e funse da vicario parrocchiale a Fossalta di Portogruaro fino al 1945. Nel 1947 fu incarcerato dai comunisti di Tito. Mor\u00ec d'infarto, che diagnostic\u00f2 lui stesso con precisione, il 29 settembre 1954.\n\u00c8 stato proclamato servo di Dio dalla Congregazione per le Cause dei Santi l'11 giugno 2000, e venerabile il 5 giugno 2015."}
{"id": "1313739", "revid": "93556", "url": "https://it.wikipedia.org/wiki?curid=1313739", "title": "Islam in Italia", "text": "L'islam in Italia \u00e8 la seconda religione pi\u00f9 diffusa dopo il cristianesimo (il sunnismo la seconda confessione dopo il cattolicesimo), principalmente a seguito dell'immigrazione da paesi a maggioranza musulmana.\nStime sul numero di musulmani in Italia.\nIl numero di fedeli musulmani in Italia (per la quasi totalit\u00e0 sunniti) \u00e8 incerto, ma si aggirava attorno al milione e duecentomila di unit\u00e0 nel 2007, corrispondente all'incirca all'1,9% della popolazione italiana, contro un 91,6% di cristiani (le altre religioni sono in totale lo 0,7% pi\u00f9 un 5,8% di non religiosi/atei). Secondo le stime del 2017 la percentuale di musulmani rientrava attorno al 3% dei credenti in altre religioni rispetto a quella cattolica (74,4%), i non credenti in Italia erano invece il 22,6%.\nIl numero varia spesso in funzione della definizione di \"musulmano\", ossia se siano da comprendere quanti provengano da paesi di cultura musulmana, ma non si definiscano credenti o non siano praticanti. \nStoria dell'islam in Italia.\nLa storia dell'islam in Italia comincia nel IX secolo, due secoli dopo la morte di Maometto. La Sicilia rimase infatti sotto il dominio islamico tra l'827 (inizio della conquista musulmana della Sicilia) e il 1091 (caduta dell'ultima roccaforte di Noto), mentre l'Italia continentale sub\u00ec in quegli stessi anni numerose incursioni; rispetto alla penisola iberica, la presenza musulmana sulla Penisola italiana \u00e8 stata effimera e il controllo sulla Sicilia \u00e8 stato stabile soltanto dal 965 fino al 1061. Tuttavia, anche dopo la conquista normanna, rimase in Sicilia una piccola minoranza di musulmani fino al 1239, quando a seguito di alcune loro ribellioni furono deportati da Federico II a Lucera in Puglia, dove rimasero fino al 1300, anno in cui ebbero la fine da Carlo II d\u2019Angi\u00f2 (al quale si erano rifiutati di prestare obbedienza). Anche con la fine della dominazione islamica per alcuni secoli le coste italiane continuarono per\u00f2 a essere razziate e depredate dai corsari barbareschi.\nIn epoca moderna, la presenza islamica in Italia \u00e8 quasi inesistente fino agli anni '60, quando incominciano ad arrivare in Italia i primi studenti da Siria, Giordania e Palestina, che si aggiungono agli uomini d'affari e ai dipendenti delle ambasciate. Nel 1971 si ha la costituzione della prima associazione di musulmani, l'USMI (Unione degli studenti musulmani d'Italia), a partire dall'Universit\u00e0 di Perugia. Con l'USMI venne aperto il primo luogo di culto in Italia, un piccolo locale in pieno centro storico di Perugia, chiamata \"moschea di Via dei Priori\", tutt'oggi aperto e in funzione.\nSempre negli anni '70, a Roma, nasce il Centro culturale islamico d'Italia (CCII), con l'appoggio e il coinvolgimento degli ambasciatori di paesi sunniti presso l'Italia o la Santa Sede; al CCII si devono i primi progetti per la moschea di Roma, a partire dal 1974. La moschea sar\u00e0 aperta nel 1995..\nNel 1980 si inaugura a Catania la prima moschea italiana nella sede di via Castromarino. L'edificio per\u00f2, per ragioni politiche e logistiche verr\u00e0 chiuso dopo alcuni anni, per essere sostituito da siti precari quali residenze private e garage, fino al 15 dicembre 2012, quando viene inaugurata la pi\u00f9 grande moschea del sud Italia nominata \"moschea della Misericordia\".\nGli anni settanta vedono anche l'arrivo dei primi immigrati musulmani dal Nord Africa, principalmente dal Marocco.\nUn successivo e consistente apporto \u00e8 stato dato negli anni novanta dal consistente arrivo di immigrati albanesi e dall'aumento dei marocchini. Pi\u00f9 recente, \u00e8 la consistente immigrazione tunisina, senegalese, egiziana e, anche se di minor peso, pakistana, bengalese ecc. A partire dagli anni 2000, con la crescita dell'immigrazione dall'Europa dell'Est (Romania e Ucraina in primis) e dall'America Latina, la quota di immigrati musulmani \u00e8 scesa pur rimanendo consistente.\nA partire dagli anni '90 l'UCOII(Unione delle comunit\u00e0 islamiche in Italia) si pone da subito come principale rappresentazione organizzata del cosiddetto \"Islam delle moschee\" sunnita, radicato sul territorio italiano e non dipendente dalle ambasciate o da governi di paesi a maggioranza musulmana, e si candida a rappresentare la comunit\u00e0 musulmana tramite un'Intesa istituzionale. All'intesa tra l'UCOII e lo Stato si oppongono i rappresentanti del cosiddetto \"Islam degli stati\", a partire dalla Moschea di Roma (Centro Culturale Islamico d'Italia) sostenuto dall'Arabia Saudita, oltre che dal Marocco. Nel 1998, in vista di una possibile Intesa con lo Stato, l'UCOII apre all\"Islam degli stati\" e assieme alla Moschea di Roma e alla sezione italiana della Lega Musulmana Mondiale annuncia la creazione di un \"Consiglio Islamico d'Italia\", guidato da dieci cittadini italiani, di cui cinque nominati dall'UCOII e cinque dalle altre due organizzazioni. Ma l'Intesa resta fuori portata.\nNel 2005, \u00e8 stata fondata la Consulta per l'islam italiano presso il Ministero dell'Interno, composta da cittadini musulmani; forti disaccordi tra i componenti hanno rallentato i lavori della Consulta stessa. La Consulta \u00e8 stata riformata una prima volta nel 2010 (\"Comitato per l'Islam italiano\") e di nuovo nel 2016 (\"Consiglio per le relazioni con l\u2019Islam \")\nNuovamente a Catania, nel 2012, viene inaugurata la Moschea della Misericordia, la pi\u00f9 grande nel centro-sud dopo quella di Roma, non distante da piazza Cutelli.\nCaratteristiche della presenza musulmana in Italia.\nPur essendoci un certo numero di musulmani italiani o per nascita o per conversione o per naturalizzazione stimabile in un range che va da 700.000 persone a 1.2 milioni di persone i musulmani in Italia sono prevalentemente di origine straniera. Di questi circa il 52% per nascita, 39% per naturalizzazione e 9% per conversione. Di seguito un'analisi della provenienza e della distribuzione sul territorio Italiano.\nProvenienza.\nTra gli immigrati prevale in Italia nettamente la componente sunnita rispetto a quella sciita. Si stima il numero complessivo di sciiti in Italia in 15.450 unit\u00e0, cio\u00e8 circa l'1,48% del totale dei musulmani.\nPer quanto riguarda i paesi di provenienza, si rileva in particolare la presenza nordafricana e balcanica.\nDistribuzione sul territorio italiano.\nSecondo l'istituto ISMU (iniziative e studi alla multietnicit\u00e0) i musulmani residenti in italia al 1\u00ba gennaio 2016 sarebbero distribuiti cos\u00ec:\nMoschee.\nLe moschee ufficiali in Italia sono 12 nel senso di costruzioni fatte ad hoc, 6 complete di minareto (Segrate Milano, Roma, Ravenna, Colle Val D'Elsa, Forl\u00ed, Piacenza in ordine di inaugurazione); mentre i luoghi di culto islamico sono pi\u00f9 di 1.000.\nAssociazionismo musulmano.\nL'Islam in Italia non ha una istituzione unitaria di rappresentanza nei confronti dello Stato. Numerose associazioni rivendicano la rappresentanza degli interessi dei musulmani residenti in Italia.\nTra queste associazioni dell'\"Islam delle moschee\", multinazionali e multietniche:\nAccanto all'\"Islam delle moschee\", diversi osservatori segnalano l'esistenza in Italia di un \"Islam degli Stati\": paesi quali il Marocco e l'Egitto, che diffidano delle influenze saudite e dei Fratelli Musulmani, si sono organizzati per seguire i propri cittadini all'estero anzich\u00e9 delegarne la rappresentanza a organizzazioni di base a rischio fondamentalista. Tra questi:\nLe confessioni islamiche minoritarie, nazionali o socio-religiose, hanno associazioni proprie, tra cui:\nLa ricerca di un'intesa con lo Stato.\nA differenza della maggioranza delle altre confessioni religiose, l'islam non ha una intesa con lo Stato italiano. Un forte problema in tale senso \u00e8 costituito dalla mancanza di una forma associativa chiaramente rappresentativa della maggioranza dei musulmani in Italia.\nUn primo tentativo di far fronte a tale situazione \u00e8 avvenuto nel 2000, con la costituzione dell'associazione Consiglio islamico d'Italia, avente l'obiettivo di una rappresentanza unitaria dell'Islam sunnita di fronte allo Stato italiano per la stipula e l'esecuzione di un'intesa. A tale associazione prendevano parte l'UCOII (con Nour Dachan vicepresidente), la Lega musulmana mondiale (con Mario Scialoja presidente) e il Centro islamico culturale d'Italia (nonostante la contrariet\u00e0 della sua componente marocchina). L'associazione non \u00e8 durata a lungo, a causa dei contrasti tra la componente filo-saudita e la componente vicina ai Fratelli Musulmani. Allo stato attuale, essa esiste solo formalmente.\nNel 2005 il ministro dell'Interno Giuseppe Pisanu ha nominato una \"Consulta per l'islam italiano\" (cosiddetta Consulta islamica), composta da 16 membri, met\u00e0 dei quali cittadini italiani, comprendenti tanto esponenti della cultura e delle associazioni musulmane laiche quanto dirigenti di associazioni religiose. Vi prendono parte per l'Islam sunnita UCOII, Lega musulmana mondiale, COREIS e UIO; per l'Islam sciita la presidente della Comunit\u00e0 ismailita italiana.\nIslamofobia ed islamizzazione in Italia.\nNella vita pubblica l'islam ha avuto un impatto significativo nell'immaginario popolare, causando anche accese discussioni su argomenti quali:\nAtti di violenza contro luoghi di culto islamici.\nNegli ultimi anni sono avvenuti alcuni atti di violenza contro luoghi di culto islamici in Italia:\nCollegamenti esterni.\n__INDICE__"}
{"id": "1313743", "revid": "110157", "url": "https://it.wikipedia.org/wiki?curid=1313743", "title": "Poses (album)", "text": "Poses, pubblicato nel 2001 dalla DreamWorks, \u00e8 il secondo album di Rufus Wainwright.\nIl disco.\nConcepito e scritto durante la dipendenza da crystal meth, \"Poses\" non vuole essere un album intimo e personale, nasce infatti con l'intento di raccontare \"gli altri\". Successivamente per\u00f2 lo stesso Rufus Wainwright ammetter\u00e0 di aver usato le vite degli altri per raccontare la sua.\nLe allusioni alla dipendenza sono il filo rosso che percorre l'album. Da quella per i pi\u00f9 piccoli piaceri quotidiani \"Cigarettes and Chocolate Milk\", a quelle per le droghe, il sesso, ma anche per l'amore. \"Poses\" \u00e8 la canzone che pi\u00f9 rappresenta lo stato d'animo di Rufus in questo periodo della sua vita.\nNell'album \u00e8 presente anche la cover di \"One Man Guy\" uno dei maggiori successi del padre Loudon Wainwright III, nella quale si possono ascoltare anche le voci della sorella Martha e dell'amico Teddy Thompson.\nTracce.\nMusiche e testi: Rufus Wainwright\nCome accaduto per il primo album anche per questo il lancio in Francia \u00e8 accompagnato da un bonus CD dal titolo \"2 Chansons In\u00e9dites\" contenente:"}
{"id": "1313744", "revid": "729019", "url": "https://it.wikipedia.org/wiki?curid=1313744", "title": "Storia dell'Islam", "text": "La storia dell'Islam riguarda gli sviluppi culturali, sociali, politici ed economici della civilt\u00e0 islamica, inizialmente articolatasi nel contesto arabo del VII secolo d.C. nella Penisola araba\nDalla sua sede originaria, tale credo religioso si diffuse progressivamente nel Vicino e Medio Oriente. Ad ovest, si impose fin dal VII secolo nell'Africa settentrionale, coinvolgendo oltre alle regioni del Nordafrica le popolazioni stanziate ai bordi del Deserto del Sahara. Ad est furono progressivamente sconfitte, e con difficolt\u00e0 convertite, le popolazioni suddite dei Persiani sasanidi e, ancora pi\u00f9 a est, tra l'VIII e il IX secolo, le popolazioni iranizzate della Transoxiana. \nLe forze islamiche (essenzialmente afghane, ma al comando di ufficiali arabi), tra il X e il XII secolo assoggettarono quote significative delle aree del settentrione indiano.La spinta mercantile infine spinse l'islam negli arcipelaghi del sud-est asiatico, islamizzando parzialmente le popolazioni della cosiddetta Insulindia.\nIn Europa l'Islam penetr\u00f2 nel momento della sua iniziale spinta espansiva, tra l'VIII e il IX secolo, insediandosi in vaste parti della Penisola iberica e in Sicilia (a lungo contesa ai Bizantini). \nGrazie a Maometto il Conquistatore e a Solimano il Magnifico, l'Impero ottomano cominci\u00f2 ad annettere dal XV secolo vaste porzioni delle aree balcaniche slave, proseguendo nella sua formidabile spinta nei due secoli successivi, fino ad assorbire per qualche tempo la stessa Ungheria. Vaste aree russe furono conquistate e convertite invece, non senza difficolt\u00e0, dalle forze mongole (ma anche turche e cumane operanti nella cosiddetta Orda d'Oro), gi\u00e0 a partire dall'XI e dal XII secolo.\nL'ambiente della Penisola Arabica.\nLa Penisola Arabica si estende su una superficie pari a 3 milioni di km2, e geograficamente si protende nell'Oceano Indiano, bagnata a ovest dal Mar Rosso, a sud dall'Oceano Indiano e ad est dal Golfo Persico. A nord si susseguono deserti aridi e stepposi che conducono alle terre della Mezzaluna Fertile.\nUna delle pi\u00f9 diffuse teorie sull'Arabia preislamica \u00e8 la teoria Winckler-Caetani proposta da Hugo Winckler e Leone Caetani, che ipotizza un processo costante di disseccamento della Penisola, che nei secoli preislamici port\u00f2 al declino della produzione agricola ma anche ad un aumento di popolazione, che poi si rivers\u00f2 nelle vicine terre della Mezzaluna fertile, dando vita alle civilt\u00e0 cananee e mesopotamiche.\nIl Sud - oggi occupato dallo Yemen e dall'Oman - \u00e8 ricco d'acqua e dunque sufficientemente fertile. Il resto - in cui la parte principale \u00e8 rappresentata dall'Arabia Saudita e dai piccoli Stati del Golfo - \u00e8 invece prevalentemente desertico, con sporadiche oasi attorno alle quali sono sorte le citt\u00e0 relativamente pi\u00f9 significative. Anticamente, i principali mezzi di sostentamento dei popoli nomadi che vi abitavano erano la pastorizia e l'endemico abigeato, vista la spiccata animosit\u00e0 dei numerosi gruppi tribali, con il frequente rapimento di esseri umani (da vendere o meno nei vari mercati dell'Arabia e della cosiddetta Mezzaluna Fertile) e il saccheggio, conseguito col ricorso a un'azione bellica pi\u00f9 o meno cruenta, chiamata \"ghazwa\" ().\nTre sono i grandi deserti arabi: il Naf\u016bd (nel centro della Penisola), caratterizzato da vaste dune sabbiose; il Hammud (al confine con la Mezzaluna Fertile), pi\u00f9 che altro costituito da terreno stepposo, e infine il deserto praticamente impenetrabile del sud-est. Le comunicazioni tra queste aree erano rese possibili grazie ai \"wadi\", i canaloni di corsi d'acqua per lo pi\u00f9 prosciugati.\nPer tradizione, gli Arabi del centro-nord dividono la loro regione in tre aree: la pianura costiera del Mar Rosso, o \"Tihama\"; le montagne che la separano dal deserto centrale, o \u1e24ij\u0101z, e l'altopiano che dal \u1e24ij\u0101z va fino al Golfo Persico, o Najd, occupato in buona misura dal deserto del Naf\u016bd.\nLa posizione della Penisola era, fin dal I millennio a.C., al centro degli scambi commerciali tra Occidente ed Oriente. Le vie principali erano quelle del \u1e24ij\u0101z, che dalla Palestina e dal Mediterraneo arrivano allo Yemen seguendo la costa del Mar Rosso, parallelamente alla catena omonima (che fu usata ai tempi di Alessandro Magno e che torn\u00f2 in auge nel Novecento con la Ferrovia dell'Higaz) e la via pi\u00f9 ardua che dallo Yemen portava alla Mesopotamia, attraversando i deserti centrali, passando nel Wadi al-Dawasir e nel Wadi l-Rumma (via principali di contatto tra gli Arabi del Sud e le popolazioni mesopotamiche). Il collegamento tra Arabia centrale e Siria era garantita in gran parte dal Wadi l-Sirhan. Su queste tre strade \u00e8 passato il traffico commerciale dell'Arabia dei secoli preislamici e anche dei secoli successivi.\nLe popolazioni dell'Arabia sono linguisticamente di ceppo semitico, come gli Ebrei e i Mesopotamici. Il capitolo 10 della \"Genesi\", riconosce due diverse discendenze da Sem per gli Arabi del centro-nord e per gli Arabi del sud. La civilt\u00e0 meridionale, anche per la migliore condizione idrografica dei luoghi (che li fecero chiamare dai Romani \"Arabia Felix\", traduzione dell'espressione greca ellenistica \"\u03b5\u1f50\u03b4\u03b1\u03b9\u03bc\u03bf\u03bd\u03af\u03b1 \u0391\u03c1\u03b1\u03b2\u03af\u03b1\", ossia \"Eudaimon\u00eca Arab\u00eca\"), si caratterizz\u00f2 precocemente per il suo sedentarismo che agevol\u00f2 l'elaborazione di un'articolata lingua scritta epigrafica. Gli idiomi arabi meridionali contribuirono al sorgere dell'arabo classico, unitamente al nabateo). Contatti non episodici e reciprocamente fruttuosi si svilupparono con le antistanti aree abissine, gi\u00e0 attorno all'VIII secolo a.C.\nUn primo riferimento all'etnonimo Arabo \u00e8 contenuto nelle \"Cronache Assire\", ma importante \u00e8 anche l'iscrizione risalente all'853 a.C. del sovrano assiro Salmanassar III. Dal buio della storia della regione in et\u00e0 preislamica, definita dai musulmani \"J\u0101hiliyya\", \"ignoranza [del Messaggio coranico\", emerge la storia del regno di Saba, sorto attorno al X secolo a.C., una leggendaria regina del quale avrebbe conosciuto Salomone.\nDall'VIII secolo a.C. esistono saltuari riferimenti all'esistenza del regno dei Sabei, che avrebbe raggiunto la sua acme nel VI secolo a.C. e, intorno al 750 a.C., si narra che un sovrano di Saba avesse ordinato la costruzione della imponente diga di Ma'rib, che comport\u00f2 un sostanzioso flusso d'acqua in un'ampia area del Sud della Penisola Arabica, favorendone la produzione agricola. \nI Sabei ebbero solidi legami commerciali con popoli africani e popoli asiatici, fondando numerose colonie in Somalia ed Etiopia.\nSotto il Regno di Saba, l'Arabia del Sud divenne un grande produttore e commerciante di spezie, (mirra e incenso, oltre a un'ampia variet\u00e0 di altri \"aromata\") e cereali, grazie a una sapiente gestione delle acque. Nella letteratura occidentale sono numerosi i riferimenti alle spezie arabe, da Orazio fino a Shakespeare e a John Milton, anche se riguardo a tali prodotti \"esotici\" i prodotti arabi erano spesso confusi con quanto proveniva da altri luoghi del mondo.\nI re in Arabia meridionale non erano divinizzati e pare che fossero pi\u00f9 che altro \"federatori\" (\"mukarrib\"), garanti cio\u00e8 di fronte al pantheon delle loro divinit\u00e0, venerate in appositi santuari, delle varie realt\u00e0 etniche che essi rappresentavano. La carica di sovrano pare fosse ereditaria ma per lunghi periodi la loro autorit\u00e0 fu in qualche misura limitata da consiglieri, e si conobbe anche una sorta di feudalesimo, con fortezze/castelli, vassalli e contadini.\nLa religione diffusamente praticata nell'antica Arabia pre-islamica era una religione politeistica di impronta enoteista. I templi, come nel vicino Egitto, fungevano anche da banche e centri commerciali, con sacerdoti che godevano di vaste propriet\u00e0 che gestivano lucrosamente. Anche il raccolto delle spezie era considerato sacro, e come tale un terzo della produzione spettava al clero.\nLa scrittura, testimoniata dalle non poche iscrizioni epigrafiche decifrate, non dettero per\u00f2 origine a un qualche genere letterario, limitandosi alla celebrazione delle divinit\u00e0 e dei sovrani.\nMaometto.\nFu nel VII secolo, in questo contesto storico, politico, sociale ed economico che nacque il profeta Maometto.\nLa tradizione islamica vuole che Maometto () fosse nato il 20 aprile 570 a Mecca, da \u02bfAbd Allah ibn \u02bfAbd al-Mu\u1e6d\u1e6dalib - mercante appartenente al clan dei Ban\u016b H\u0101shim della trib\u00f9 egemone meccana dei Quraysh - e da \u0100mina bint Wahb, figlia del \"sayyid\" del clan coreiscita dei Ban\u016b Zuhra. Le notizie sui suoi genitori si ricavano dalla sua biografia, gran parte agiografica, detta \"Sira\" che fu messa per iscritto parecchi decenni dopo la sua morte, a causa del primitivo stato della lingua araba. La data di nascita stessa proviene dalla congettura secondo la quale nel 610, anno delle prime esperienze sue mistiche, Maometto avrebbe avuto quarant'anni, et\u00e0 in cui il carisma profetico si sarebbe manifestato in molte altre realt\u00e0 semitiche.\nLa famiglia aveva una posizione economica non brillante ma era comunque illustre per il suo passato recente. Il padre non vide mai Maometto, poich\u00e9 mor\u00ec a Yathrib al ritorno da un viaggio d'affari a Gaza. All'et\u00e0 di sei anni anche la madre del futuro Profeta mor\u00ec, dopo averlo affidato alla balia \u1e24al\u012bma bint \u02bfAbd All\u0101h, dei Ban\u016b Sa\u02bfd, trib\u00f9 che effettuava piccolo nomadismo nell'area circostante Mecca.\nIl primo tutore di Maometto fu il componente di maggior lustro del clan, il nonno paterno, \u02bfAbd al-Mu\u1e6d\u1e6dalib b. H\u0101shim, che lo port\u00f2 dalla \"b\u0101diya\" in cui aveva vissuto i suoi primi anni, a Mecca. Qui il giovanissimo Maometto, alla morte del nonno, pass\u00f2 sotto la tutela dello zio paterno, Ab\u016b \u1e6c\u0101lib. Lo accompagn\u00e0 la schiava etiope della madre, Umm Ayman, che rimase sempre col bimbo che gli era stato affidato da \u02bfAbd al-Mu\u1e6d\u1e6dalib fin quando lo stesso Maometto la indusse a sposare il suo figliolo adottivo, Zayd b. \u1e24\u0101ritha, dandogli come figlio Usama ibn Zayd. In quel periodo Maometto svolse l'attivit\u00e0 di commerciante, in grado di percorrere grazie alle carovaniere dei Quraysh il tragitto per la Siria e lo Yemen.\nNel 595 Maometto spos\u00f2 una ricca e colta vedova, Khad\u012bja bt. Khuwaylid, di circa 15 anni pi\u00f9 anziana di lui e titolare di un'impresa carovaniera, nella quale Maometto fu per qualche tempo agente commerciale. Ella fu sua moglie fino all'anno della morte, nel 619, e la coppia ebbe 4 figlie, Ruqayya, Umm Kulth\u016bm, Zaynab e F\u0101\u1e6dima, e 2 figli morti in giovane et\u00e0, \u02bfAbd All\u0101h e Q\u0101sim.\nAnche dopo il matrimonio Maometto svolse il mestiere di mercante. Gi\u00e0 entrato in contatto con la comunit\u00e0 ebraica medinese e conosciuti gli esponenti della pi\u00f9 rarefatta presenza cristiana nell'area non c'\u00e8 dubbio che delle due grandi religioni egli abbia conosciuto i principali assunti teorici, anche se \u00e8 impossibile quantificarne gli apporti, e del pari \u00e8 impossibile negare il contributo sud-arabico e mazdeo. Quasi sicuramente, durante un suo viaggio, era entrato in contatto con cristiani monofisiti in Siria.\nLa predicazione di Maometto inizi\u00f2, dunque, nel mese di Ramadan del 610, quando, secondo la tradizione tramandata dal Corano, sul Monte Hira, nei pressi della Mecca, al Profeta sarebbe apparso l'arcangelo Gabriele che gli disse queste parole:\n\"Leggi, in nome del tuo Signore che ha creato, che ha creato l'uomo da un grumo di sangue.\nLeggi nel nome del tuo Signore il pi\u00f9 generoso, che ha insegnato per mezzo del calamo, che ha insegnato all'uomo quello che non sapeva.\"\nMaometto sulle prime credette di aver avuto un'allucinazione, tanto pi\u00f9 che vi fu un periodo protratto tra la prima apparizione del monte H\u012bra e quelle che a distanza di tempo le seguiranno (ricordiamo che Maometto seguit\u00f2 a ricevere apparizioni angeliche per tutta la vita).\nInizialmente Maometto confid\u00f2 queste esperienze solo a pochi intimi, tra i quali la moglie Khad\u012bja, il cugino \u02bfAl\u012b, gli amici (e poi congiunti) \u02bfUthm\u0101n b. \u02bfAff\u0101n e Ab\u016b Bakr, mentre solo verso la fine del decennio successivo inizi\u00f2 a predicare in pubblico una rivelazione monoteistica. Egli predicava un Dio unico \"Allah\" (parola araba, la cui radice semitica \u00e8 la stessa dell'ebraico \"Elohim\"), per il quale era l'Inviato (\"ras\u016bl\") per concludere il messaggio profetizzato nell'Antico Testamento. Le caratteristiche della sua predicazione erano un duro tono apocalittico e una ferma condanna del politeismo, che con i pellegrinaggi era una delle attivit\u00e0 pi\u00f9 remunerative per La Mecca.\nNel 614 Maometto, a 4 anni dall'avvio del suo apostolato, sempre pi\u00f9 inviso ai potenti concittadini per il rischio che faceva correre agli equilibri economici e spirituali di Mecca e che non gradivano \"sovversioni\" sociali, si convinse dell'opportunit\u00e0 di far lasciare la citt\u00e0 ai suoi seguaci meno difendibili, inviandoli in Etiopia presso il Negus: \u00e8 la cosiddetta \"Piccola Egira\". Otto anni dopo, il 16 luglio 622, Maometto e una trentina circa di seguaci abbandonarono La Mecca e si rifugiarono nell'altra citt\u00e0 del nord-ovest arabo: Yathrib. Fu la vera e propria Egira del 622 che segn\u00f2 l'inizio dell'epoca musulmana, grazie alla positiva accoglienza della sua predicazione nella citt\u00e0.\nYathrib, gi\u00e0 citata nell'XI secolo a.C. nelle Cronache assire, e ancora nota ai romani, soprattutto dopo la spedizione del 24 a.C., come Yatrippa, era una citt\u00e0-oasi dominata da trib\u00f9 e dove fioriva una comunit\u00e0 ebraica. E proprio con gli Ebrei Maometto si alle\u00f2, potendo cos\u00ec affermarsi come \"uomo forte\" nella citt\u00e0 e fondando, nel 623, la \"Umma\", la comunit\u00e0 dei \"muslim\u016bn\", ossia \"assoggettati\" (a Dio), quindi \"credenti\" (in All\u0101h). Fond\u00f2 una moschea fuori citt\u00e0 e sanc\u00ec i basilari fondamenti dell'Islam, come la preghiera verso Gerusalemme. La citt\u00e0 cambi\u00f2 poi nome in Medina (\"Citt\u00e0\" per eccellenza, perch\u00e9 preferita da Maometto). Da Medina sarebbe partita la conquista araba diretta in primo luogo verso le zone circostanti, La Mecca stessa, l'Arabia e oltre.\nNel 624 Maometto, offrendo praticamente il \"casus belli\" ai nemici, poich\u00e9 continuava ad attaccare le carovane meccane, scese in campo contro la sua trib\u00f9 d'origine dei Quraysh, vincendo la battaglia di Badr. Ma i Meccani andarono alla riscossa, e se Maometto riusc\u00ec a stento a salvarsi nella battaglia di Uhud del 626 e, nel 627, dovette difendere addirittura Yathrib dall'attacco dei Meccani pagani. Vinse la battaglia del Fossato, in cui anche gli ebrei Banu Qurayza, convinti dalla potenza dell'armata dei coalizzati (secondo gli storici oltre dodicimila uomini), decisero di denunciare l'alleanza con i musulmani senza per\u00f2 iniziare nessuna attivit\u00e0 militare. Non si fidavano infatti dei loro stessi alleati e rimasero bloccati nelle fortezze, attendendo l'evolversi della situazione.\nDopo venticinque giorni di assedio, indeboliti dai dissidi interni capitolarono e aprirono le porte agli assedianti. Maometto stabil\u00ec che fossero giudicati dal loro antico alleato, Sa\u02bfd b. Mu\u02bf\u0101dh il capo degli Aws di Medina, e secondo le loro stesse leggi. Recita il Deuteronomio XX,10-15: \"Quando ti avvicinerai ad una citt\u00e0 per assalirla, proponile prima la pace. Se l'accetta e ti apre le porte, tutto il suo popolo ti sia tributario e soggetto. Ma se essa rifiuta la pace e comincia a farti guerra assediala. Il Signore, Iddio tuo, te la dar\u00e0 nelle mani e allora metti a fil di spada tutti i maschi; ma le donne, i bambini, il bestiame e tutto ci\u00f2 che sar\u00e0 nella citt\u00e0, tutto quanto il suo bottino, portalo via con te e goditi il bottino dei tuoi nemici, che il Signore, Iddio tuo, ti avr\u00e0 dato.\" Cos\u00ec avvenne.\nIn quello stesso anno Maometto si mosse alla volta della Mecca ma si convinse a rinunciare a uno scontro che si preannunciava cruento e sottoscrisse l'Accordo di al-Hudaybiyya con i pagani della Mecca, in cambio del permesso di effettuare il pellegrinaggio l'anno seguente. Nel 629 entr\u00f2 nella sua citt\u00e0 natale, comp\u00ec il \"\u1e25ajj\" e afferm\u00f2 la sua indiscutibile superiorit\u00e0 sull'intera area higiazena.\nIl potere dei Quraysh dell'interno alla Mecca si andava sbriciolando, e nel 630 Maometto entr\u00f2 alla Mecca quasi senza colpo ferire, essendo ormai la sua autorit\u00e0 qualcosa cui era impossibile opporsi. Sbaragliati gli ultimi coreisciti, all'et\u00e0 di quasi 60 anni il Profeta si dedic\u00f2 all'espansione della fede islamica nelle terre dei nomadi e semi-nomadi, vale a dire l'intero \u1e24ij\u0101z.\nLuned\u00ec 12 rab\u012b\u02bf II dall'Egira (vale a dire l'8 giugno 632) Maometto mor\u00ec a Medina. Lasci\u00f2 9 mogli (la pi\u00f9 importante era la terza, \u02bf\u0100\u02beisha), e una sola figlia sopravvissuta, F\u0101\u1e6dima, sposa del cugino \u02bfAl\u012b b. Ab\u012b \u1e6c\u0101lib, e madre dei fratelli al-\u1e24usayn e al-\u1e24asan, futuri \"Imam\" degli sciiti. Maometto venne sepolto a Medina, \"Citt\u00e0 del Profeta\", nella monumentale moschea principale della citt\u00e0, dalle cupole verdi. Proprio Medina divenne capitale del nascente Califfato islamico, che per il momento comprendeva solo i tre quarti della desertica Penisola Arabica.\nIntanto, a Medina, in un'improvvisata riunione alla quale non pot\u00e9 partecipare il cugino e genero \u02bfAl\u012b, impegnato nel pietoso incarico della preparazione del cadavere del Profeta per la sua inumazione, si decisero i destini politici della \"Umma\", identificando il primo successore di Maometto e \"luogotenente\" di Dio in terra, immediatamente definito Imam (Guida) o califfo (Vicario).\nLa fortuna della predicazione di Maometto fu l'accoglienza positiva che ricevette da tutte le trib\u00f9 beduine, riuscendo a dare ad esse un credo e un'identit\u00e0 comune, sottraendole alla logica delle vendette tribali che comportavano una bellicosit\u00e0 continua (che si mitig\u00f2, ma che rest\u00f2 comunque presente, essendo strettamente collegata alla vita nomade, alla razzia delle greggi, al possesso dei pozzi, ecc.). \nI beduini offrirono alla causa islamica tutta la loro fedelt\u00e0, il dilatato senso dell'onore, la straordinaria audacia guerriera e la frugalit\u00e0, cose tutte che agevolarono nel giro di pochi decenni la conquista di un immenso impero. Da un lato si veniva a nobilitare la diffusa atavica pratica della razzia, in armonia sostanziale con un istituto giuridico e spirituale della nuova religione: il \"jih\u0101d\" (\"sforzo nella direzione gradita a Dio\"), che aveva come fine non tanto la conversione, quanto l'assoggettamento degli sconfitti, forzati a riconoscere la superiorit\u00e0 islamica e a pagare un tributo personale (\"jizya\") e fondiario (\"khar\u0101j\").\nI primi quattro califfi.\nA Medina, il giorno stesso della morte del loro profeta, i compagni fedelissimi di Maometto, fra cui Ab\u016b Bakr, suocero di Maometto,\u02bfOmar b. al-Kha\u1e6d\u1e6d\u0101b, Ab\u016b \u02bfUbayda b. al-Jarr\u0101\u1e25, \u1e6cal\u1e25a b. \u02bfUbayd All\u0101h e alcuni altri, tutti \"Muh\u0101jir\u016bn\" meccani coreisciti, si radunano per assicurare una successione a Maometto. Si voleva evitare che i medinesi nominassero uno di loro al governo, e il prescelto fu Ab\u016b Bakr.\nAb\u016b Bakr (632-634).\nAb\u016b Bakr \u02bfAbd All\u0101h ibn Ab\u012b Qu\u1e25\u0101fa era coetaneo di Maometto, suo amico d'infanzia e primo convertito maschio e maggiorenne all'Islam (lo avevano preceduto la moglie di Maometto, Khadija, e il minorenne cuginetto \u02bfAli b. Ab\u012b \u1e6c\u0101lib). Fu eletto come \"Khal\u012bfat ras\u016bl All\u0101h\" (Vicario dell'Inviato di Allah), che in italiano \u00e8 ridotta a \"califfo\". Questo titolo sar\u00e0 presente nella storia islamica fino al 1926.\nIl neo-califfo Ab\u016b Bakr dovette lottare subito contro lo scissionismo delle trib\u00f9 arabe ribelli: moto che \u00e8 passato alla storia come \"Ridda\". La guerra della ridda furono combattute e vinte da due grandi generali musulmani, Kh\u0101lid b. al-Wal\u012bd e \u02bfIkrima b. Ab\u012b Jahl, che fra le altre vittorie, annoverano quella nella battaglia di \u02bfAqrab\u0101\u02be, contro la trib\u00f9 dei Ban\u016b \u1e24an\u012bfa.\nNel 634 Ab\u016b Bakr, passato ai posteri come un personaggio mite e gentile, mor\u00ec. Alla sua successione fu chiamato \u02bfOmar b. al-Kha\u1e6d\u1e6d\u0101b.\n\u02bfOmar (634-644).\n\u02bfOmar ibn al-Kha\u1e6d\u1e6d\u0101b, secondo califfo dell'Islam, dopo la convulsa e bellicosa fase della \"Ridda\", riusc\u00ec a unificare la Penisola arabica unita sotto il vessillo della \"Umma\", ubbidiente al credo islamico. Quindi pot\u00e9 anzitutto, con l'ausilio del suo generale Khalid ibn al-Walid, penetrare con successo nelle aree di confine del deserto arabo-siriano, soggiogando rapidamente le signorie semi-sedentarizzate del Nord arabico. Quindi, gli eserciti musulmani si riversarono in Siria, Iraq, Persia ed Egitto.\nI due potenti imperi che confinavano con l'Arabia a Nord, l'Impero sasanide e quello bizantino, erano in crisi dopo la ventennale guerra che era terminata solo nel 628. L'Impero Romano d'oriente, retto da Eraclio, aveva recuperato Siria e Palestina sconfiggendo i Sasanidi, ma n\u00e9 il vincitore n\u00e9 tanto meno lo sconfitto erano in grado ancora di affrontare un nuovo scontro militare. Sicch\u00e9 le armate musulmane senza grosse difficolt\u00e0 poterono in pochi anni prendere Palestina e Siria.\nGi\u00e0 nel 633 Ab\u016b Bakr aveva inviato forze ausiliare contro la Palestina bizantina ma fu solo nell'aprile 634 che Kh\u0101lid b. al-Wal\u012bd invase la Siria con un esercito regolare e assoggett\u00f2 la Palestina, occupando dapprima Palmira e poi Damasco. Eraclio reclut\u00f2 un poderoso esercito, con cui pot\u00e9 scacciare i musulmani da Damasco, ma non pot\u00e9 sostenere l'urto di uno scontro frontale nel luglio 636, nella battaglia sul fiume Yarmuk. Siria e Palestina furono poste stabilmente sotto la dominazione arabo-islamica e vennero rette da Ab\u016b \u02bfUbayda. Il califfo \u02bfOmar visit\u00f2 Damasco nel 637 Gerusalemme cadde l'anno dopo.\nNel frattempo, gli Arabi tenevano un altro fronte aperto, ed era quello contro i Sasanidi. Nel 633 milizie arabe avevano occupato al-\u1e24\u012bra, capitale dello Stato lakhmide, vassallo dei Persiani. Ne erano stati scacciati dall'imperatore persiano Yazdagird nel 634, con la perduta Battaglia del Ponte. Ma i musulmani non rinunciarono. Nell'estate 637 un piccolo contingente arabo sbaragli\u00f2 un esercito sasanide di 20.000 uomini nella Battaglia di al-Qadisiyya. Pochi mesi dopo, la capitale Ctesifonte cadeva in mano araba, e poi ancora anche tutto l'Iraq e la Persia, dopo la battaglia di Jal\u016bl\u0101\u02be. L'Impero sasanide fu quasi completamente inglobato nel Califfato arabo.\nE le vittorie arabe proseguivano ancora. Ora Medina puntava all'Egitto. Qui i copti, come i monofisiti in Siria, erano scontenti del governo ortodosso bizantino. E quando il generale \u02bfAmr b. al-\u02bf\u0100\u1e63 occup\u00f2 la cittadina egizia di frontiera di al-\u02bfArish (12 dicembre 639), molti egiziani ne furono quasi contenti.\n\u02bfAmr ibn al-\u02bf\u0100\u1e63, vista la situazione, si spinse fino ad occupare Pelusio, sul Delta, e poi marci\u00f2 sulla fortezza di Babilonia (fortino nei pressi dell'odierna Heliopolis, al Cairo), che costituiva il principale caposaldo bizantino. Qui, con l'aiuto di un contingente arabo in ausilio alla sua cavalleria yemenita, sbaragli\u00f2 i Bizantini (luglio 640) occupando la citt\u00e0 (641). Nel frattempo, si era combattuta una battaglia ad Eliopoli (640) e, preso tutto l'Egitto, restava ai Bizantini solo Alessandria, che resse un anno, fino a che nel 642 il Patriarca copto Kyros (conosciuto dai musulmani arabi come Muqawqis) firm\u00f2 un accordo di pace condizionata con gli Arabi, in seguito alla quale le truppe bizantine e chiunque lo avesse voluto si ritirarono incolumi via mare. \nPreso l'Egitto, l'espansionismo arabo si concentr\u00f2 sulla Cirenaica. Le fiorenti citt\u00e0 costiere bizantine di Cirene, Leptis Magna, Bengasi caddero in tre anni, tra il 642 ed il 645. L'Africa settentrionale si avviava ad essere una terra musulmana.\nDal 640 il califfo \u02bfOmar dovette subito escogitare un sistema di gestione di questo ciclopico impero che si andava creando. Anzitutto, tratt\u00f2 l'Impero come un grosso fondo affidato fiduciariamente alla comunit\u00e0 islamica, con il califfo come suo amministratore. Certo, nelle province dove la resistenza anti-araba era ancora forte (tra i Berberi, o nel Khorasan e in altre parti della Persia), oppure dove c'era stata una guerra d'annessione (in Egitto e in Siria), il potere del Califfo era pi\u00f9 discusso, come ad esempio in Iraq, che si era arreso incondizionatamente agli Arabi a seguito del tracollo persiano.\nIntanto, il califfato incamer\u00f2 i beni demaniali e dei nemici dello Stato arabo, mentre tutti gli altri proprietari conservarono nei loro fondi. Le nuove terre demaniali arabe furono concesse a contadini della Penisola Araba con un contratto d'affitto, il \"qat\u012b\u02bf\". I coltivatori di religione musulmana pagarono, dopo alcune diatribe, una tassa molto inferiore sulle terre, l\"usr\".\nLa maggior parte delle tasse, insomma, erano pagate dai non arabi e dai non musulmani. Le tasse erano quelle della \"gizya\" e del \"khar\u0101\u01e7\". La prima era il testatico per i non musulmani, la seconda era la tassa di propriet\u00e0 sui terreni. Chi pagava la \"gizya\" era un \"dhimmi\", cio\u00e8 \"membro protetto delle religioni tollerate dalla legge\".\nMerito di \u02bfUmar \u00e8 quello di avere gettato le basi di un'amministrazione pi\u00f9 ordinata, con la creazione di appositi uffici (detti \"d\u012bw\u0101n\"), che potevano funzionare grazie all'impiego di Copti, Greci e Persiani. Tra le riforme del secondo califfo figura anche quella che consent\u00ec la nascita di un calendario islamico, che aveva il suo anno 1 determinato dalla data dall'Egira (il 622).\nQuesto \u00e8 anche il periodo in cui si consolidano e vengono fondate nuove citt\u00e0 fuori d'Arabia, come Kufa e Bassora in Iraq, Fus\u1e6d\u0101\u1e6d (oggi Vecchia Cairo) in Egitto, Qayraw\u0101n in Tunisia (allora chiamata Ifr\u012bqiya), e dall'insediarsi di grosse comunit\u00e0 arabe nel Mashreq e nel Maghreb. Le citt\u00e0 fondate erano in realt\u00e0 spesso \"am\u1e63\u0101r\" (lett. \"campo fortificato\"), in cui furono accasermate guarnigioni militari e i necessari centri commerciali per gli emigrati arabi. Una delle cause di questa colossale espansione araba fu proprio il sovrappopolamento della Penisola arabica in un ambiente dotato di scarse risorse naturali. Molti Arabi gi\u00e0 si erano trasferiti in precedenza fuori d'Arabia, soprattutto a Bosra e Gaza, in Palestina. In tutta la Mezzaluna Fertile, tra il VI e il VII secolo si diffuse un idioma diverso da quello aramaico. Sicch\u00e9, le cause dell'espansione arabe non sono solo religiose, ma anche demografiche. Il dato religioso ebbe certo un suo ruolo, ma non fondamentale.\nC'\u00e8 da aggiungere, riguardo all'espansione araba, che spesso i cristiani, gli ebrei e le popolazioni locali in linea di massima vedevano negli arabi invasori non tanto dei nemici, quanto dei \"liberatori\". Un testo apocalittico ebraico del VII secolo, dove un Angelo parla ad un rabbino, dice cos\u00ec: \"Non aver paura, Ben Yohay (nome dell'interlocutore dell'Angelo); il Creatore, sia benedetto, ha solo portato il Regno di Ismaele per salvarti da questa malvagit\u00e0 (dove la malvagit\u00e0 \u00e8 Bisanzio)... il Santissimo, sia benedetto, far\u00e0 sorgere per loro un profeta, secondo la Sua volont\u00e0, e conquister\u00e0 per loro la terra, ed essi verranno e la faranno risorgere...\".\nUn testo successivo, scritto da un autore storico cristiano siriano, dice invece: \"Perci\u00f2 il Dio della vendetta ci liber\u00f2 dai Romani per mezzo degli Arabi... Ci guadagnammo non poco a essere salvati dalla crudelt\u00e0 dei Romani e dal loro aspro odio verso di noi\".\nNel frattempo, gli occupanti concessero notevoli esenzioni ai Samaritani per il sostegno da loro garantito agli Arabi musulmani; lo stesso accadde in vari altri luoghi.\nIntanto a Medina, capitale dell'impero islamico, il califfo \u02bfOmar fu assassinato dallo schiavo persiano Lu\u02belu\u02bea, il 4 novembre 644, venendo inumato accanto ad Ab\u016b Bakr e a Maometto, in quella che oggi \u00e8 la Moschea del Profeta a Medina. \u00c8 il primo caso di un califfo ucciso, ma non l'ultimo. I restanti Sahaba (Compagni di Maometto) decisero che a succedergli fosse \u02bfUthm\u0101n.\n\u02bfUthm\u0101n (644-656).\nRegna per 12 anni, dal 644 al 656, e suoi meriti sono l'aver dato un nuovo assetto urbano a Medina, l'aver raccolto il Corano.\nIl califfato di \u02bfUthm\u0101n fu segnato per\u00f2 anche dal nepotismo, di cui fu accusato, dall'espansione araba verso l'Atlantico, che incontr\u00f2 per\u00f2 la resistenza dei Berberi africani in Algeria, e dal moto di ribellione interno a Medina. \u02bfUthm\u0101n era inoltre, come il Governatore di Siria Mu\u02bf\u0101wiya b. Ab\u012b Sufy\u0101n, membro della potente famiglia meccana degli Omayyadi. \nSi dice che negli ultimi anni di regno \u02bfUthm\u0101n avesse perso lucidit\u00e0 mentale. Sicch\u00e9 i suoi oppositori, composti da elementi egiziani e kufani, e dalla terza moglie di Maometto, \u02bf\u0100\u02beisha, con i meccani Tal\u1e25a e Zubayr b. al-\u02bfAww\u0101m, assediarono Medina una prima volta, scendendo poi a patti col califfo. Ma la pace dur\u00f2 poco, e il 17 giugno 656 le forze ribelli entrarono nel palazzo califfale sotto assedio, uccidendo il Califfo. Era la prima volta che un Califfo era assassinato da musulmani. Al califfato sal\u00ec il cugino, genero e \"fratello adottivo\" di Maometto: \u02bfAl\u012b ibn Ab\u012b \u1e6c\u0101lib.\n\u02bfAl\u012b (656-661).\n\u02bfAl\u012b ibn Ab\u012b \u1e6c\u0101lib sal\u00ec al Califfato dopo essere stato scartato dal potere per ben tre volte, a causa della sua et\u00e0 ancora troppo giovane. Era uno degli ultimi Compagni di Maometto, e dovette subito fronteggiare il moto indipendentista dei ribelli.\nNell'ottobre 656 il Califfo usc\u00ec da Medina per non rientrarvi mai pi\u00f9. Si rec\u00f2 a Kufa, in Iraq, che divenne la nuova capitale del califfato arabo. Di l\u00ec Al\u00ec marci\u00f2 su Bassora, dove si erano addensati i ribelli, affrontandoli nella battaglia del Cammello, o di Bassora, poich\u00e9 allo scontro assist\u00e9 \u02bf\u0100\u02beisha, sul suo cammello. I ribelli furono sconfitti, e i loro capi esiliati o uccisi. Quindi, scongiurato un pericolo, il Califfo dovette fronteggiarne un altro. Il potente governatore di Siria, Mu\u02bf\u0101wiya, non aveva gradito l'uccisione del parente \u02bfUthm\u0101n, sospettava che il mandante fosse il nuovo Califfo ed era deciso a prendere il potere e a salire al califfato.\nLo scontro che poi contrapporr\u00e0 per secoli Siria e Iraq, con le loro principali citt\u00e0 di Damasco e Kufa si ebbe nel maggio 657 quando le forze di \u02bfAl\u012b ibn Ab\u012b \u1e6c\u0101lib si contrapposero nella \u1e62iff\u012bn a quelle dei Siriani di Mu\u02bf\u0101wiya. Il 26 luglio gli alidi stavano per vincere ma Mu\u02bf\u0101wiya propose un arbitrato, con due arbitri per decidere sulle ragioni del conflitto. L'arbitrato di Adhruh, imposto dai Kharigiti che militavano nelle file del Califfo, si risolse in un nulla di fatto, cos\u00ec come l'altro arbitrato di D\u016bmat al-Jandal.\nDopo che Mu\u02bf\u0101wiya ebbe preso il controllo dell'Egitto, praticamente nessuno pi\u00f9 rispett\u00f2 l'autorit\u00e0 di \u02bfAl\u012b. Questi, indebolito sempre pi\u00f9 dall'eresia kharigita, fu assassinato nel 661 proprio da uno dei loro seguaci, tale Ibn Muljam. Il figlio del Califfo, al-\u1e24asan, rinunci\u00f2 a ogni sua possibile rivendicazione al califfato, accettando un generoso donativo di Mu\u02bf\u0101wiya, che divenne quinto Califfo dell'Islam. Saliva con lui al potere la dinastia omayyade, che sarebbe sopravvissuta in Siria per quasi un novantennio e in al-Andalus, a Cordova, fino al secondo decennio del XI secolo.\nIl califfato omayyade.\nMu\u02bf\u0101wiya si proclam\u00f2 \"Comandante dei Credenti\", governando dal 661 dalla nuova capitale di Damasco su buona parte del Nordafrica, Egitto, Arabia, Siria-Palestina, Iraq e Persia. Lo Stato islamico era uscito fortemente indebolito dalle guerre civili, e per di pi\u00f9 a Mu\u02bf\u0101wiya si opponevano alcuni che contestavano la legittimit\u00e0 del califfato, rivendicando per s\u00e9 il titolo, come era il caso di \u02bfAbd All\u0101h ibn al-Zubayr, ma anche tra i seguaci degli alidi credevano con fermezza che il califfato dovesse restare nelle mani dell\"'Ahl al-Bayt\", il \"Casato del Profeta\".\nMu\u02bf\u0101wiya era figlio di Ab\u016b Sufy\u0101n, il membro pi\u00f9 autorevole della cosiddetta \"Repubblica oligarchica mercantile\" della Mecca al tempo della presa della citt\u00e0 nel 630 da parte di Maometto. Avversario della dottrina islamica, ancorch\u00e9 parente di Maometto, Ab\u016b Sufy\u0101n aveva aspettato la notte prima dell'ingresso di Maometto nella Mecca per convertirsi all'Islam con i suoi figli, Mu\u02bf\u0101wiya, appunto, e Yaz\u012bd. Maometto benefic\u00f2 costoro, e i due primi califfi invieranno Yaz\u012bd a conquistare la Siria, e Mu\u02bf\u0101wiya a succedere a Yaz\u012bd (morto di peste a Emmaus in veste di nuovo Governatore del Bil\u0101d al-Sh\u0101m.\nMu\u02bf\u0101wiya regna come califfo dal 661 al 680, e sotto il suo regno si effettua il primo assalto contro Costantinopoli (667), che vedr\u00e0 la vittoria bizantina sulle forze degli invasori. Il regno di Mu\u02bf\u0101wiya vede anche l'affermarsi di una forza navale araba. Gli Arabi erano un popolo non avvezzo alla navigazione e dovettero perci\u00f2 avvalersi delle popolazioni siriane, palestinesi o egizie, pi\u00f9 abituate alle tecniche marinaresche, per allestire una flottiglia con cui affrontare le navi bizantine che dominavano ancora su Cipro e Creta, nonch\u00e9 sull'attuale Algeria e sulla Sicilia, oltre che sulla Grecia.\nIn questo periodo vengono conquistate le citt\u00e0 di Kabul e di Samarcanda (un tempo nel Khorasan e oggi rispettivamente dell'Afghanistan e dell'Uzbekistan), site lungo l'importante via carovaniera per la Cina, chiamata \"Via della seta\".\nUno dei gravi errori del pur capace governo di Mu\u02bf\u0101wiya fu quello di designare il suo successore nella persona del figlio Yaz\u012bd, inaugurando una vera e propria dinastia familiare.\nYaz\u012bd I ibn Mu\u02bf\u0101wiya, figlio di Mu\u02bf\u0101wiya, dovette subito scontrarsi con gli Alidi, seguaci del genero scomparso di Maometto, \u02bfAl\u012b. Il 10 ottobre 680 nella battaglia di Kerbel\u0101\u02be il califfo Yaz\u012bd sconfisse e massacr\u00f2 gli oppositori. Si apriva cos\u00ec una spaccatura (\"fitna\") all'interno della \"Umma\", la comunit\u00e0 islamica, che ancora oggi non \u00e8 stata sanata. Gli sciiti hanno fatto di Kufa e Kerbel\u0101\u02be, in Iraq entrambe, i loro luoghi sacri d'elezione.\nL'Islam in Nordafrica, in Asia centrale e nella Penisola iberica.\nSotto i vari califfi omayyadi, l'impero arabo si estese in Africa e in Oriente. \nIn Nordafrica, le attuali Tunisia e Algeria erano praticamente occupate, ma le forze berbere, nell'interno, ben difese dalla catena montuosa dell'Atlante, continuavano la loro resistenza all'occupazione degli stranieri, gi\u00e0 messa in atto contro i Romani e poi contro i Bizantini.\nIn tutti questi casi le aree interne e montagnose garantirono ai Berberi la concreta possibilit\u00e0 di non essere assorbiti culturalmente, mentre le zone costiere cadevano nelle mani degli occupanti.\nDopo aspre contese armate, i Berberi furono piegati dai Bizantini, e nel 698 le milizie arabe entravano a Cartagine. La gloriosa capitale punica, fatta risorgere da Augusto dopo le distruzioni degli Scipioni, si stava avviando a un lento declino e gli Arabi preferirono stanziarsi nella vicina Qayrawan, 200 chilometri a Sud dell'attuale Tunisi e, in tempi relativamente brevi, anche le regioni attuali algerine e marocchine furono totalmente annesse al califfato omayyade.\nTra il 710 ed il 711 stessa sorte tocc\u00f2 in Asia centrale alla Transoxiana, regione a ridosso della valle dell'Indo. \nNella cornice conflittuale che caratterizz\u00f2 quelle regioni, i musulmani entrarono in urto anche con le propaggini armate pi\u00f9 avanzate dell'Impero cinese e, alla fine del califfato omayyade (met\u00e0 dell'VIII secolo), la vittoriosa battaglia del Talas permise ai musulmani di catturare vari Cinesi esperti nella misteriosa arte della fabbricazione della carta. I prigionieri insegnarono ai loro vincitori come produrre questo prodotto straordinariamente importante, consentendogli di essere conosciuto anche nell'Occidente cristiano, dove ancora si usava la costosissima pergamena e l'assai pi\u00f9 raro e comunque poco economico papiro.\nUn principe della vicina Spagna visigota si rec\u00f2 dal Wali di Qayraw\u0101n per chiedere appoggio ai musulmani e riprendere il trono usurpatogli. Un corpo arabo-berbero part\u00ec allora per la Penisola iberica e sbarc\u00f2 sotto quello che sar\u00e0 chiamato \u01e6abal al-T\u0101riq, \"Montagna di T\u0101riq\" (da T\u0101riq b. Ziy\u0101d che comandava quel contingente) e che oggi \u00e8 Gibilterra.\nFu quella la prima volta in cui un esercito arabo-islamico in armi entr\u00f2 in Europa. A Jerez de la Frontera nel 711 le forze di T\u0101riq b. Ziy\u0101d sconfissero i Visigoti, che persero cos\u00ec il mezzogiorno della Spagna e il Portogallo attuale e che alla fine videro scomparire il loro regno. La cavalcata dei musulmani (che col\u00e0 qualcuno cominci\u00f2 a chiamare \"Mori\", per il fatto d'esser giunti dall'Africa nord-occidentale, definita genericamente Mauritania, \"terra dei Mauri\") \u00e8 inarrestabile: tutta la Penisola iberica \u00e8 occupata e solo i Pirenei fanno da ostacolo naturale al procedere della loro avanzata.\nLa Spagna rimarr\u00e0 araba e berbera negli 8 secoli e oltre di dominazione islamica della Spagna, facendo sorgere alcuni dei pi\u00f9 grandi capolavori dell'architettura musulmana (l'Alc\u00e1zar di Siviglia e l'Alhambra di Granada) e scrivere alcune opere capitali della letteratura mondiale, prosastica, poetica e scientifica.\nL'avanzata musulmana sembr\u00f2 incontenibile: mentre un altro pezzo di Anatolia era preso ai Bizantini, nel 718 Costantinopoli fu posta di nuovo sotto assedio degli Arabi, che allora potevano esser visti come i veri padroni anche del mare. Avevano infatti sconfitto sul mare i Bizantini nella cosiddetta battaglia degli Alberi e ad Alessandria e a Cartagine avevano trionfato sulla terraferma, stabilendo basi nel Mar Egeo.\nIn Occidente cade Narbona, e Perpignano \u00e8 in mano araba. La resistenza dei duchi di Provenza \u00e8 debole, poich\u00e9 questi preferiscono fare un dispetto al Re merovingio e ai suoi Maggiordomi di Palazzo (che esercitano di fatto il supremo potere militare) piuttosto che difendere i loro possedimenti dall'invasore arabo e berbero, che cos\u00ec occupa agevolmente tutta la Provenza e avanza fino a lambire le Alpi.\nIl Maggiordomo di Palazzo Carlo Martello si accinge a marciare dal Nord della Francia, dove ha sede il Re merovingio di cui teoricamente sono al servizio. La frontaliera Aquitania oppone una forte resistenza, pur non disdegnando occasionali accordi (rafforzati anche da vincoli matrimoniali), ma gli Arabi arrivano nondimeno a Poitiers, a 100 chilometri da Parigi. \nQui, per una settimana, le forze merovingie e quelle arabe si schierano, e alla fine si affrontano. \u00c8 il 732 e la battaglia di Poitiers segna una fondamentale vittoria strategica dei Franchi e dei loro alleati. Ci\u00f2 per\u00f2 non impedisce agli Arabi di mantenere il controllo sulla Provenza e sul Narbonese, e anzi di passare le Alpi per fare incursioni in Piemonte e in Liguria.\nInfine Narbona \u00e8 definitivamente ripresa dai Franchi cristiani, ma solo Carlo Magno, 50 anni dopo, potr\u00e0 espellere stabilmente i musulmani dal territorio franco.\nL'omayyade Marw\u0101n II b. Mu\u1e25ammad b. Marw\u0101n nel 750 \u00e8 l'ultimo Califfo della sua dinastia. Sposta la capitale a \u1e24arr\u0101n, in Anatolia, ma sullo Z\u0101b viene battuto dalle forze ribelli che combattono per l'affermazione della dinastia abbaside, il cui capo \u00e8 Ibr\u0101h\u012bm b. Mu\u1e25ammad, cui succede, dopo la morte in un carcere omayyade, il fratello Ab\u016b l-\u02bfAbb\u0101s al-Saff\u0101\u1e25, che ha come sua \"eminenza grigia\" Ab\u016b Ja\u02bffar \u02bfAbd All\u0101h, fratello di entrambi.\nIl califfato abbaside.\nAb\u016b l-\u02bfAbb\u0101s al-Saff\u0101\u1e25 \u00e8 il primo califfo abbaside, dopo aver sbaragliato l'ultimo omayyade e avergli sottratto il trono. Il Califfato \u00e8 divenuto a tutti gli effetti una monarchia, per la cui guida si compete in breve accanitamente e talora si combattono guerre fratricide.\nGli Abbasidi sono sostenuti dalle popolazioni iraniane, dai \"maw\u0101l\u012b\" in genere e inizialmente dagli alidi.\nUna caratteristica degli Abbasidi che li differenzia notevolmente dagli Omayyadi, \u00e8 che il potere non \u00e8 riservato ai soli Arabi musulmani ma tutti i musulmani sono coinvolti nel governo della \"Umma\", mentre altalenante \u00e8 la condizione delle culture sottomesse, malgrado si accordi protezione e ebrei, zoroastriani e cristiani, chiamati genericamente \"Ahl al-Kit\u0101b\" (Gente del Libro sacro).\nLa dinastia abbaside \u00e8 anch'essa appartenente alla trib\u00f9 dei Ban\u016b Quraysh di Mecca, poich\u00e9 lo zio di Maometto, al-\u02bfAbb\u0101s b. \u02bfAbd al-Mu\u1e6d\u1e6dalib era trisavolo di Ab\u016b l-\u02bfAbb\u0101s al-Saff\u0101\u1e25. Gli Abbasidi deterranno il Califfato per ben 5 secoli.\nDopo Ab\u016b l-\u02bfAbb\u0101s, nel 754 al califfato sale suo fratello al-Man\u1e63\u016br. A questo Califfo si deve la fondazione di Baghdad, nuova capitale del califfato dal 762. Baghdad, \"Citt\u00e0 della Pace\" (D\u0101r , fu fatta sorgere sulle rive del Tigri, poco lontano dall'antica capitale sasanide di Ctesifonte e dai resti dell'antica Babilonia. L'impianto della citt\u00e0 califfale era circolare ma attorno ad essa la citt\u00e0 cresce vorticosamente, arrivando al suo apogeo a contare circa 1 milione di abitanti. Al-Man\u1e63\u016br regna fino al 775.\nNel 786 al califfato sale H\u0101r\u016bn al-Rash\u012bd, sotto la cui guida si assiste a un fiorire delle arti e delle scienze. Sorgono grandi moschee in tutto il califfato, mentre vengono composte grandi opere letterarie come \"Le Mille e una notte\". Nell'809 ad H\u0101r\u016bn al-Rash\u012bd succede il figlio al-Am\u012bn e, al termine di una devastante guerra fratricida, califfo diventa il fratello al-Ma\u02bem\u016bn.\nLa storia dell'islam \u00e8 segnata da alti e bassi di potere. La potenza del califfato abbaside \u00e8 considerevole fino ad al-Mutawakkil, che regna fino all'861. Di l\u00ec comincia un lento e incostante declino istituzionale ma a un'ulteriore crescita della cultura scientifica e artistica. Il califfato islamico comincia a sentire la necessit\u00e0 di una migliore amministrazione delle sue aree periferiche che, lontane dalla capitale, lamentano un minore impegno governativo e una incostante attenzione finanziaria.\nLa Spagna dal 756 divenne un emirato indipendente dal califfato, in mano a un superstite della dinastia omayyade (che gli Abbasidi avevano provveduto a sterminare quasi interamente appena preso il potere), \u02bfAbd al-Ra\u1e25m\u0101n b. Mu\u02bf\u0101wiya e i suoi discendenti governano con rara capacit\u00e0 il paese di al-Andalus e nel 929 \u02bfAbd al-Ra\u1e25m\u0101n III si proclama Califfo. A partire dalla morte del reggente di Ibn Ab\u012b \u0100mir (Almanzor), fino al 1031, inizia un periodo di frammentazione della Spagna, noto come periodo dei Reyes de Taifas.\nNel 1086 la dinastia africana degli Almoravidi sbarca in Spagna per soccorrere i confratelli musulmani minacciati dalla Reconquista cristiana.\nTra il 1147 ed il 1150 agli Almoravidi subentrano l'altra potente dinastia berbera degli Almohadi ma la Reconquista \u00e8 solo rimandata. Dal 1246 fino alla caduta dell'ultimo baluardo arabo di Granada (1492) in mano spagnola l'Islam arretra fino a scomparire come realt\u00e0 istituzionale dalla Penisola iberica.\nIl Nord Africa.\nIn Africa settentrionale, sorgono diversi emirati e reami, spesso retti da elementi islamici di diverso orientamento teologico: kharigiti e sciiti ismailiti.\nTra l'808 ed il 930 a Fez, nell'attuale Marocco, regna la dinastia alide degli Idrisidi, mentre i kharigiti Rustemidi s'insediano nell'attuale Algeria, eleggendo a propria capitale T\u0101hert.\nA Qayraw\u0101n e a Raqq\u0101da, dall'801 al 909, comandano gli Aghlabidi, il cui primo esponente, il turco Ibr\u0101h\u012bm ibn al-Aghlab, \u00e8 nominato governatore (\"Wal\u012b\") con diritto di scelta del successore dal califfo abbaside H\u0101r\u016bn al-Rash\u012bd, per strocare le continue rivolte berbere kharigite e ammansire i malumori dell'elemento arabo indigeno nei confronti dei militari arabi (\"jund\") arrivati in seguito alle operazioni di conquista.\nTra l'868 e il 905, invece, sull'Egitto e in parte della Siria regnano i capaci Tulunidi, sostituiti tra il 935 ed il 969 dagli Ikhshididi, fin quando almeno non s'impadroniscono del potere gli ismailiti Fatimidi.\nLa storia dei Fatimidi parte in pieno IX secolo in Siria, dove gli Ismailiti - che mettevano assieme elementi di Gnosticismo, Manicheismo e Islam - agiscono agli ordini di \u02bfAbd All\u0101h che si proclama \"al-Q\u0101\u02beim al-makt\u016bm\" (\"il Capo atteso\"), ossia l'im\u0101m destinato a guidare i fedeli musulmani di orientamento sciita. Costui diceva di discendere da F\u0101\u1e6dima, l'unica figlia sopravvissuta di Maometto che gli aveva dato legittima discendenza grazie ai figli nati dal suo matrimonio con \u02bfAl\u012b b. Ab\u012b \u1e6c\u0101lib.\nDalla Siria, dalla citt\u00e0 di Salamiyya, \u02bfAbd All\u0101h fugge per evitare di essere catturato dai soldati abbasidi e si rifugia in Egitto, dove riesce con l'aiuto di alcuni sostenitori a prendere il potere, fondando la dinastia fatimide.\nI Fatimidi, che creano la loro capitale nel 967, chiamandola al-Mad\u012bnat al-Q\u0101hira, \"La citt\u00e0 vittoriosa\", cio\u00e8 Il Cairo, reggeranno l'Egitto dal 969 al 1171.\nDurante il loro regno l'Egitto sar\u00e0 oggetto di aggressioni armate: con gli Ziridi (972-1167) innanzi tutti - cui i Fatimidi avevano incautamente affidato il governo del Nordafrica precedentemente conquistato agli Aghlabidi - , con i Selgiuchidi in Siria e infine con i Crociati. Furono infine soppiantati dagli Ayyubidi (1171-1250), dinastia fondata da \u1e62al\u0101\u1e25 al-D\u012bn ibn Ayy\u016bb, noto come Saladino, che nel 1187 riconquist\u00f2 all'Islam la Citt\u00e0 Santa di Gerusalemme, perduta nel corso della Prima Crociata nel 1099. Tra il XII e XIII secolo, l'Egitto sar\u00e0 invece governato dai Mamelucchi turchi \"ba\u1e25r\u012b\" e, in seguito, da quelli circassi burj\u012b, sconfitti irrimediabilmente nel 1517 dagli Ottomani del sultano Selim II Yavuz.\nEgitto e Transoxiana.\nIn Siria e Palestina, erano arrivati solo in parte le forze fatimidi. Ai primi dell'XI secolo, sotto il folle imam al-Hakim, nel quadro di una pesante pressione esercitata contro ebrei, cristiani i e gli stessi musulmani sunniti, viene distrutta la basilica del Santo Sepolcro, poi ricostruita con un finanziamento garantito dai Bizantini. In Siria settentrionale, tra Mosul e Aleppo, in una zona oggi a cavallo tra Turchia, Siria e Iraq, fior\u00ec la dinastia degli Hamdanidi (890-1003).\nIn Transoxiana e ai limiti orientali dell'Impero arabo governavano le dinastie, riconosciute dal califfato abbaside, dei Tahiridi (819-999) e dei loro vassalli in Transoxiana dei Samanidi, mentre l'Iran settentrionale era in mano ai Buwayhidi (932-1055). Quest'ultima dinastia iranica del Daylam eserciter\u00e0 il potere anche a Baghdad, ottenendo la carica di \"am\u012br al-umar\u0101\u02be\", rendendosi di fatto padroni dell'Iraq abbaside.\nNel frattempo irrompono sulla scena vicino-orientale Turchi e Mongoli.\nI Turchi, ancora fortemente impregnati di nomadismo, sciamano in direzione della Mesopotamia e dell'Anatolia al seguito dei Selgiuchidi che nel 1055 entrano con il loro Sultano Alp Arslan a Baghdad, sbarazzandosi degli sciiti Buwayhidi e sostituendosi a loro, come sunniti, nella tutela del Califfo.\nSi costituisce la dinastia dei Grandi Selgiuchidi, con capitale a Isfahan, in Persia, mentre altri Selgiuchidi penetrano in Anatolia andando a costituire il sultanato di Rum, con capitale a Iconio (attuale Konya), e il Sultanato danishmendide.\nNella Siria-Palestina - dove si confrontano Fatimidi, Selgiuchidi, dinastie locali pi\u00f9 o meno rinomadizzatesi e Hamdanidi - sorge l'astro militare e politico del turco Norandino (Nur al-Din), figlio di Zangi e nipote di Aq Sunkur al-Hajib, governatori per conto dei Selgiuchidi di Aleppo.\nEgli riesce in parte a unificare il paese nel quale, alla fine dell'XI secolo, erano piombati nel quasi disinteresse generale dei Selgiuchidi, i Crociati cristiani. Essi costituirono quattro entit\u00e0 politiche e militari a Edessa, Antiochia, Gerusalemme e Tripoli. Agli ordini di Norandino combatte Saladino (Salah al-Din) che, alla morte del suo comandante, prende in mano le redini della situazione e riconquista Gerusalemme, resistendo anche all'ultimo importante sforzo cristiano della Terza Crociata.\nCon lui s'inaugura la dinastia degli Ayyubidi che - essendosi di gi\u00e0 Saladino impadronito del moribondo Imamato fatimide - governa sull'Egitto e la Siria, con l'eccezione delle residue sacche di resistenza crociate, abbattute definitivamente solo sotto la successiva dinastia musulmana che governer\u00e0 le medesime contrade: i Mamelucchi.\nCostoro (schiavi specializzati al mestiere delle armi) succederanno ai loro padroni quasi senza colpo ferire quando l'ultimo sultano ayyubide, al-al-\u1e62\u0101li\u1e25 Ayy\u016bb - morir\u00e0 senza eredi maschi.\nSposandone la vedova, Shajar al-durr, il primo Sultano mamelucco garantir\u00e0 una continuit\u00e0 all'entit\u00e0 politica progettata da Norandino e realizzata da Saladino, abbattuta solo nel 1517 dal sultano ottomano Selim II.\nConvertitisi all'Islam, i Turchi s'insediano stabilmente nel mondo musulmano del Vicino e Medio Oriente, come faranno anche i Mongoli, che tra il 1251 ed il 1300 arrivano ad ondate sui territori dell'Impero arabo. Gengis Khan invade l'Iran, spazzando via le effimere dinastie locali, e nel 1258 il suo discendente Hulegu entra a Baghdad, mettendo fine nel sangue al califfato abbaside, anche se le sue armate (sia pur molto ridotte per il ritorno in patria di Hulegu), sono sconfitte nel 1260 dai Mamelucchi nella battaglia di \u02bfAyn J\u0101l\u016bt dal genio militare di Baybars.\nMentre una parte dell'Orda piegher\u00e0 verso le steppe russe, contribuendo indirettamente alla nascita della Russia, una parte si ferma in Iran, dando vita alla dinastia ilkhanide.\nDove il Khan si era fermato arriver\u00e0 nel XV secolo Tamerlano, che sconfigger\u00e0 i Turchi ottomani nella Battaglia di Ankara. Dopo le invasioni mongole, arrestate dai Mamelucchi, nella Mezzaluna Fertile risorgono reami effimeri mentre i Mongoli abbracciano con lenta progressione l'Islam.\nL'unica regione dell'antico Impero islamico al riparo dai conflitti \u00e8 l'Arabia, dove nell'entroterra si \u00e8 tornati al nomadismo, mentre sulle coste dinastie locali gestiscono il traffico dei pellegrini verso La Mecca e Medina, uniche due citt\u00e0 per cui l'Arabia \u00e8 ancora frequentata.\nDopo il 1256, finiti sia il califfato di Cordova sia quello di Baghdad, uno scampolo puramente fittizio e totalmente di facciata \u00e8 quello abbaside ospitato al Cairo dai Mamelucchi, che cos\u00ec cercano di trarne legittimazione.\nScontro navale nel Mediterraneo.\nTra VIII e X secolo, partendo dalla Spagna ma soprattutto da Nord Africa, i musulmani cominciarono a razziare le isole e le coste dei paesi cristiani europei: nelle isole greche, in Sicilia, in Sardegna e nelle Baleari queste incursioni furono la rovina per gli insediamenti costieri che vennero spesso abbandonati in favore dei pi\u00f9 impervi insediamenti centrali. Le razzie erano spesso di durata fulminea, con il prelievo di gente per alimentare il mercato degli schiavi o, talvolta, per la riscossione di riscatti e tributi; pi\u00f9 raramente gli arabi si impiantavano stabilmente in un \"nido\" (piccola colonia commerciale e militare), come accadde in maniera duratura a Creta, a Malta, in Sicilia e sulle Isole Baleari.\nSpesso la storiografia di matrice cristiana ha rappresentato questi insediamenti come di corsari o pirati, ma in verit\u00e0 essi avevano molto in comune con le esperienze di poco posteriori delle repubbliche marinare italiche, con i quali gli scontri e i colpi di mano si alternarono spesso a rapporti di buon vicinato commerciale. Se fino al X secolo gli insediamenti arabi erano decisamente pi\u00f9 attivi, solo a partire dall'XI si ebbe un miglioramento dinamico di quelli cristiani. Uno degli insediamenti musulmani pi\u00f9 fiorenti fu Almer\u00eda, specializzata nel commercio dei pregiati schiavi bianchi (i \"saqaliba\"), che venivano castrati dagli ebrei della vicina Pechina.\nIn Oriente gli insediamenti vennero maggiormente osteggiati dai bizantini, che nella seconda met\u00e0 del X secolo si ripresero Cipro e Creta. I commerci, dopo una fase critica durante il picco dell'espansione, ripresero gradualmente, anche se l'Europa occidentale non era il mercato pi\u00f9 interessante per i musulmani. Nel \"Libro delle rotte e dei regni\" dell'846 di Ibn Khordadhbeh si parla di mercanti occidentali nei porti arabi, anche se non erano cristiani, ma ebrei \"radaniti\" (forse del Rodano?) che commerciavano pellicce, schiavi ed armi nei porti del delta del Nilo, spedendole via Mar Rosso alle rotte verso India e Cina, in cambio di muschio, aloe, canfora e cardamomo, che venivano smerciati in Egitto, a Costantinopoli ed alle \"rozze\" (in confronto) corti dell'Europa occidentale. Erano prodotti europei particolarmente apprezzati le spade \"franche\" di ferro e il legname, che scarseggiava nel mondo arabo ed era necessario per costruire le imbarcazioni.\nErano invece praticamente assenti i contatti con l'Italia centro*settentrionale, che rimase inizialmente anche all'oscuro delle conquiste tecnico-scientifiche musulmane. \u00c8 alquanto isolato il viaggio di H\u0101r\u016bn ibn Ya\u1e25y\u0101 che visit\u00f2 Costantinopoli e poi, lungo la Via Francigena, Pavia, capitale dei Longobardi, e Roma, come narrato nel X secolo dal geografo Ibn Rusta. Dal X secolo i veneziani stabilirono pi\u00f9 volte divieti di commercio con i musulmani, che indicano come i traffici dovevano essere ben fiorenti se era necessario reiterare pi\u00f9 volte tali divieti. Nel 992 per\u00f2 il doge Pietro II Orseolo stabil\u00ec la celebre crisobolla per regolare i rapporti mercantili sia con Costantinopoli sia con il Cairo fatimide. Ritrovamenti di archeologia subacquea, di monete musulmane nell'alto Tirreno e di documentazione scritta (anche se piuttosto rarefatta, nonostante il notevole archivio della Geniza degli ebrei-palestinesi del Cairo) provano comunque una discreta circolazione di merci e persone tra mondo \"franco\" e mondo arabo tra i secoli IX e X.\nLe tesi di Henri Pirenne.\nIl grande storico belga Henri Pirenne sostenne nei suoi libri che la nascita della potenza navale musulmana aveva rotto l'unit\u00e0 mediterranea, spostando il baricentro europeo verso nord e creando quella frattura che avrebbe allontanato definitivamente tutto il Nordafrica e il Vicino Oriente dalla vita culturale europea. La perdita delle millenarie strutture economiche e dell'omogeneit\u00e0 tra tutte le popolazioni che si affacciavano sul mare averebbe poi portato al ripiegarsi dell'Europa su s\u00e9 stessa, aggravando i processi di recessione e di ruralizzazione. Ci\u00f2 significherebbe l'origine del cosiddetto Medioevo non tanto con la caduta dell'Impero Romano del V secolo, ma con l'espansione araba dei secoli VII ed VIII.\nIn realt\u00e0 la storiografia contemporanea sembra dare pi\u00f9 peso ai processi gi\u00e0 in atto che inesorabilmente causarono la crisi economica europea fino al X secolo, che non possono essere ricondotti alla sola pressione della corsareria saracena. Pur registrando una flessione delle attivit\u00e0 nautiche, un ridimensionamento e talvolta la scomparsa di porti e centri costieri cristiani, non deve essere considerato come automatico il rapporto tra guerra e sospensione dei commerci, che anche se presente, con un generale impoverimento, la contrazione dell'economia monetaria e l'ansia e la paura diffusa, non fu mai assoluta, ma piuttosto debole e intermittente. Sulla valutazione del grande storico pu\u00f2 aver infatti in parte pesato l'esperienza traumatica per la sua generazione della prima guerra mondiale, con un peso psicologico che si riflett\u00e9 nelle sue tesi.\nIl subcontinente indiano.\nIl subcontinente indiano era diviso tra regni e stati minori. Tra il 712 ed il 745 gli arabi erano penetrati sull'Indo ed in Transoxiana.\nTrascorsi due secoli, tra il 999 ed il 1030, il Sultano Mahmud di Ghazna, musulmano dal Turkestan discese in India, creando un potentato a ridosso dell'Indo in seguito all'anarchia dovuta al decadimento del califfato. In breve, il reame ghaznavide e la dinastia Rajput, che dominavano il Nord dell'India, furono sconfitte, definitivamente nel 1192 con la battaglia di Tarori.\nNel 1206 i musulmani poterono cos\u00ec entrare in India stanziandosi nel Nord e creando il sultanato di Delhi. Particolarit\u00e0 di questo sultanato era la coesistenza di arabi, turchi, mongoli e ind\u00f9. Vi erano crisi interne sia per tensioni etniche-religiose sia per la mancanza di regole per la successione dei sultani. Il sultanato resse per 3 secoli, resistendo ai Mongoli e addirittura penetrando, ad opera del Sultano Mu\u1e25ammad b. \u1e6cughl\u0101q, \"secondo Alessandro\", nel Deccan e nel meridione dell'India (1330). Nello stesso periodo venne sradicato il buddismo dalla penisola. Dal 1347 per\u00f2 la reazione ind\u00f9 inizi\u00f2 a partire contro il Deccan, che fino al 1527 fu spezzettato in pi\u00f9 staterelli musulmani. Intanto Tamerlano tra il 1398 ed il 1399 assal\u00ec da Nord il sultanato, che croll\u00f2. Delhi venne saccheggiata. Solo tra il 1494 ed il 1530 il signore islamico di Kabul sferr\u00f2 un nuovo assalto musulmano all'India, con la vittoria di Panipat (1526) contro i resti del Sultanato di Delhi e la seconda vittoria di Panipat (1556) contro gli ind\u00f9, ad opera per\u00f2 di Akbar, che fino al 1605 fu il Gran Mogol. Alla sua corte a Delhi furono presenti letterati, poeti e scrittori, e pittori. Sorse inoltre il Taj Mahal. Tra il 1612 ed il 1613, per\u00f2 britannici e portoghesi iniziarono a stanziarsi sulle coste indiane. Gli ultimi reami musulmani a Delhi e nel centro dell'India furono spazzati via dalle lotte tra ind\u00f9 e Compagnia britannica delle Indie Orientali.\nLe crociate.\nIn tutto questo, le Crociate che dal 1099 l'Occidente cristiano promuove hanno solo un ruolo marginale.\nLa prima crociata (1096-1099).\nNel 1095 l'imperatore bizantino Alessio I Comneno invia al papa Urbano II, riunito in sinodo a Piacenza, dei messi per chiedere aiuto all'Occidente.\nIl 26 novembre 1095, davanti al Concilio di Clermont-Ferrand in Francia, il Romano Pontefice dichiara la crociata, la guerra santa cristiana per riprendere il controllo di Gerusalemme e dei Luoghi santi. La tradizione mette erroneamente al centro dell'attenzione il motto del prete Pietro l'eremita (che ebbe un ruolo assai marginale, e comunque solo propagandistico nell'impresa) e il suo grido \"Dio lo vuole\" (\"Deus le volt\") ma \u00e8 indubbio che una massa di cavalieri cadetti, popolani e persone in cerca di fortuna, avventura e benedizione divina, si mosse in armi alla volta della Palestina islamica.\nNon ci arriv\u00f2 mai.\nNel 1096 la torma disorganizzata, sollecitata dalle prediche del religioso Pietro d'Amiens, noto anche come Pietro l'eremita, parte per la Terrasanta mentre la vera crociata si sta ancora allestendo. Questa gente, che confonde Praga con Gerusalemme, si disperde di fronte all'assalto dei Bulgari (ancora non cristiani) e dopo uno scontro catastrofico sotto le mura di Nicea, Pietro l'eremita torna in Occidente con pochi superstiti.\nLa vera crociata parte qualche tempo dopo. La Prima Crociata \u00e8 formata da alcuni nobili come Roberto di Normandia per i Normanni di Francia, Baldovino di Fiandra per i Lorenesi, Roberto II di Fiandra per i Fiamminghi, Raimondo di Tolosa per gli Aquitani e i Provenzali, e Boemondo e Tancredi di Taranto per i Normanni di Puglia e Sicilia, con il vescovo di Puy Adhemar come Legato Pontificio e nominale capo dell'impresa. Non partecipano invece il re di Francia e l'Imperatore, se non altro perch\u00e9 in quel momento scomunicati.\nLe forze crociate - scortate precauzionalmente dalla polizia militare bizantina, costituita da Peceneghi, marciano in direzione di Costantinopoli, da cui (una volta prestato all'Imperatore bizantino giuramento di fedelt\u00e0 feudale, con la sola eccezione di Boemondo, e dopo essere stati rifocillati e riforniti adeguatamente) vengono traghettati a Nicea, che cade dopo un breve assedio.\nDopo Nicea, le forze crociate penetrano sempre pi\u00f9 profondamente nel Sultanato Selgiuchide battendo i Turchi presso Dorileo (1097) e quindi assediando la citt\u00e0 siriana di Antiochia. Qui, presa dopo 7 difficili mesi di assedio, viene rinvenuta la leggendaria lancia di Longino che fer\u00ec il costato di Ges\u00f9 e la citt\u00e0 cade in mano crociata. Poi gli assedianti divengono assediati perch\u00e9 sono arrivate le forze ausiliarie turche di Mosul. Vinti anche questi nemici, l'avanzata crociata \u00e8 pressoch\u00e9 tranquilla fino a Gerusalemme, che dopo cinque settimane d'assedio cade. Il 15 luglio 1099 Gerusalemme cade in mano crociata, con grande macello. I crociati, a 3 anni dalla loro partenza, si raccolgono in preghiera davanti al Santo Sepolcro di Cristo.\nNei territori strappati alla dominazione ayyubide e fatimide si insedia Goffredo di Buglione con il Regno di Gerusalemme, prendendo per\u00f2 solo il titolo di \"difensore del S. Sepolcro\". Suo fratello Baldovino, che gli succeder\u00e0 nel 1100, assumer\u00e0 il titolo di \"Re\". L'\"Assise di Gerusalemme\" \u00e8 lo Statuto feudale di queste terre.\nLa seconda crociata (1147-1149).\nTra il 1147 ed il 1149 l'imperatore Corrado III e il re di Francia Luigi VII incitati da San Bernardo di Chiaravalle danno inizio alla Seconda Crociata. Per\u00f2, il Re di Francia va alla Crociata con quello di Sicilia,\nLa terza crociata (1187-1191).\nNel 1187 il comandante curdo Salah al-Din (noto agli occidentali come Saladino) - ormai sultano di Siria ed Egitto - sbaragli\u00f2 le forze del Regno di Gerusalemme ad Hattin. Il 21 ottobre 1187 poi Saladino entr\u00f2 in Gerusalemme rispettando i luoghi di culto ebraici e cristiani.\nA questo punto, \u00e8 proclamata la Terza Crociata. Si mettono in marcia i tre sovrani pi\u00f9 potenti d'Europa. Federico Barbarossa, Sacro e Romano Imperatore Germanico, Filippo II Augusto, re di Francia, e Riccardo Cuor di Leone re d'Inghilterra. La crociata inizia nel 1189 e finisce nel 1192. Nel 1190 ad Iconio (Konya) Federico I Barbarossa vince i Selgiuchidi (ai quali non importava niente della crociata, ma che stando in mezzo erano sempre tratti in ballo) e per\u00f2 muore facendosi il bagno in un fiume dell'Anatolia. L'esercito tedesco, in parte si ritira, in parte marcia su San Giovanni d'Acri-Giaffa (1191). Giaffa cade in mano crociata in quello stesso anno con l'arrivo di Riccardo I Cuor di Leone e di Filippo Augusto, che avevano passato qualche anno a Cipro per prepararsi.\nSi narra un episodio, che vede il Cuor di Leone ammalato nel suo campo, il quale riceve doni dal Saladino. In occasione di una malattia del Saladino, il re inglese ricambier\u00e0 il gesto. Questi atti di cortesia dimostrano la reciproca stima fra i comandanti cristiani e musulmani, fatto che pot\u00e9 portare alla pace, con cui i Fatimidi concessero Tiro e Giaffa ai Crociati, e si ripromisero di concedere libero pellegrinaggio ai pellegrini in Terrasanta. Cipro divenne feudo di Guido da Lusignano. Cos\u00ec fini la Terza Crociata.\nLa crociata di Enrico IV (1197).\nNel 1197 l'imperatore Enrico IV proclam\u00f2 una crociata, che per\u00f2 a causa dell'improvvisa morte del sovrano si risolse con l'annessione di un piccolo territorio dirimpetto ad Antiochia.\nLa quarta crociata (1204).\nLa Quarta Crociata \u00e8 proclamata da papa Innocenzo III, lo stesso papa che da Vicario di Pietro (\"Vicarium Petri\") si proclama Vicario di Cristo (\"Vicarium Christi\" ). Dura dal 1202 al 1204. Aderiscono tra i molti Bonifacio di Monferrato e Baldovino di Fiandra.\nMesso assieme un esercito, i capi crociati si accorgono che per andare in Terrasanta serve una flotta. La flotta la d\u00e0 Venezia, che per\u00f2 pretende di essere pagata per il servizio. I crociati mettono assieme solo met\u00e0 del compenso richiesto ma la magnanimit\u00e0 del Doge Enrico Dandolo non ha confini: non pagassero, ma aiutassero le forze veneziane a riprendere la citt\u00e0 dalmata di Zara, che gli ungheresi avevano sottratto alla Repubblica. I crociati accettano, ed occupano saccheggiando la citt\u00e0 per conto dei veneziani: il Papa richiama tutti all'ordine e gli impone di andare subito in Egitto. Tutti sono pronti per partire, quando ecco arrivano i messi dello spodestato Alessio Angelo, ex-imperatore bizantino, che chiede ai crociati se per cortesia possono fare una piccola deviazione fino a Costantinopoli per rimettere sul trono lui. In cambio promette enormi quantit\u00e0 di oro e di varie preziosit\u00e0 (che non aveva), il suo aiuto alla Crociata, vantaggi commerciali ai veneziani e la riunificazione della Chiesa greca con quella latina (potere che lui non aveva). Subito tutti, i veneziani, il Papa e i crociati approvano e si apprestano a muoversi verso la citt\u00e0 sul Bosforo. Qui, nel 1203 Alessio IV Angelo pu\u00f2 rientrare sulla punta delle lance crociate, come si direbbe in questi casi. Ma non pu\u00f2 dare ci\u00f2 che ha promesso, perch\u00e9 i soldi mancano, i mercanti greci si oppongono a nuovi privilegi ai veneziani, l'esercito non c'\u00e8 pi\u00f9 e soprattutto il Patriarca costantinopolitano si oppone strenuamente alla riunificazione delle Chiese. A questo punto, i crociati si adirano e volgono di nuovo le armi verso il mar di Marmara. Nel 1204 Costantinopoli \u00e8 di nuovo sotto assedio, cade perch\u00e9 \u00e8 sguarnita e viene abbandonata al saccheggio crociato. Da l\u00ec arrivano in Occidente i 4 cavalli bronzei che adornano la facciata di S. Marco a Venezia, il Mandilion, l'effigie della Madonna di S. Luca conservata a Roma, e tante altre icone, statue e soprattutto reliquie. L'Europa \u00e8 invasa di reliquie, per lo pi\u00f9 false, di provenienza bizantina. L'Impero bizantino \u00e8 diviso in Impero Latino, Impero di Trebisonda, Ducato d'Atene e d'Acaia, e le citt\u00e0 costiere pi\u00f9 strategiche sono divise tra le Repubbliche Marinare. Numerosi signorotti cadetti hanno un feudo in Oriente. I turchi e gli arabi rimasero letteralmente attoniti, mentre Gerusalemme poteva aspettare.\nLa crociata dei fanciulli (1212).\nAlle cronache del 1212 va ascritta la crociata dei fanciulli: migliaia di giovani si radunano a Marsiglia e vengono imbarcati da mercanti senza molto scrupolo i quali invece che in Terrasanta li portano ad Alessandria d'Egitto per venderli come schiavi.\nLa crociata in Egitto (1217).\nNel 1217 il Pontefice incita l'imperatore Federico II di Svevia a partire per il Santo Sepolcro. Costui, per\u00f2, trattenuto dalle vicissitudini italiche e germaniche, posticipa sempre. Quindi, stufi di aspettare, partono per l'Oriente Andrea II d'Ungheria e Leopoldo VII d'Austria, con appresso il Conte di Brienne che sarebbe il Re di Gerusalemme. Le pesanti sconfitte subite in Egitto persuadono i due monarchi a tornare in patria.\nLa quinta crociata (1228).\nAlla fine, Federico II di Svevia non pu\u00f2 pi\u00f9 posticipare la crociata: gi\u00e0 scomunicato pi\u00f9 volte, deve redimersi agli occhi del Papa. Inizia cos\u00ec, dopo 24 anni dall'ultima crociata e dopo 125 anni dalla Prima, la Quinta Crociata. Nel 1228 Federico parte per la Terrasanta. Sbarca a San Giovanni d'Acri-Giaffa e poi si accorda con il sultano ayyubide al-Malik al-K\u0101mil il quale fu colpito dal fatto che il poliglotta Federico, cresciuto alla corte di Palermo, gli parlasse in arabo, e nel quadro piuttosto agitato interno che caratterizzava la situazione ayyubide, prefer\u00ec giungere ad un accordo con l'Imperatore cristiano, cedendogli il controllo di Gerusalemme, Betlemme e Nazaret, pur a determinate condizioni. Federico si incorona re di Gerusalemme in quanto marito della figlia del Conte di Brienne, legittimo sovrano. Finisce senza grosse battaglie la Quinta Crociata, durata solo un anno (1228-1229).\nNel 1244 Gerusalemme ricade in mano musulmana. La Terrasanta non sarebbe pi\u00f9 tornata in mano crociata.\nLa sesta crociata (1248-1254).\nLa Sesta Crociata inizia 4 anni dopo la presa di Gerusalemme da parte dei musulmani. Luigi IX il re santo di Francia nel 1248 muove verso l'Egitto mamelucco. Nel 1249 sbarca e sconfigge a Damietta i musulmani. Viene per\u00f2 battuto da questi ultimi a Man\u1e63\u016bra e fatto prigioniero. Viene liberato dietro pagamento di un grosso riscatto e sgombera l'Egitto. Il re francese fa un breve salto a San Giovanni d'Acri, che era caposaldo cristiano dai tempi di Riccardo I Cuor di Leone. Fortificata adeguatamente la citt\u00e0, ritorna in Francia nel 1254.\nLa settima crociata (1254-1271).\nLa Settima ed ultima Crociata \u00e8 sempre organizzata da Luigi IX, che nel 1270 sbarca in Tunisia ottenendo vari successi come la presa di Tunisi, ma dovendo ritirarsi a causa di una pestilenza. Il tributo del governante tunisino va perduto a causa di una tempesta che sconquassa il Canale di Sicilia. Muore anche il Re francese. Carlo d'Angi\u00f2 riporta in patria l'esercito. \u00c8 il 1271. Sono passati 175 anni da quando Urbano II a Clermont indisse la Prima Crociata. Nessuno pi\u00f9 tenter\u00e0 di riconquistare il Santo Sepolcro alla Cristianit\u00e0.\nLa caduta di San Giovanni d'Acri (1291).\nNel 1291 S. Giovanni d'Acri, ultimo caposaldo cristiano in Palestina, cade alle forze musulmane. Tiro, Sidone, Beirut e Tortosa vengono sgomberate dai crociati. Cipro resta ai Conti di Lusignano fino al 1498; Rodi rimane dominazione dei Cavalieri di S. Giovanni fino al 1523.\nGli ordini militari crociati.\nPossono essere considerati residui delle Crociate i seguenti ordini militari: \nI Turchi.\nI Turchi sono un popolo proveniente dall'Asia Centrale, come i Mongoli. Si dividono in varie famiglie e rami e migrarono sotto l'incalzare delle invasioni mongole verso Occidente attorno al XII-XIII secolo.\nNel 1243 i Turchi Ottomani sono in Asia Minore. Come gi\u00e0 detto, anche l'Egitto diviene turco. Gli occupanti in breve si convertono all'Islam, pur rimanendo invasori non graditi dalle popolazioni arabe. \nNel 1301 Osman I si proclama sultano, e tra il 1326 ed il 1337 il suo successore Orkhan estende il proprio potere su tutta la Bitinia e l'Anatolia meridionale (battaglie di Brussa 1326 e Nicomedia 1337).\nIl vicino impero bizantino, profondamente decaduto chiama i Turchi come guardie e come soldati, fino a concedergli, in una mossa che gli sar\u00e0 fatale, l'appalto della fortezza di Gallipoli, a sud di Costantinopoli sul Mar di Marmara. I Turchi cos\u00ec entrano in Europa.\nSolo pochi anni e, dal 1359 al 1389, Murad I si impadronisce della Grecia, impoverita dall'abbandono generale, e occupa Adrianopoli (1361). La citt\u00e0 di Adrianopoli, tra Tracia e odierna Bulgaria, aveva sempre rappresentato la \"porta\" per Costantinopoli. Le forze bizantine dei tempi d'oro vi avevano fermato i Goti e gli Slavi, e la sua perdita significava aprire ai Turchi la strada per Costantinopoli. Un appello dell'Imperatore bizantino all'Occidente cristiano si risolse con l'arrivo di pochi volontari spagnoli ed emiliani.\nTra il 1389 ed il 1402 intanto Bayazid II \"la Folgore\" si impadronisce della Bosnia (1393), dopo aver sconfitto i serbi nella battaglia del Kosovo (1389), e della Bulgaria, soggiogando i bellicosi popoli serbi e slavi dei Balcani. Nel 1396 vi \u00e8 un altro scontro a Nicopoli.\nMa nel 1402 il sultano deve fare un salto nei suoi possedimenti d'Anatolia, dove \u00e8 arrivato Tamerlano con i suoi Turco-Mongoli. Da Samarcanda nel 1360 egli mosse sulla Persia, sulla Mesopotamia e dilagano in Anatolia. Costantinopoli trema, mentre l'ambizioso sultano ottomano marcia verso il cuore dell'Anatolia, dove hanno il campo i Mongoli. Lo scontro, svoltosi ad Ankara, sar\u00e0 una sonora sconfitta per i Turchi, ed i Mongoli avrebbero potuto proseguire la loro marcia vittoriosa, sennonch\u00e9 il loro capo volle tornare a Samarcanda dove mor\u00ec l'anno dopo. E i Mongoli rifluirono come sempre avevano fatto dalle ricche terre che avevano razziato verso la loro misera steppa. \nLa disastrosa sconfitta di Ankara non ferm\u00f2 per\u00f2 l'espansionismo turco, che riprese sotto la guida di Mehmet I (1413-1421) e Murat I (1421-1451). A Murat succede Mehmet II. Nei Balcani si ottiene la vittoria di Varna (1444).\nMehmet II regna dal 1451 al 1481, e nel suo secondo anno di regno mette a segno un grande colpo: occupa Costantinopoli (1453). \nLa capitale dell'Impero Romano d'Oriente, poi Bizantino, fondata da Costantino il Grande nel 329 su sette colli e sulle rive del Bosforo e del Corno d'Oro, a cavallo fra Europa ed Asia, e dedicata alla Madonna, cadeva dopo un assedio di varie settimane. Le truppe d'\u00e9lite turche, i giannizzeri, che altro non erano che non-turchi, rapiti e convertiti all'Islam, avevano stretto in una morsa la gloriosa citt\u00e0, che aveva opposto una resistenza dall'alto delle mura di Giustiniano, completamente inadatta a resistere ad un assedio con armi da fuoco. I turchi infatti furono il primo popolo musulmano ad utilizzare armi da fuoco.\nL'impero bizantino finiva, il sultano poneva la sua capitale nella ex capitale bizantina, Costantinopoli, e scacciava il patriarca ortodosso da Santa Sofia per instaurarvi una moschea, l'Hagia Sofia. Solo nel 1929 Atat\u00fcrk decise di chiudere la moschea destinando l'interno dell'Hagia Sofia a scopi museali. Nel frattempo, migliaia di eruditi e pensatori greci e bizantini si riversano in Occidente, per sfuggire alla dominazione musulmana. Anche gli albanesi di Calabria traggono origine dall'invasione turca del loro paese: difatti quando i Turchi entrarono in Durazzo, alcuni albanesi si radunarono attorno ad un Principe locale e partirono alla volta dell'Italia. \nMa Mehmet II non si limit\u00f2 a questo: uno dei relitti dell'impero bizantino era l'impero di Trebisonda, con capitale Trebisonda, appunto, sul Mar Nero. Nel 1461 anche Trebisonda cadde in mano musulmana.\nL'impero ottomano continuava a lievitare incessantemente: e raggiunse uno dei suoi picchi di splendore sotto la guida di Solimano II il Grande o Solimano il Magnifico, che si alle\u00f2 con il re di Francia Francesco II per dare filo da torcere a Carlo V. Solimano prendeva, nel 1520, possesso della Grecia, dei Balcani fino all'Ungheria, di tutta l'Anatolia, e dei territori di Siria, Palestina, Egitto e della fascia costiera dell'Arabia con La Mecca e Medina che erano stati occupati tra il 1512 ed il 1520 da Selim I. Lui occupava fino al 1521 Libia, Tunisia, Algeria, mentre sbaragliava i serbi a Belgrado nel 1521, e i Cavalieri di San Giovanni a Rodi nel 1522-1523.\nL\"'Umma\" era ricostituita stabilmente. Restavano, dell'antico Impero arabo al massimo splendore, solo l'Iran, che dal 1500 si era costituito in impero persiano di religione sciita, rimanendo tale fino al 1722, e l'entroterra arabo, che riconosceva la sovranit\u00e0 ottomana purch\u00e9 lasciasse in pace i nomadi che vi abitavano.\nGli effimeri califfi egiziani detenevano il mero titolo, che passer\u00e0 ai sultani ottomani di Istanbul. \nLa capitale califfale, in soli 9 secoli di storia, era passata da Medina a Kufa, da Kufa a Damasco, e di qui ad Harran, poi di nuovo a Damasco e poi a Baghdad; a Cordova c'era un'anticaliffato, mentre il califfato di Baghdad migr\u00f2 sotto i colpi mongoli al Cairo, da dove infine ad Istanbul. Questi spostamenti mostrano l'instabilit\u00e0 che regn\u00f2 nei domini arabi fino all'avvento ottomano, che garant\u00ec agli arabi indigeni almeno 6 secoli di quiete.\nIntanto, Solimano avanza nei Balcani e nel 1526 sconfigge gli Ungheresi cattolici a Moachs. Il Regno di Ungheria viene annesso nell'orbita degli Asburgo d'Austria, che dalla fortezza di Buda fronteggiano la fortezza ottomana di Pest Solo il Danubio li separa. \nSolo tre anni dopo Mohacs, con l'appoggio del Re di Francia che aizzava le lotte fra protestanti e cattolici in Germania e occupava le forze asburgiche altrove, le armate ottomane avanzano in Austria e Ungheria fino ad arrivare alle porte della capitale austriaca e asburgici, Vienna. Vienna assume il ruolo che era stato di Costantinopoli, caposaldo cristiano contro gli invasori islamici.\nIl primo assedio di Vienna del 1529 \u00e8 sventato in extremis. Alla fine i Turchi vennero, nonostante la forte resistenza dei monarchi europei nel fornire un esercito a Carlo V, battuti lo stesso, e Vienna fu salva. Fu firmata una pace nel 1533 che garantiva i confine dell'indomani di Mohacs.\nIl lungo regno di Solimano registr\u00f2 pure la battaglia di Baghdad (1536) con la presa della grande citt\u00e0 mesopotamica e lo stabilimento dei confini con l'Iran Sciita, che in pratica usc\u00ec politicamente dalla Umma.\nNel frattempo l'Algeria era entrata nel dominio turco gi\u00e0 dal 1529, mentre la Tunisia sar\u00e0 soggiogata benevolmente solo nel 1574; la Tripolitania e la Cirenaica dal 1551 al 1911 saranno provincia ottomana; l'Ungheria solo nel 1541 sar\u00e0 provincia ottomana, ma si espandono le dominazioni turche nel Canato di Crimea (annesso nella parte costiera gi\u00e0 nel 1475). Con la battaglia di Cialdirin attorno al 1534 tutta la Mesopotamia, il Caucaso e parte di Iran sono vassalli ottomani.\nTrent'anni dopo, con la battaglia di Seghedino nel 1566 l'Ungheria, che era rimasta un brandello di territorio tra Austria e Balcani turchi, deve capitolare di fronte alla potenza ottomana. Per evitare di sconquassare ulteriormente l'Austria, l'imperatore Massimiliano d'Asburgo firma con il Sultano (Solimano era morto nel 1566) la Pace di Adrianopoli (1568), con cui l'Austria si impegna a pagare un tributo annuo.\nNel 1570, dopo l'attacco della flotta ottomana alle isole veneziane di Corf\u00f9 e Cefalonia, papa Pio V indice la Santa Lega, riunendo sotto l'egemonia spagnola vari stati. Il comandante in capo della Lega \u00e8 Don Giovanni d'Austria. Per Genova c'\u00e8 Gianandrea Doria, per Venezia Antonio Venier e per lo Stato Pontificio (che, non essendo una grande potenza marittima, univa le sue forze ad altri staterelli italiani) Marcantonio Colonna, duca di Marino e Paliano.\nLa flotta della Lega si riun\u00ec a Messina, e di l\u00ec arriv\u00f2 a Corf\u00f9, donde la flotta ottomana, retta essenzialmente dal governatore d'Algeri, il rinnegato calabrese Ulug Al\u00ec (pi\u00f9 noto come Occhial\u00ec), e dal vizir, si ritir\u00f2 verso Patrasso, vicino a Corinto, dove era una potente base navale. A Lepanto (Naupaktos) per\u00f2 la flotta ottomana, raggiunta, dovette dare battaglia. Lo scontro dur\u00f2 un'intera giornata e fu cruento; si narrano diversi aneddoti, come il fatto che don Giovanni d'Austria ballasse sul ponte della nave ammiraglia spagnola per allietare i militari, o che al Visir and\u00f2 di traverso un osso del pollo che stava mangiando poco prima dell'inizio dello scontro. La battaglia venne contraddistinta dai due vessili: l'ammiraglia pontificia issava il vessillo con la scritta \"In hoc signo vinces\", mentre l'ammiraglia ottomana si fregiava di una bandiera con scritto 99 volte il nome di Allah.\nAlla fine, i due terzi della flotta ottomana furono distrutti e solo Ulug Al\u00ec rientr\u00f2 con la flotta integra a Costantinopoli. I cristiani vinsero nettamente, e la Battaglia di Lepanto del 7 ottobre 1571 si risolse in una vittoria cristiana. Il 7 ottobre il pontefice Pio V istitu\u00ec la festa della Madonna del Rosario, che gli apparve in sogno annunciandogli la vittoria nello scontro navale, largamente rappresentato nelle decorazioni dei palazzi nobiliari dell'Urbe.\nIl lungo declino degli Ottomani.\nLa potenza ottomana era in declino, fatto confermato dalla guerra che fra il 1593 ed il 1606 il Sultano combatte contro l'Austria. Nel 1606 il grande impero ottomano dovette accondiscendere ad una pace con l'Austria, firmata a Zsitvarosk. \nA seguito della sconfitta le citt\u00e0 di Baghdad e Mosul si ribellano, con altre province dell'impero, e scoppiano intrighi di palazzo. Quando alla Sublime Porta, appellativo della capitale dell'Impero ottomano, sale al potere Murad IV, tra il 1623 ed il 1640, la situazione si placa; le rivolte vengono straordinariamente sedate con violenza, nel 1639 viene stabilito il confine con la Persia, che rester\u00e0 tale fino al 1918. \nIntanto, la ventennale guerra veneto-ottomana per Creta (1645-1669) scuote l'impero, che viene per\u00f2 riunificato dal visir Mehmet K\u00fcpr\u00fcl\u00fc, originario dell'Albania.\nL'impero sembrava essere tornato potente, tuttavia durante la Prima guerra turca contro l'Austria, tra il 1663 ed il 1664, le forze turche furono pesantemente sconfitte nella Battaglia di San Gottardo ad opera degli imperiali guidati da Raimondo Montecuccoli, e solo lo sciogliersi della coalizione spinse l'imperatore Leopoldo I ad accettare la tregua di Vasv\u00e1r, con condizioni pi\u00f9 che miti per lo sconfitto e che comunque conservavano lo \"status quo ante\". Rest\u00f2 comunque il fatto che, finch\u00e9 fu vivo Montecuccoli, i Turchi non osarono pi\u00f9 attaccare l'Impero dell'Austria.\nDopo la rivolta dell'Ungheria austriaca tra il 1669 ed il 1671, i turchi si sentono in dovere di intervenire con la Seconda grande guerra turca contro l'Austria (1683-1692). Il gran vizir Kara Mustafa avanza fino alle porte della capitale Vienna, che ripiomba nell'incubo di 190 anni prima, con il secondo assedio turco di Vienna. Un corpo di spedizione soprattutto polacco (il re Giovanni Sobieski) interviene liberando la citt\u00e0 dai turchi, e assieme a Carlo V di Lorena sbaragliando gli occupanti al Kalhemberg. A questo punto, inizia il tracollo ottomano. Nel 1684 viene istituita la Santa Alleanza tra Austria, Polonia, Venezia e dal 1686 Russia, con le benedizioni di papa Innocenzo IX. L'avanzata ha inizio: nel 1688 cade Belgrado e nel 1697 l'Ungheria, la Morea \u00e8 veneziana nel 1685. \nNel 1687 la Dieta di Presburgo sancisce che l'Ungheria totalmente cristiana sar\u00e0 appannaggio degli imperatori austriaci; nel 1691 gli asburgici sbaragliano le forze ottomane a Nissa, in pieni Balcani, mentre i popoli cristiani della Penisola si ribellano all'egemonia turca. Nel 1696 lo zar di Russia Pietro I entra trionfante ad Azov, e nel 1697 dopo la vittoria di Zenta, Eugenio di Savoia pu\u00f2 portare trionfalmente i vessilli asburgici in Sarajevo. Alla fine l'Impero ottomano, stremato, firma la devastante Pace di Carlowitz (1699): fine degli assalti ottomani all'Europa, crollo del senso di superiorit\u00e0 dei turchi.\nSolo nel 1715 gli ottomani rientrano in possesso della Morea, fallendo per\u00f2 un tentativo di riscatto con la Terza guerra turca contro l'Austria: Eugenio di Savoia vince a Petervaradino e Temesvar (oggi Timi\u0219oara), entrando in Belgrado. Nel 1718 la Pace di Passarowitz sancisce un'altra sconfitta bruciante per la Sublime Porta.\nPoich\u00e9 i Turchi non demordono, nel 1737-1739 la Quarta guerra turca apporta una leggera vittoria contro l'Austria, segnata dalla Pace di Belgrado (1739). A partire da questa data il confine balcanico tra austriaci e ottomani, rimarr\u00e0 pressoch\u00e9 invariato fino alla fine del XIX secolo. La popolazione di questa area, seppur omogenea da un punto di vista etnico, diventer\u00e0 sempre pi\u00f9 radicalmente frammentata dal punto di vista religioso tra cattolici, ortodossi e musulmani. Questa miscela creer\u00e0 diverse crisi che si protrarranno fino ai giorni nostri.\nIntanto, il riflettore dai Balcani si sposta bruscamente in Africa. La Rivoluzione francese ha fatto emergere vari personaggi, tra cui Napoleone Bonaparte. Bonaparte, vincitore a Tolone e difensore della Repubblica per le vie di Parigi, eletto Primo Console tra il 1798 ed il 1801 si cimenta nella guerra d'Egitto, per colpire indirettamente gli interessi britannici. \nBonaparte salpa da Marsiglia con 33 navi da guerra, 232 navi da trasporto che caricano 2000 cannoni, 32.300 soldati e 175 ingegneri e scienziati. Occupata l'isola di Malta, base britannica ex-possesso dell'Ordine Ospedaliero, sbarca ad Alessandria d'Egitto. \nL'esercito dei mamelucchi, vassalli dei loro conquistatori ottomani fin dal XVI secolo, viene battuto alle Piramidi da Napoleone Bonaparte, che entra al Cairo.\nNel frattempo dall'isola d'Elba arriva il commodoro Horatio Nelson, che al comando della sua flotta britannica sbaraglia nella baia di Abukir la flotta francese. Il generale Bonaparte \u00e8 tagliato fuori dall'Europa, poich\u00e9 il Mediterraneo ricade sotto il dominio inglese. La spedizione contro la Palestina fallisce, di fronte alla strenua difesa turca di San Giovanni d'Acri (1799). Ad Abukir, frattanto, sulla terraferma i francesi sconfiggono i turchi. Nel 1802 i francesi si ritirano definitivamente dall'Egitto.\nIl pi\u00f9 importante risultato della spedizione in Egitto \u00e8 lo sviluppo dell'egittologia. Nascono i musei egizi di Torino, del Louvre e del Vaticano, manufatti egizi dilagano in Russia, a Londra e negli Usa, e nel 1822, dopo la scoperta della stele di Rosetta (stele in greco, aramaico e geroglifico), lo studioso francese Champollion decifra i geroglifici.\nMa l'Egitto non torner\u00e0 al potere di Selim I, bens\u00ec alla dominazione di Mehmet Ali (1769-1846). Mehmet Ali nel 1811, dopo aver piegato i Mamelucchi, d\u00e0 il via a riforme agrarie e fiscali. Tra il 1820 ed il 1822 la Nubia viene soggiogata dall'Egitto, occupazione siglata con la fondazione di Khartum nel 1823. Seguiamo le vicende egiziane.\nTra il 1859 ed il 1869 si d\u00e0 il via alle operazioni di costruzione del Canale di Suez. Un successore di Mehmet Ali, Ismail Pasci\u00e0, tra 1863 e 1875 si d\u00e0 all'operazione di conquista del Darfur. Nel frattempo, vende le azioni del Canale di Suez agli inglesi (1879). L'ombra lunga di Londra si stende sulla terra dei Faraoni. Nel 1881 ad Alessandria la popolazione si ribella alla presenza inglese, e la citt\u00e0 viene presidiata dalle forze di Sua Maest\u00e0 Britannica. Nel 1882 l'Egitto diviene Protettorato Britannico.\nIl Sudan orientale nel frattempo \u00e8 scampato all'occupazione egiziana e al protettorato britannico, e fra 1881 e 1883 i seguaci del Mahdi si ribellano occupando Khartum, dove il governatore anglo-egiziano resiste fino al 1888, quando arrivano i rinforzi britannici. Nel 1898 ad Omdurman i britannici sbaragliano i Mahdisti, e nel 1899 viene proclamato il condominio anglo-egiziano sul Sudan. Il Sudan diviene Sudan anglo-egiziano.\nFrattanto i Balcani esplodono. Nel 1804-1812, la Serbia si ribella per la prima volta, soffocata dalle milizie ottomane. Tra il 1815-1817 la seconda insurrezione riesce, e la Serbia, destreggiandosi abilmente tra Austria, Russia e Turchia, ottiene il riconoscimento di moderata indipendenza dai turchi.\nAnche la Grecia vuole staccarsi dalla dominazione musulmana, e nel 1820 si d\u00e0 vita alla Lotta di Liberazione Greca (1821-1829). La Moldavia e la Vallachia, stati balcanici che volevano ribellarsi alla dominazione ottomana, vengono riportate all'ordine (battaglia di Dragastani, 1821), mentre Istanbul incontra difficolt\u00e0 in Grecia. \nNel 1822 il Congresso di Epidauro sancisce l'Indipendenza greca, anche se i turchi assaltano ferocemente Chio anche grazie alla flotta egiziana, che assieme alle forze ottomane prende Missolungi (1826) e Sfacteria. Numerosi sono i \"filelleni\", gli intellettuali europei che lottano per l'Indipendenza greca. Intanto, Atene cade. L'Austria disapprova il movimento greco, mentre la Russia ne \u00e8 contenta, e tra il 1828-1829 si scontrer\u00e0 con l'Impero ottomano nella guerra russo-turca. Nel 1827 intanto col patto di Londra Francia, Gran Bretagna e Russia decidono di soccorrere i greci ed inviano una flotta che nella baia di Navarino sbaraglia la flotta egizio-turca. Nel 1829 l'intervento prussiano far\u00e0 firmare la Pace di Adrianopoli, con cui Russia e neonata Grecia sono soddisfatte. Nel 1830 la Grecia \u00e8 ufficialmente stato pienamente sovrano.\nIn Asia Minore nel contempo tra il 1830 ed il 1839 il Sultano Mahmud II assoggetta una dinastia ribelle, i Dere-Bay.\nL'Arabia era rimasta, dopo aver dato al Vicino e al Medio Oriente una religione, confinata in un cantuccio, tra le sue diatribe tribali. Ora il figlio di Mehmet Ali, Ibrahim Pasci\u00e0, entra a Mecca e Medina lottando (1813-1815) contro lo strapotere della corrente integralista islamica dei Wahhabiti. Nel 1820 entra trionfante nella capitale wahhabita, Riad. Fino al 1902 il sultanato wahhabita di Riyad rester\u00e0 vassallo ottomano. Poi, i Sa'ud si daranno all'espansione nella Penisola arabica.\nMehmet Ali diventa minaccioso, per la Sublime Porta. Dall'Egitto gi\u00e0 si \u00e8 spinto in Arabia, e nel 1831 vince a Konya, in Siria, sulle forze ottomane. \u00c8 il riscatto delle popolazioni arabe indigene, di cui l'Ali si fa paladino. Nel 1833 in base al trattato di Kutanya la Siria \u00e8 egiziana. Nel 1839 Costantinopoli si indispone ulteriormente nei confronti degli egiziani che mirano con la battaglia di Nusayabin al possesso della Penisola Anatolica. Scoppia cos\u00ec la Questione d'Oriente (1839-1841). Una convenzione anglo-franco-prussiana invita la Francia a non sostenere il Pasci\u00e0 d'Egitto e sancisce il ritorno della Siria e della Palestina al dominio di Istanbul. Nel 1841 inoltre il Trattato del Dardanelli impone la chiusura degli stretti (Bosforo ed Ellesponto) al traffico russo.\nNel 1853-1856 frattanto, il gi\u00e0 indebolito impero ottomano affronta la Guerra di Crimea. Tutta la questione parte da una diatriba sui monaci ortodossi a Gerusalemme e sulla richiesta dello Zar Nicola alla Sublime Porta di ottenere il patrocinio su tutti i cristiani dell'impero ottomano. La Sublime Porta, ispirata da Londra, rifiuta, e nell'ottobre 1853 i russi invadono i principati danubiani, vassalli ottomani. In breve accanto alla Turchia si schierano Francia, Gran Bretagna, e Regno di Sardegna (dal 1855). Lo scontro, dopo l'occupazione austriaca dei principati danubiani, si sposta in Crimea, dove nel settembre 1854 gli anglo-francesi assediano Sebastopoli. I piemontesi vincono sulla Cernaia i russi, mentre Tolstoj narra l'assedio, duro, che viene raffigurato anche da fotografie. Alla fine, i russi vengono battuti e nel 1856 la Conferenza di Parigi sancisce la perdita russa del Delta del Danubio; la neutralizzazione del Mar Nero ed altre garanzie per i cristiani sotto sovranit\u00e0 turca.\nPassano 20 anni, e tra il 1875 ed il 1878 si consuma la crisi balcanica, che era gi\u00e0 iniziata nel 1871 con la Conferenza di Londra, che sanciva che la Russia poteva far passare per gli Stretti (Bosforo ed Ellesponto) ottomani i propri navigli. Tra il 1875 ed il 1876 le tensioni in Serbia aumentano, e tra il 1877 ed il 1878 la Russia d\u00e0 avvio ad una guerra russo-turca. La Russia dello Zar Nicola voleva essere la patrona di tutti gli slavi (fenomeno del panslavismo). Le forze russe occupano il forte di Plevna in Bulgaria, occupando la Rumelia dopo aver lottato per il possesso del passo di Sipka. L'avanzata russa sulla capitale e nel Caucaso inclina la Sublime Porta a firmare la Pace di Santo Stefano (marzo 1878). Le rimostranze austriache per\u00f2 portano Bismarck, l'\"onesto sensale\", a far concludere il Congresso di Berlino del 1878 con il riconoscimento della piena sovranit\u00e0 della Serbia, della Romania e della Bosnia. La Bulgaria \u00e8 un vassallo ottomano, che cede la Macedonia all'Impero turco. La Rumelia diviene uno Stato sovrano indipendente. La pace lascia tutti scontenti.\nIl 1875 \u00e8 l'anno che vede l'impero ottomano in bancarotta. I provvedimenti di riforme militari (1826) e giuridico-amministrative (1860 circa) non trovano attuazione, perch\u00e9 i consolati europei spadroneggiano. Nel 1881 si \u00e8 costretti a indire un'amministrazione internazionale del debito pubblico ottomano. \nNel 1876, accanto allo sfacelo economico, l'influenza europea ha portato anche alla promulgazione della \"Legge fondamentale dello Stato\", carta costituzionale che sancisce l'equiparazione delle religioni e delle nazioni. La carta sar\u00e0 abolita dal dispotico Abdul Hamid (1876-1909). \nTra il 1890 ed il 1897 intanto, le forze turche si macchiano degli eccidi di armeni in Anatolia ed Armenia, che screditano ulteriormente il governo turco. Nel 1895 un piano di spartizione dell'impero, di provenienza britannica, viene nettamente rifiutato dalla Germania, la quale per ringraziamento si fa concedere le concessioni per la costruzione delle ferrovie del Hi\u01e7\u0101z, della ferrovia dell'Anatolia e di quella per Baghdad. A Costantinopoli fa anche tappa l'Orient Express. \nTra il 1896 ed il 1897, la guerra greco turca per Creta si conclude con una vittoria turca. Cos\u00ec si chiude a livello militare il XIX secolo.\nFrattanto, nel 1905 circa diverse societ\u00e0 che si oppongono al regime del sultanato si uniscono. Una guida \u00e8 Mustafa Kemal (Atat\u00fcrk), che fonda l'associazione dei Giovani Turchi. I Giovani Turchi nel 1908 si ribellano a Salonicco, e ottengono la deposizione del Sultano e la rimessa in vigore della costituzione. \nTra il 1911 ed il 1913, e poi fino al 1918, i Giovani Turchi spadroneggiano. Nel 1913 l'esercito turco \u00e8 riorganizzato con l'aiuto tedesco, mentre la flotta viene rimessa a nuovo con una mano britannica. Cos\u00ec attrezzato, nell'agosto 1914 l'Impero ottomano entra in guerra con la Germania. Non ne uscir\u00e0.\nIl resto del mondo islamico.\nIl mondo musulmano si andava espandendo. In Asia le comunit\u00e0 islamiche erano presenti in India, Indonesia, Filippine e altri possedimenti coloniali europei nel Pacifico. Scarse le presenze In Cina ed India, dove anche la penetrazione europea trovava difficolt\u00e0 ad arrivare. \nIn Africa presenze musulmane erano soprattutto nel centro del continente, anch'esso colonizzato dall'Europa. \nIl Medio Oriente era accerchiato dai possedimenti europei. La Russia sul Caucaso, l'Italia, la Grecia, l'Austria-Ungheria e gli stati balcanici si affacciavano sulla Tracia. La Francia, La Germania e la Gran Bretagna adocchiavano sempre pi\u00f9 vistosamente le regioni islamiche del Nordafrica, mentre dal meridione del continente avanzavano verso il Mediterraneo. La Persia era smembrata in zone d'influenza russe e britanniche, e gli inglesi mettevano piede su suolo arabo. Anche l'Italia arrivava in Somalia, affacciandosi sull'Arabia.\nIn Africa esistono alcuni stati musulmani. Attorno al 1864 al-Hadi 'Omar fonda una teocrazia nel Sudan Occidentale. In breve subentra il protettorato francese (1897). I regni Ful vengono soggiogati tra il 1754 ed il 1816 da Othman Danfodio. Questi reami cadono prima del 1837 sotto dominazione del signore di Sokoto Mohammed Bello. Nel 1900 i francesi sbaragliano questa signoria e si appropriano della zona. Sempre nel 1900 anche lo statarello islamico del Bornu \u00e8 francese. Nella prima decade del 1900 il corso del Niger \u00e8 in mano francese. Altri stati minori si alleano e sottomettono o alla Gran Bretagna o alla Germania, per sfuggire ai negrieri arabi.\nMa il Nord Africa non \u00e8 immune a queste occupazioni europee. Nel 1830 la Francia sbarca in Algeria e nel 1881 in Tunisia, \"sottraendola\" alle ambizioni di conquista dell'Italia, che quindi si schiera con la Triplice Alleanza. Nel 1880 a Madrid si terr\u00e0 una riunione con cui viene regolamentata l'amministrazione del Sultanato Alide del Marocco, il quale sar\u00e0 conteso fra egemonia spagnola ed occupazione francese. Nel 1911, un poco in ritardo, l'Italia mette a segno il colpaccio impadronendosi della Libia. I bersaglieri entrano a Tripoli \"bel suol d'amore\", incontrando poca resistenza. La collezione di colonie italiane aumenta\nL'Egitto, come abbiamo visto, tra 1882 e 1889 cade assieme al Sudan sotto egemonia britannica. Frattanto gli inglesi si stanziano anche a Cipro, ad Aden, in Kuwait e nel Bahrein, estendendo alla fine del XIX secolo la loro influenza sull'Arabia meridionale. L'Italia nel 1912 dichiara guerra all'impero ottomano e occupa il Dodecanneso con Rodi. La Grecia nel 1913 annette altre isole egee, mentre i giovani Stati balcanici attaccano l'impero ottomano. La Prima guerra balcanica (ottobre 1912) vede schierate Grecia, Bulgaria, Montenegro e Serbia contro la Sublime Porta, che in base alla Conferenza di Londra del maggio 1913 si vede costretta a cedere Adrianopoli e un bel pezzo di Tracia al di l\u00e0 della linea Enez-Midna (due paesi uno sul Mar Nero e l'altro sull'Egeo).\nA questa punto, per\u00f2, la Bulgaria vittoriosa credendosi onnipotente attacca la Serbia, ma Impero ottomano, Montenegro e Grecia intervengono in aiuto dei serbi, cos\u00ec che la Bulgaria viene sconfitta nella Seconda guerra balcanica (giugno 1913). Nell'agosto a Bucarest si firma la pace.\nIl crollo dell'Impero ottomano.\nLa prima guerra mondiale per l'Impero ottomano \u00e8 un disastro totale. L'esordio \u00e8 il 2 agosto 1914, quando l'impero ottomano e la Germania si alleano. Il 3 agosto la Sublime Porta dichiara la neutralit\u00e0 armata. Ma, le navi tedesche \"Goben\" e \"Breslau\", di stanza nel Mar Nero, sotto propriet\u00e0 turca, cannoneggiano le citt\u00e0 costiere russe. Il 5 novembre 1914 Russia, Inghilterra e Francia dichiarano guerra all'impero ottomano.\nL'Intesa programm\u00f2 ben presto la spartizione dei possedimenti ottomani: con la Conferenza di Chantilly (6-8 dicembre 1915) viene decretato lo sgombero del Dardanelli ed un'offensiva sugli Stretti; il 16 maggio 1916 vengono siglati gli Accordi Sykes-Picot, dove gli Alleati si spartiscono le province ottomane in Mandati. Anche l'Italia \u00e8 inclusa: entrata in guerra con l'Intesa il 24 maggio 1915, Roma il 20 aprile 1917 accetta la Convenzione di San Giovanni di Moriana con gli inglesi: all'Italia alcune regioni della Turchia asiatica. \nFrattanto nel novembre 1914 la Gran Bretagna si annette Cipro; il mese dopo l'Egitto. Il 25 aprile 1915 le forze alleate sbarcano a Gallipoli, sul Dardanelli. Saranno costrette a ritirarsi il 9 gennaio 1916.\nNel 1916 i turchi imbaldanziti assaltano il Canale di Suez, trovando resistenza inglese e dovendo retrocedere abbandonando la sponda orientale. Sul Caucaso i russi fanno una puntata (gennaio-aprile 1916) tra Armenia e Persia, e nell'agosto 1916 entrano in possesso dell'Armenia. \nL'avanzata britannica \u00e8 arrestata a Qut el-Amarah a sud di Baghdad dai turchi, che costringono alla capitolazione le truppe di Sua Maest\u00e0 Britannica. Baghdad cade comunque l'11 marzo 1917. Nel frattempo i francesi, sbarcati a Beirut, il 6 ottobre 1918 entrano a Damasco. Il fronte turco di Giaffa crolla. Il Gabinetto ottomano chiede l'Armistizio (14-15 ottobre 1918). \nIl 30 ottobre 1918 l'Impero ottomano firma con l'Intesa l'Armistizio di Mudros.\nAll'indomani della firma dell'Armistizio, una flotta alleata entra nel Bosforo. \nNel frattempo, forze dell'Intesa entrano ad Istanbul, Antalya e Konya diventano italiane (1919), la Cilicia cade in mano francese (1919), e i curdi e gli armeni minacciano l'unit\u00e0 nazionale. In reazione a tutto ci\u00f2 ecco che il generale Mustaf\u00e0 Kemal, gi\u00e0 giovane turco, fonda il Movimento Nazionale Turco. Si tengono riunioni ad Erzurum e Sivas, dove si decide di creare un nuovo Stato turco con capitale Ankara. Il Parlamento di Istanbul accetta il Patto di Sivas, mentre le forze occupanti prendono duri provvedimenti contro i nazionalisti.\nNell'aprile 1920 Kemal si riunisce con i suoi collaboratori nella Grande Assemblea Nazionale ad Ankara. Il governo di Istanbul lo mette a morte.\nNell'agosto 1920 nel frattempo la burocrazia delle potenze vincitrici promulgava il Trattato di pace di Sevres. Il governo ed il Sultano Mohammed IV ratificarono, ma non il Parlamento di Ankara.\nA Sevres furono sancite: l'internazionalizzazione degli Stretti; la cessione della Tracia orientale con Gallipoli, delle Isole egee tranne il Dodecaneso e Rodi, e di Smirne col retroterra alla Grecia; la cessione stabile del Dodecanneso e di Rodi all'Italia; l'affidamento mandatoriale della Cilicia e della Siria alla Francia, dell'Iraq e della Mesopotamia all'Inghilterra; L'Armenia stato sovrano; Egitto e Cipro britannici. L'esercito non deve superare i 50.000 uomini.\nNel frattempo il governo turco di Ankara inizia a liberare la Turchia. Nel 1929 viene siglata la Pace di Gumru: l'Armenia \u00e8 divisa tra URSS e Turchia. Erevan, la vecchia capitale armena, \u00e8 turca. Il trattato di Kars del 1921 stabilisce invece la divisione tra Azerbaigian, Georgia e Turchia. Nel 1925 viene firmato il patto di amicizia turco-sovietico.\nGli alleati dell'Intesa quindi inviano l'esercito greco a sbaragliare Kemal, ma dopo aver preso Bursa e Adrianopoli nel 1921 con le due battaglie di Inonu e del Sakariya i turchi sconfiggono i greci riprendendosi Smirne. Nell'ottobre 1922 viene firmato l'Armistizio di Mudanya. I greci lasciano Adrianopoli.\nI francesi nel 1921 con il trattato di Ankara si ritirano. Mustaf\u00e0 Kemal, detto dal 1935 Kemal Atat\u00fcrk (\"padre dei turchi\") pu\u00f2 instaurare una Repubblica.\nIl 1\u00ba novembre 1924 viene soppresso il Sultanato.\nNel 1923 la Pace di Losanna sancisce che la Turchia riprenda la Tracia orientale fino al fiume Marita, le isole di Ambro e Tenedo, Smirne (smilitarizzata) e l'Armenia occidentale, dove si stavano svolgendo violenze ai danni degli armeni cristiani. Gli stretti sono ancora smilitarizzati, anche se la Turchia viene esentata dalle riparazioni di guerra. Vengono abolite le capitolazioni (le capitolazioni sono concessioni degli stati meno abbienti nei confronti degli stati europei). Si attua uno scambio di minoranze: 1.350.000 greci si spostano dal Bosforo, da Smirne e da Trebisonda verso la Grecia, mentre 430.000 turchi da Salonicco arrivano in Turchia. Gli armeni emigrano in Occidente.\nIn politica estera Atat\u00fcrk firma nel 1926 la Conferenza di Mosul, nel 1930 il patto d'amicizia con la Grecia e nel 1934 il Patto balcanico. Nel 1939 con l'aiuto inglese la Turchia nella Conferenza di Montroux riesce ad ottenere il diritto di fortificare gli stretti: i russi non ne sono contenti.\nNel 1937 il Patto di Sa\u02bfdabad con Iraq, Iran, Afghanistan porta all'intensificarsi dei rapporti con gli altri stati arabi e musulmani confinanti.\nNel 1939 la simpatia degli alleati fa ottenere al successore di Atat\u00fcrk, \u0130smet \u0130n\u00f6n\u00fc, il Sangiaccato turco di Alessandretta, sotto Mandato francese.\nIn politica interna Mustaf\u00e0 Kemal Atat\u00fcrk ha dato una sterzata decisa alla Turchia. \nAnzitutto, viene eliminato il diritto religioso islamico dall'amministrazione, dalla giustizia e dalla vita dello Stato (laicismo). \nNel 1924, gi\u00e0 soppresso il Sultanato, vengono spazzati via il califfato ed i tribunali religiosi islamici. Nel 1925 vengono soppresse le confraternite, la pi\u00f9 famosa delle quali - volgarmente chiamata dei dervisci - \u00e8 la \"Mevleviyye\" (\"Mawlawiyya\").\nNel 1928 tutte le formule religiose vengono abolite nella Costituzione, gi\u00e0 nel 1926 erano stati presi come Codici di diritto il Codice di Diritto penale italiano ed il Codice di diritto civile svizzero. \nViene dapprima introdotto l'uso dell'alfabeto latino, poi viene vietato l'uso dei caratteri arabi. L'anno dopo viene abrogato l'insegnamento dell'arabo e del persiano nelle scuole superiori. Si vanno fondando nuove scuole medie ed elementari, e nel 1936 nasce l'Universit\u00e0 di Ankara.\nNel 1934 viene istituito l'obbligo del cognome e dell'abbigliamento occidentale. Viene istituito il suffragio universale maschile e femminile, anche se c'\u00e8 un solo partito, quello di Atat\u00fcrk ed ogni opposizione \u00e8 repressa.\nDopo Atat\u00fcrk, la Turchia si democratizza pi\u00f9 intensamente, con il pluripartitismo. Le potenze occidentali guardano con simpatia alla Turchia, che, se nel 1941 firma un trattato di non aggressione con la Germania, nel 1944 sospende le esportazioni di cromo verso la medesima nazione, cui nel 1945 dichiara guerra. Cos\u00ec la Turchia pu\u00f2 entrare a pieno titolo a far parte delle Nazioni Unite."}
{"id": "1313749", "revid": "1318658", "url": "https://it.wikipedia.org/wiki?curid=1313749", "title": "Urbanistica di Palermo", "text": "Lurbanistica di Palermo ha risentito molto delle varie dominazioni che si sono succedute nel corso dei secoli presentando ora una grande variet\u00e0 di ambienti e scorci che rendono il centro storico come un luogo a s\u00e9 stante rispetto alla cosiddetta \"Palermo Nuova\", frutto dell'espansione incontrollata del secondo Novecento.\nContesto geografico.\nIl territorio su cui adesso sorge la citt\u00e0 di Palermo si presentava come una zona semi pianeggiante, ricca di acquitrini e torrenti e protetta alle spalle da una catena montuosa (i Monti di Palermo) e a nord dal promontorio del monte Pellegrino.\nLa fondazione e il periodo Punico - Romano.\nIl primo nucleo della Palermo fenicia venne edificato intorno all'VIII secolo a.C. su una piccola altura nei pressi dell'attuale Palazzo dei Normanni posta all'interno di una ristretta penisola creata da due fiumi. Le catene montuose alle spalle e la presenza di un'insenatura su cui sfociavano i due fiumi Kemonia e Papireto detta Cala, resero la citt\u00e0 facilmente difendibile e quindi un importante sede portuale. Il primo asse viario\nfu il cosiddetto Cassaro, una sorta di Decumano con orientamento Nord-Est Sud-Ovest (Mare - monti) corrispondente all'attuale Via Vittorio Emanuele. Questo asse metteva in comunicazione la Paleopolis, il primo nucleo abitato, con la Neapolis, il nuovo quartiere nei pressi del porto. Alle spalle della Paleopolis, nell'attuale Corso Calatafimi, vi era\ninvece la Necropoli risalente al VII secolo a.C.\nDurante il periodo Romano e Bizantino l'impianto urbanistico rimase pressoch\u00e9 immutato con l'aggiunta di alcune opere infrastrutturali e difensive.\nLa Palermo Araba.\nIn seguito alla conquista Araba dell'831 la citt\u00e0 conobbe un grande periodo di espansione, I primi arabi che assediarono Palermo si insediarono nella parte pi\u00f9 antica della citt\u00e0 preesistente, che chiamarono al-qasr (luogo fortificato), da qui la denominazione del Cassaro. L'incremento della popolazione si tradusse nella nascita di nuovi quartieri posti al di l\u00e0 dei fiumi come l'Albergheria, vicino al Kemonia, o quello degli Schiavoni alle spalle del Papireto. Gli Arabi mantennero comunque l'originario impianto Punico-Romano. Nel 937 nella zona ad est della Cala venne costruita una cittadella fortificata chiamata al-halisah, meglio nota come Kalsa, in cui aveva sede l'emirato.\nLa Palermo Normanna.\nQuando nel 1072 i Normanni espugnarono la cittadella della Kalsa, inizi\u00f2 un nuovo periodo fatto di integrazione culturale e di fioritura delle arti. Costruirono una nuova sede governativa il Palazzo Reale. Oltre ai quartieri del Cassaro, Kalsa e Albergheria venne ampliata la zona degli Schiavoni, detta poi del Seralcadio, abitata soprattutto da arabi e, in seguito a opere di interramento del porto, questa zona venne edificata e chiamata Amalfitania (successivamente quartiere di Porta Patitelli). A Palermo, con il nuovo ruolo di capitale di un regno, sorsero molte residenze nobiliari e giardini oltre le mura cittadine, come la Zisa e la Cuba, che contribuirono alla denominazione della zona col nome di Conca d'Oro.\nDagli Hohenstaufen agli Angioini.\nIn poco pi\u00f9 di due secoli la citt\u00e0 pass\u00f2 dal dominio Hohenstaufen a quello Aragonese passando per quello Angioino e Chiaramontano. Nel XIII secolo Palermo venne suddivisa in cinque quartieri: i quattro quartieri storici con l'aggiunta della Conceria, zona che prendeva il nome dalle numerose botteghe di conciatori che vi erano presenti. Questo assetto rimase invariato fino al XV secolo. Durante il XIV secolo si intervenne pi\u00f9 che altro alla sistemazione edilizia cittadina e al ripristino di vecchie abitazioni. In seguito alla bonifica dell'attuale Piazza Marina, venne edificato il Palazzo Chiaramonte di propriet\u00e0 di una delle famiglie pi\u00f9 importanti della nobilt\u00e0 palermitana. Venne costruita la cinta muraria fra la Kalsa e il Castello a Mare, si sistem\u00f2 Piazza Ballar\u00f2 e iniziarono i lavori di risistemazione del porto della Cala in seguito ai passati interramenti. iii\nIl periodo spagnolo.\nNel 1412 la Sicilia divenne dominio spagnolo e lo sar\u00e0 fino al 1713. I primi interventi urbanistici ebbero inizio nella seconda met\u00e0 del XVI secolo con il prolungamento fino a mare del Cassaro e l'apertura di Porta Felice. Ma la svolta significativa si ebbe col taglio della via Maqueda, che prese il nome dal vicer\u00e9 spagnolo Bernardino di Cardines, duca di Maqueda. Questa strada divenne il secondo asse principale della citt\u00e0 che, tagliando perpendicolarmente il Cassaro, divideva il centro storico \"in quattro nobili parti\" che divennero i nuovi quartieri della citt\u00e0. Si identificarono cos\u00ec i \"quattro mandamenti\" che presero anche il nome delle rispettive sante patrone e dagli edifici principali che vi avevano sede.\nL'incrocio fra il Cassaro e la via Maqueda divenne il nuovo salotto della citt\u00e0 con la realizzazione della piazza ottagonale nota come \"Quattro canti\", terminata nel 1620. Altri interventi vennero svolti per il miglioramento del sistema difensivo, con la costruzione dei bastioni e il Castello a mare venne ulteriormente fortificato. Iniziarono i lavori di bonifica dei fiumi Kemonia e Papireto resosi necessari in seguito alle frequenti alluvioni (devastante quella del 1557). In seguito alla costruzione del Cardo, nel nuovo asse proliferarono i palazzi nobiliari e gli edifici religiosi caratterizzati dallo stile barocco tipico del periodo.\nLo sviluppo delle ville extraurbane.\nNel XVIII secolo la zona limitrofa della citt\u00e0 muta considerevolmente grazie all'introduzione del sistema delle ville. Gi\u00e0 in periodo medievale in tutta la Conca d'oro erano disseminati i cosiddetti \"bagli\", cortili dalla forma quadrangolare, circondati da mura e muniti di torri d'avvistamento. La tipologia edilizia del baglio aveva principalmente una funzione difensiva ma, terminata l'era della pirateria, questi cadono in disuso e sostituiti dalle \"casene\" che nel XVII secolo lasceranno progressivamente il posto alle ville. La decisione di spostarsi all'esterno della citt\u00e0 consolidata non deriva soltanto dalla \"moda della villeggiatura\" incalzante nel periodo, ma \u00e8 dovuta anche all'aumento della pressione fiscale all'interno della citt\u00e0 e alla volont\u00e0 dei nobili di avere una maggiore presenza nei loro fondi agricoli cos\u00ec da poterne tenere sotto controllo la produzione. Le ville si dislocarono prevalentemente secondo tre direttrici: la prima a sud verso la zona di Bagheria, la seconda ad ovest verso Monreale, la terza a nord nella cosiddetta Piana dei Colli. Le prime ville sorgeranno nei pressi del paese di Bagheria, seguendo la via gi\u00e0 percorsa dal Principe di Butera che, costruendo una villa nella localit\u00e0 palermitana, sposter\u00e0 qui la sua residenza. Successivamente, con lo sviluppo di nuove colture e tecniche agricole, sorgeranno una moltitudine di ville nella zona semipianeggiante della Piana dei Colli. I bagli e le casene verranno convertite in ville mentre nuove residenze nobiliari verranno costruite in zone non edificate cos\u00ec da superare complessivamente la cinquantina di fabbricati.\nLe borgate storiche.\nA cavallo fra il XVII e XVIII secolo a causa della crescita la popolazione non trova spazio sufficiente per edificare nuove abitazioni in una citt\u00e0 rinchiusa ancora dalle mura bastionate. \u00c8 in questo periodo che nascono i primi insediamenti al di fuori delle mura, primo fra tutti il Borgo marinaro di Santa Lucia, corrispondente all'attuale Borgo Vecchio, che, posto poco pi\u00f9 a nord del centro, divenne in breve tempo un importante approdo per la citt\u00e0. Altri centri erano gi\u00e0 presenti in tutto il territorio limitrofo, le cosiddette borgate storiche, alcune di queste sorte in epoca molto antica come Sferracavallo o Mondello. Il sistema delle ville invece spinse parte della popolazione a lasciare il centro cittadino verso la ricca zona agricola. Cos\u00ec nei pressi delle residenze nobiliari, collegate al centro da una capillare rete viaria, sorgeranno questi nuovi insediamenti corrispondenti a delle appendici della citt\u00e0 nel territorio, che avranno una notevole importanza nello sviluppo socio economico della citt\u00e0.\nL'espansione oltre le mura.\nLa citt\u00e0 per\u00f2 necessitava di una nuova superficie edificabile e soprattutto di una direttrice di espansione. Dopo una prima fase di sviluppo verso il vicino paese di Monreale lungo il Cassaro, si decise di cambiare versante e di optare per il proseguimento della via Maqueda. I territori a sud erano per\u00f2 poco adatti all'edificabilit\u00e0, vista la presenza del fiume Oreto che rendeva malsana\nla zona. Cos\u00ec, dopo aver costruito il quartiere Oreto subito oltre le mura, si tent\u00f2 di incrementare l'espansione verso il fiume costruendo anche due grandi zone di verde, l'orto botanico e la villa giulia, ma ci\u00f2 non ottenne i risultati sperati anche per motivi economici: la zona a sud era infatti quella pi\u00f9 densamente coltivata. A questo punto la direttrice di espansione si orient\u00f2 a nord, verso la Piana dei colli, una zona semi pianeggiante, fertile e arieggiata.\nL'inizio della pianificazione.\nLa decisione di spostare il baricentro cittadino verso nord avviene definitivamente nel 1778 quando il pretore, il marchese Regalmici, affida all'ingegnere Nicol\u00f2 Palma il compito di creare una nuova zona che mettesse in collegamento la citt\u00e0 antica col Borgo di Santa Lucia secondo un ordine geometrico e razionale. La cosiddetta addizione Regalmici ripropone cos\u00ec l'ordine ortogonale dei Quattro canti ricreandolo all'esterno della citt\u00e0 grazie all'incrocio fra il prolungamento della via Maqueda (ora via Ruggero Settimo) e una nuova via a essa perpendicolare, lo stradone dei Ventimiglia, oggi via Mariano Stabile che giungeva sino al mare. Si venne a creare cos\u00ec un'altra piazza ottagonale, chiamata Quattro canti di campagna in contrapposizione a quella cittadina mentre grazie alla strada del Mulino a vento si cre\u00f2 il collegamento fra la citt\u00e0 e il Borgo di Santa Lucia. Nei primi decenni del XIX secolo la popolazione comincia sempre pi\u00f9 a spostarsi all'esterno delle mura, tanto che l'amministrazione comunale nel 1819 istituisce i due nuovi quartieri Oreto e Molo e iniziano i lavori di miglioramento dei tracciati viari di collegamento. A conferma della corretta intuizione dell'amministrazione Regalmici, nel 1848 venne tracciata verso nord la via della Libert\u00e0, chiamata dai Borboni Strada della Real Favorita, completata nel 1861 con la piazza Alberigo Gentili. Nel 1824 viene realizzata la Real Casa dei Matti di Palermo, uno dei primi ospedali psichiatrici d'Europa.\nI progetti del 1860.\nIn seguito agli attacchi al sistema bastionato da parte dei borboni e visto lo stato di degrado di molte abitazioni del centro, il pretore Duca di Verdura promosse un concorso per la presentazione di un progetto di pianificazione della citt\u00e0. Il 25 settembre 1860 un gruppo di architetti e ingegneri composto fra gli altri da Giovan Battista Filippo Basile, present\u00f2 due progetti, uno \"Economico\", uno \"Grandioso\" ed alcuni elementi di quello \"Medio\" tutto questo poich\u00e9 non si conosceva il bilancio a disposizione del comune. Il primo, \"Economico\", prevedeva soprattutto miglioramenti alla maglia viaria del centro e la creazione di nuove strade nella zona nord, la lottizzazione dei terreni presso la via Libert\u00e0 e l'edificazione di bagni pubblici e di due teatri. Quello \"Grandioso\" si concentrava soprattutto sulla viabilit\u00e0 interna prevedendo un reticolato composto da altri quattro assi perpendicolari fra loro che intersecando le vie Maqueda e Cassaro dividevano la citt\u00e0 in sedici quadranti rettangolari. Alla fine nessuno di questi progetti venne realizzato, ma le proposte da questi lanciate influenzeranno molto la successiva pianificazione cittadina. Nel 1866 l'Uffico tecnico comunale redige il \"Piano generale di bonifica e ampliamento\" che riprende alcuni elementi del progetto \"Grandioso\", ma favorendo uno sviluppo disomogeneo proponendo la lottizzazione e i piani ad opera di privati. \u00c8 anche grazie alla grande crescita demografica che nella zona Ovest della citt\u00e0 vengono identificati due nuovi mandamenti in prossimit\u00e0 delle antiche residenze normanne: Cuba e Zisa. La citt\u00e0 viene anche dotata di importanti infrastrutture come il prolungamento del Molo Nord per difendersi dalle frequenti inondazioni e la prima circonvallazione ferroviaria che congiunge la zona portuale con la stazione centrale. Nell'ambito del potenziamento della mobilit\u00e0 urbana, nel 1887, viene istituito il servizio tramviario che vede il suo asse principale nella linea di collegamento fra Palermo e Monreale attraverso il Cassaro. La rete, con capolinea in Piazza Bologni, nella suo percorso riesce a colmare la forte pendenza anche grazie tratti con sistema funicolare. L'intera rete verr\u00e0 dismessa nel 1947 lasciando tracce visibili in alcune porzioni di binario o nel tratto pi\u00f9 prossimo a Monreale.\nIl Piano Giarrusso e il taglio di Via Roma.\nLa situazione igienico-sanitaria all'interno del centro peggiorava sempre di pi\u00f9. La maggior parte della popolazione infatti abitava i cosiddetti \"catoi\", una sorta di monolocali con cortile interno e solitamente privi di pavimentazione. In queste condizioni erano molto frequenti le epidemie tanto che l'amministrazione decise di intervenire proponendo un piano di bonifica. Nel 1885 venne approvato il \"Piano regolatore di risanamento\" dell'ing. Felice Giarrusso (noto appunto come Piano Giarrusso) che sostitu\u00ec quello dell'ing. Luigi Castiglia che venne bocciato. Questo piano, rifacendosi al progetto \"Grandioso\", prevedeva l'apertura di quattro strade perpendicolari agli assi preesistenti che creassero degli incroci ortogonali al centro di ogni mandamento. Queste strade, dalla larghezza prevista intorno ai 20 metri, avrebbero avuto il compito di aprire la stretta e disordinata maglia viaria antica permettendo il passaggio dell'aria e della luce rendendo pi\u00f9 salubri le varie zone. Per dislocare la popolazione dalle zone interessate dai lavori si vennero a creare nuovi quartieri posti soprattutto in riva al mare, come nei pressi delle borgate di Romagnolo nella zona sud e dell'Acquasanta alle falde del monte Pellegrino. Delle quattro grandi strade previste vennero realizzate soltanto l'attuale via Mongitore, che taglia parallelamente al Cassaro il quartiere dell'Albergheria, e la via Roma nonch\u00e9 i quartieri ortogonali alla via Roma nei pressi della Stazione Centrale (via Fiume - via Gorizia) e tra le vie Venezia - Bandiera nei pressi della Vucciria ed infine intorno al Teatro Massimo (vie Scarlatti - Amico).\nLa via Roma presenta un iter realizzativo molto contorto ricco di problemi burocratici e finanziari. \u00c8 l'unica via delle quattro previste ad essere stata completata, cio\u00e8 \u00e8 l'unica che attraversa due mandamenti (Tribunali e Castellamare correndo parallelamenta alla via Maqueda). I lavori iniziarono nel 1895 e vennero ultimati nel 1922 e causarono la demolizione di molte abitazioni e di edifici e chiese di interesse storico, come la chiesa di S. Rosalia, dell'architetto Giacomo Amato e il palazzo Pignatelli Aragona Cortes. Poich\u00e9 i finanziamenti terminavano periodicamente, i lavori non si svolsero con continuit\u00e0 cosicch\u00e9 la strada venne realizzata a zone presentando un tracciato non esattamente parallelo alla via Maqueda (si dice anche che questa leggera deviazione sia dovuta agli interessi di ricche famiglie che sul tracciato previsto vi avevano la residenza e, in particolare dei marchesi di Celano proprietari di Palazzo Arezzo). La via Roma divenne dunque un importante asse cittadino che metteva in collegamento la Stazione centrale con la zona portuale del Borgo Vecchio. Per questo motivo sulla via si edificarono il Teatro Biondo e il Teatro Finocchiaro ed in epoca fascista il palazzo della Posta Centrale, senza dimenticare tutti i palazzi in stile umbertino che con la loro altezza rendevano vano lo sperato effetto di \"risanamento\" poich\u00e9 eclissando i bassi edifici alle loro spalle impedivano il passaggio di luce e aria verso l'interno. Cos\u00ec la via Roma, finanziata col denaro previsto per le cosiddette opere di risanamento, divenne pi\u00f9 che altro una strada celebrativa e a conferma di ci\u00f2 all'inizio della stessa venne posto un ingresso monumentale in piazza Giulio Cesare.\nL'Esposizione Nazionale e la crisi degli anni Venti.\nNel 1891- 1892 si svolse un evento che anche se non lasci\u00f2 prove tangibili del suo passaggio influenz\u00f2 decisamente la storia urbanistica della citt\u00e0: la IV \"Esposizione Nazionale di Palermo\". Grazie all'iniziativa delle importanti e ricche famiglie palermitane, tra cui senz'altro i Florio e i Whitaker, la citt\u00e0 si mise in \"vetrina\" ospitando un evento che ebbe riscontri positivi anche dal punto di vista commerciale e turistico. I padiglioni dell'Esposizione vennero costruiti nella zona a monte di via Libert\u00e0 fra le attuali piazze Politeama e Croci, nella zona nota come \"firriatu di Villafranca\" di propriet\u00e0 del principe di Radaly. Nel giro di qualche anno tutti i padiglioni, progettati da Ernesto Basile ispirandosi allo stile Arabo-normanno, vennero smontati, ma la risonanza della manifestazione ebbe importanti strascichi sulla storia cittadina:\nNel 1902, nei pressi del Giardino Inglese, verr\u00e0 invece organizzata l'Esposizione Agricola Siciliana; attraverso un costante utilizzo dell'illuminazione elettrica, segner\u00e0 un importante avvio di opere che sfruttino questo tipo di energia.\nI primi due decenni del novecento segnano invece una profonda crisi economica che si ripercuoter\u00e0 anche in ambito cittadino. Vista la proroga del piano Giarrusso (rester\u00e0 fino al 1941) i proprietari degli edifici del centro, spaventati da eventuali espropri, non effettueranno nessun lavoro di mantenimento sulle abitazioni che cos\u00ec sprofondano sempre pi\u00f9 in uno stato di abbandono.\nNel contempo per\u00f2 segna la nascita di nuovi quartieri, come quello dell'Olivuzza e, nel 1922, iniziano i lavori per l'ampliamento del porto e vengono costruiti il quartiere del Littorio, (poi quartiere Matteotti), progettato nel 1927 da Giovan Battista Santangelo e Luigi Epifanio e concluso nel 1932, e il nuovo ospedale Civico progettato nel 1932. \nNasce poi tutta una serie di opere ispirate all'edilizia razionalista, come il Palazzo delle Poste di Angiolo Mazzoni, il Palazzo di Giustizia, il Cine Impero, le ville di Mondello, gli edifici portuali fino alla casa del mutilato di Giuseppe Spatrisano\nIl Concorso del 1939 e i bombardamenti.\nNel 1939, vista la necessit\u00e0 di dotare la citt\u00e0 di uno strumento che desse ordine all'edificazione di una citt\u00e0 in perenne crescita, venne indetto un concorso nazionale per la redazione di un Piano regolatore e di ampliamento previsto per una citt\u00e0 di oltre 700.000 abitanti. Nel 1941 furono proclamati i tre progetti vincitori \"ex aequo\", tra cui quello di Domenico Filippone (con F. Florio e P. Villa), e quello di Luigi Epifanio, Giuseppe Spatrisano, Luigi Piccinato e Vittorio Ziino.\nTutti i progettisti mostrarono l'importanza di creare una tangenziale posta al di l\u00e0 della citt\u00e0, ma entro i rilievi montuosi che avrebbe svincolato il centro dal traffico pesante in direzione Messina - Trapani. Ricollegandosi alle strade statali nei pressi di Sferracavallo a nord e nella zona industriale a sud e raccordandosi alla citt\u00e0 tramite le vie radiali che da essa si dipartivano nel territorio interno, avrebbe avuto anche la funzione di dislocare il traffico agricolo proveniente dalla Conca d'Oro e diretto verso il centro. \nI bombardamenti alleati della seconda guerra mondiale in particolare quelli del marzo-luglio 1943, sconvolsero la citt\u00e0 e oltre a migliaia di morti e feriti causarono gravissimi danni al patrimonio urbanistico della citt\u00e0\nNel 1944 l'Ufficio tecnico comunale redasse poi un piano regolatore in collaborazione con i vincitori del concorso, ma questo piano rimase solo sulla carta. Fra le norme, decise anche in conformit\u00e0 della legge urbanistica del 1942, vi era anche l'istituzione di alcune aree destinate a verde e la decisione di impiantare un'area industriale nella zona sud presso il paese di Ficarazzi. In seguito ai pesanti bombardamenti subiti dalla citt\u00e0 durante la seconda guerra mondiale, nel 1945, Palermo venne inserita fra le citt\u00e0 che dovevano adottare un piano di ricostruzione. Fra i primi interventi vi fu la nascita di nuovi quartieri di edilizia sovvenzionata come il Villaggio S. Rosalia mentre di riflesso prese sempre pi\u00f9 piede il fenomeno della speculazione edilizia.\nPRG del 1962.\nGli anni '50 vedono un'intensa attivit\u00e0 edificatoria nella citt\u00e0. Nel 1953 viene bandito un concorso per la sistemazione del quartiere Monte di Piet\u00e0 che riprende il concetto di aggiungere assi paralleli e ortogonali a via Maqueda all'interno della maglia storica; il progetto non verr\u00e0 per\u00f2 realizzato. Nel 1956 vengono avviati i lavori per la stesura del nuovo Piano Regolatore cittadino, affidato dal Comune ai progettisti e docenti dell'universit\u00e0 di Palermo Edoardo Caracciolo, Giuseppe Caronia, Luigi Epifanio, Giuseppe Spatrisano, Pietro Villa, Vittorio Ziino e coordinato da Vincenzo Nicoletti. Il piano subir\u00e0 oltre 25 stesure prima di venire approvato nel 1962..\nSaranno numerose le modifiche subite in questo arco temporale che influenzeranno le scelte operate per la dotazione di attrezzature e verde e soprattutto per quanto riguarda gli indici edilizi. Sono gli anni del cosiddetto \"Sacco di Palermo\" in cui si opera un'intensa opera di speculazione edilizia a danno del paesaggio, dei beni culturali e della dotazione di servizi per i cittadini tutto condizionato da operazioni criminali e mafiose. Scandaloso il caso della demolizione di Villa Deliella progettata da Ernesto Basile nel 1905 e distrutta in una sola notte nel 1959. Lo scandalo fu tale che al posto dell'edificio venne lasciato un grande vuoto dove oggi ha sede un parcheggio.\nIl 1962 \u00e8 anche l'anno dell'approvazione della legge 167 che impone la realizzazione di alloggi economici popolari (PEEP). Uno di questi sar\u00e0 il noto quartiere ZEN dall'acronimo Zona Espansione Nord, ancora oggi simbolo negativo di bassa qualit\u00e0 della vita urbana. Progettato nel 1969 dal gruppo composto dagli urbanisti Francesco Amoroso, Salvatore Bisogni, Vittorio Gregotti, Hiromichi Matsui e Franco Purini, subisce un ampliamento tramite un Concorso nazionale per quartiere residenziale indetto da IACP, vinto da studio Gregotti, realizzato a partire dagli anni '90 e noto come ZEN 2 e sempre impostato sull'insediamento dell'\"insula\" sulla falsariga degli isolati stretti e lunghi del centro storico di Palermo.\nIl PPE del centro storico del 1993.\nIl centro storico di Palermo, occupa una superficie di circa 250 ettari, risultando uno dei pi\u00f9 estesi d'Europa. La sua gestione \u00e8 stata sempre vista come una problematica di difficile soluzione per la politica cittadina gi\u00e0 ai tempi del rinnovamento urbanistico del PRG di Felice Giarrusso (1887) che aveva creato grandi boulevard alla parigina sventrando l'antico tessuto medievale. Questo porzione della citt\u00e0 fu la pi\u00f9 colpita dai bombardamenti della seconda guerra mondiale e la grande densit\u00e0 insediativa unita ad un tessuto storico molto fitto, aveva favorito condizione abitative poco salubri e molto difficili. Il PRG del 1962, pur tutelando alcune aree del centro storico, intendeva valorizzare questa ampia area con ulteriori sventramenti (famosa la cosiddetta \"Terza Via\" che tagliava le aree storiche lungo l'asse nord-sud), ma a conti fatti - fatte rare eccezioni puntuali con sostituzioni \"moderne\" di fabbricati o interi isolati - il Centro Storico rimase una zona \"bloccata\", anche per effetto della Legge n. 18 del 30 gennaio 1962 che rinviava il Risanamento dei 4 Mandamenti alla redazione di Piani Particolareggiati. Tra parziali nuovi crolli per effetto dell'abbandono e mancanza di interventi e di nuove ricostruzioni, poich\u00e9 era difficile riuscire a convincere gli abitanti a lasciare le proprie case nonostante queste fossero spesso in condizioni di degrado fisico ed ambientale, si rimase in questa situazione di attesa. Il terremoto del Belice del gennaio 1968 diede una mano agli speculatori edilizi con la connivenza dell'Amministrazione pubblica che dichiar\u00f2 pericolanti moltissimi edifici del Centro Storico, invogliando gli abitanti ad abbandonare il Centro Storico e trasferendo le loro residenze nella zona di speculazione edilizia, gi\u00e0 realizzata dai costruttori mafiosi soprattutto nella zona nord. Dal censimento del 1961 a quello del 1971 la popolazione residente del Centro Storico si riduce a meno della met\u00e0. Questa situazione di stallo, protrattasi per molti decenni (si operava negli anni '70 per varianti puntuali dal lungo iter burocratico, Cos\u00ec furono realizzate molte scuole pubbliche che devastarono il tessuto urbanistico ed ancor oggi si configurano come \"corpi estranei\" che poco dialogano con gli edifici circostanti), si cominci\u00f2 a muovere qualcosa solo a partire dagli anni '80. Professionisti del calibro di Giuseppe Samon\u00e0 e Giancarlo De Carlo, decisero di studiare questo Centro Storico cos\u00ec denso e pluristratificato attraverso la ricerca storica e l'individuazione di \"contesti\" storici particolari. Il loro lavoro si tradusse nel cosiddetto \"Piano Programma\", un interessante ed utile elaborato che per\u00f2 non aveva nessuna cogenza normativa ed urbanistica. Il loro lavoro per\u00f2 diede impulso ad una visione pi\u00f9 organica e assolutamente positiva del centro storico. La mancanza normativa del Piano Programma spinse l'Amm.ne comunale ad affidare all'Universit\u00e0 di Palermo un \"Piano dei Servizi\" il cui compendio dei due studi avrebbe dovuto confluire in un Piano Urbanistico. La lungaggine operativa e l'anomalia delle decisioni politiche che si basavano su studi molto lontani da quanto previsto dalla legislazione urbanistica, spinse nel marzo 1988 l'allora giunta DC-PCI del \"pentacolore\" del sindaco Leoluca Orlando, all'affidamento di un incarico organico di natura urbanistica che conflu\u00ec nella redazione del \"Piano Particolareggiato Esecutivo del Centro Storico\" adottato il 16 febbraio del 1990 ed approvato dall'organo regionale il 13 luglio 1993. \nPer volont\u00e0 della giunta Orlando, l'incarico della redazione di questo strumento urbanistico, venne affidato a Pier Luigi Cervellati, Leonardo Benevolo ed Italo Insolera, noti urbanisti del contesto italiano, che avevano gi\u00e0 operato in realt\u00e0 similari (Bologna, Roma, Brescia, Urbino etc). Coadiuvati dall'Ufficio Tecnico comunale palermitano, il Piano venne presentato alla citt\u00e0 dopo circa 18 mesi dall'incarico. Inizialmente osteggiato da professionisti locali e dall'ambito universitario per logiche clientelari e perch\u00e9 la filosofia del Piano andava contro appalti gi\u00e0 ottenuti dall'ITALTER, frutto spesso di speculazioni e logiche antiche fondate sulla ristrutturazione urbanistica con ampie modifiche degli allineamenti storici, dopo lunghi dibattiti con l'organo regionale, dopo 3 anni e mezzo dall'adozione costitu\u00ec un punto fermo per tutti coloro che volevano investire o i proprietari che intendevano recuperare i loro edifici storici.\nLo strumento, ancora oggi vigente, si presenta comunque come una delle pi\u00f9 felici sperimentazioni sul campo urbanistico delle citt\u00e0 storiche fondandosi su alcune teorie quali l'analisi tipologica e storica e il recupero e la riqualificazione di contesti storici in degrado. Vennero individuate le tipologie edilizie sia specialistiche che insediative inserendo la tipologia del \"catojo\", corrispondente alla \"casa solerata\" o \"edifici a schiera\" la cui conservazione veniva spesso considerata anacronistica per il concetto dell'abitare moderno. Attraverso l'attribuzione tipologica e la modalit\u00e0 d'intervento per singole unit\u00e0 edilizie, vennero stabilite le gamme delle destinazioni d'uso compatibili con i singoli fabbricati. Grande rilievo ebbe soprattutto la rilettura del perimetro della citt\u00e0 murata con reinserimento di mura e bastioni superstiti in contesti a parco urbano, nonch\u00e9 la valorizzazione dell'affaccio a mare sul Foro Italico ripensato come una grande distesa a prato con la creazione di un canale navigabile che reinterpretava l'originario affaccio a mare dell'antica citt\u00e0. Grande importanza venne data al riuso degli spazi vuoti o liberati che vennero quasi sempre reinterpretati a fini pubblici con la costruzione di attrezzature o aree verdi. Particolare \u00e8 la considerazione delle infrastrutture viarie, che inseriva fra le opere principali due tunnel per la grande circolazione viaria (di cui uno sottomarino sotto la Cala e l'altro sotto piazza Indipendenza), al fine di circoscrivere il traffico di attraversamento all'interno del perimetro della citt\u00e0 murata.\nPalermo oggi e prospettive future.\nOggi Palermo mostra una grande eterogeneit\u00e0 nel suo tessuto urbano. La \"colata di cemento\" che ha invaso la Conca d'Oro a partire dagli anni sessanta ha occupato una porzione di territorio che posto fra il mare e le montagne creava un paesaggio un tempo splendido. Adesso il centro storico regolato dal PPE del 1992 si presenta in vivace riqualificazione con oltre 270 progetti di restauro gi\u00e0 avviati e in gran parte completati. Ultimamente grazie anche alla redazione nel 2003 di una Variante al piano regolatore generale, l'attenzione dell'amministrazione si sta volgendo anche alla riqualificazione del patrimonio storico e paesaggistico in toto senza dimenticare la salvaguardia ambientale e il miglioramento dei servizi volti alla mobilit\u00e0 di una citt\u00e0 dal ricchissimo patrimonio artistico frutto di una storia millenaria, ma sempre soggetto ad una pressione antropica non indifferente. Numerosi sono infatti i progetti di riqualificazione frutto di progetti PIT (\"Palermo Capitale dell'Euromediterraneo\"), PIST; PRUSST o piani specificici come il Piano Regolatore Portuale. Grande attenzione \u00e8 stata rivolta negli ultimi anni al recupero del centro storico tanto che \u00e8 attualmente in fase di redazione un nuovo PPE (Piano Particolareggiato Esecutivo) mentre sono in corso di attuazione alcuni dei progetti inseriti nel Piano Strategico cittadino attualmente vigente. A questi interventi volti allo sviluppo socio-economico si affianca il raggiungimento dell'obiettivo, prettamente culturale, di inserire alcuni elementi storici della citt\u00e0 fra i Patrimoni dell'Umanit\u00e0 UNESCO. Nel 2015, viene cos\u00ec istituito il sito con la denominazione di \"Palermo Arabo-Normanna e le chiese Cattedrali di Cefal\u00f9 e Monreale\", in un itinerario che unisce elementi civili e religiosi sorti durante il periodo Normanno. Per il conseguimento di questo obiettivo, la citt\u00e0 si \u00e8 dotata di una rinnovata mobilit\u00e0 del centro storico, aggiungendo alla pedonalizzazione di Via Maqueda, quella sperimentale di Corso Vittorio Emanuele, asse storico principale e generativo del tessuto urbano. \nSempre nell'ambito della mobilit\u00e0 sostenibile, nel 2009 sono stati avviati i lavori per la realizzazione di quasi 14 km di piste ciclabili lungo percorsi che costeggiano la linea di costa o ricalcano il percorso della Circonvallazione. Nuove aree pedonali sono state intanto istituite all'interno del centro storico; fra le pi\u00f9 importanti Piazza San Domenico, Piazza Sant'Anna, Piazza Bologni, la gi\u00e0 citata via Maqueda e infine piazza Giuseppe Verdi. Sono attualmente in corso numerosi interventi per il potenziamento della mobilit\u00e0 pubblica come la realizzazione della rete tramviaria con tratti di collegamento fra il Centro Commerciale Forum e la Stazione Centrale, o la Stazione Notarbartolo con i quartieri San Giovanni Apostolo e l'area Cuba/Corso Calatafimi. All'interno dei lavori per il potenziamento del sistema ferroviario metropolitano, si prevede la realizzazione del Passante e dell'Anello ferroviario, che vedranno l'istituzione di nuove stazioni e la riqualificazione e l'adeguamento di quelle gi\u00e0 esistenti. "}
{"id": "1313763", "revid": "767487", "url": "https://it.wikipedia.org/wiki?curid=1313763", "title": "Live in Japan (The Cure)", "text": "Live in Japan \u00e8 un VHS live dei Cure, uscito a febbraio del 1985 in Giappone.\nIl video.\nQuesto VHS \u00e8 il primo video mai prodotto dai Cure, un'esclusiva per il mercato giapponese. Documenta un concerto fatto alla Nakano-Sun Plaza di Tokyo il 17 ottobre 1984, pi\u00f9 interviste e scene dietro le quinte. In queste ultime si intravede anche Perry Bamonte, che faceva parte del gruppo dei \"roadie\" della band fin dal 1984, ma ne diventer\u00e0 un membro solo nel 1990.\nI Cure progettavano di pubblicare il video successivamente anche nel resto del mondo, ma quest'intento non si \u00e8 mai realizzato e la cassetta \u00e8 diventata un oggetto da collezione."}
{"id": "1313769", "revid": "767487", "url": "https://it.wikipedia.org/wiki?curid=1313769", "title": "Tea Party (The Cure)", "text": "Tea Party \u00e8 un VHS dei Cure, uscito nel dicembre del 1985.\n\u00c8 una raccolta di alcuni dei video musicali precedenti del gruppo, pubblicata esclusivamente in Giappone, come il precedente video \"Live in Japan\"."}
{"id": "1313771", "revid": "121605157", "url": "https://it.wikipedia.org/wiki?curid=1313771", "title": "Somewhere in England", "text": "Somewhere in England \u00e8 l'undicesimo album solista di George Harrison, pubblicato il 5 giugno 1981.\nIl disco.\nStoria.\nSi tratta indubbiamente dell'album di Harrison dalla lavorazione pi\u00f9 travagliata.\nNell'autunno del 1979 l'artista di Liverpool inizi\u00f2 a registrare il successore di \"George Harrison\", seguendo i propri ritmi; l'ex Beatle era ormai sempre pi\u00f9 insofferente ai ritmi del music business.\nNel settembre del 1980 l'album era pronto e fu consegnato alla Warner Bros. Records, che all'epoca distribuiva i dischi della Dark Horse Records. L'etichetta, con grande disappunto di Harrison, consider\u00f2 l'album qualitativamente insufficiente, bocciando 4 canzoni (\"Tears of the World\", \"Sat Singing\", \"Lay His Head\" e \"Flying Hour\"), nonch\u00e9 la copertina (un'eleborazione grafica in cui la capigliatura di Harrison si trasformava nella carta fisica della Gran Bretagna). Mo Ostin, presidente del consiglio di amministrazione della Warner Bros. Records, addirittura esclam\u00f2: \u00abSe George vuole un singolo che sfondi, non lo trover\u00e0 in questo album\u00bb.\nHarrison, seppur riluttante, accett\u00f2 le condizioni dell'etichetta, iniziando a lavorare alle quattro nuove canzoni a novembre. In quel periodo stava aiutando l'amico Ringo Starr nella lavorazione di \"Can't Stop the Lightning\" (che poi sarebbe diventato \"Stop and Smell the Roses\"). I due lavorarono a due brani di Harrison (tra cui \"Wrack My Brain\") e a una cover di \"You Belong to Me\". Una delle due canzoni firmate da Harrison rimase per\u00f2 non finita, perch\u00e9 la tonalit\u00e0 era troppo alta per lui.\nSempre in quel periodo giunsero all'orecchio di Harrison le lamentele di John Lennon riguardo alla sua recente autobiografia, \"I Me Mine\" (\"Il suo libro dimostra che la mia influenza nella sua vita \u00e8 stata assolutamente nulla. Nel suo libro, nel quale pretende di dimostrare la sua influenza su ogni canzone che scrisse, \u00e8 ricordato ogni sassofonista da quattro soldi o chitarrista che incontr\u00f2 negli anni successivi. Non sono citato nel libro, e ne sono un po' risentito\".\nI due non ebbero tempo di spiegarsi. l'8 dicembre 1980 Lennon venne ucciso da Mark Chapman davanti al Dakota Building. Lo shock per Harrison fu enorme. L'amico, collega e compagno di avventure nei Beatles se n'era andato nel modo pi\u00f9 crudele e inaspettato. In seguito a questo triste evento Harrison riprese in mano la canzone scartata da Ringo, scrisse un nuovo testo in memoria dell'amico scomparso e la chiam\u00f2 \"All those years ago\". Insieme a \"Blood from a Clone\", \"Teardrops\" e \"That Which I Have lost\" andava a formare le 4 canzoni che la Warner Bros. Records richiedeva. La nuova copertina ritraeva Harrison di fronte a un'opera d'arte contemporanea. Ma ci\u00f2 che pi\u00f9 importava alla Warner Bros. Records era aver trovato la hit che cercavano: \"All Those Years Ago\", pubblicata su singolo, scal\u00f2 le classifiche mondiali, raggiungendo addirittura il 2\u00ba posto in quella americana. Trainato dal singolo, l'album raggiunse posizioni soddisfacenti, attestandosi nella top 20 delle principali classifiche. Premio forse eccessivo per un album che \u00e8 stato alquanto bistrattato dalla critica. Alcuni sono arrivati a definire \"All Those Years Ago\" \"la canzone che salv\u00f2 \"Somewhere in England\"\". Certamente si trattava di un passo indietro rispetto a \"George Harrison\", frutto probabilmente dell'insofferenza di Harrison nei confronti del music business e degli obblighi contrattuali. Situazione che si sarebbe ulteriormente aggravata col successivo \"Gone Troppo\".\nTra i fan rimane aperta la questione, con validi argomenti per entrambi gli schieramenti, se era meglio la versione originale dell'album o quella definitiva. Prevale un sostanziale pareggio, con alcune considerazioni. La versione definitiva ha dalla sua uno dei maggiori hit della carriera solista di Harrison. D'altro canto alcuni dei pezzi scartati furono accantonati forse con eccessiva fretta (come \"Lay his head\", non per niente riproposta 6 anni dopo su singolo).\nRistampa del 2004.\nL'album \u00e8 stato ristampato su CD nel 2004, sia individualmente sia come parte integrante del cofanetto \"The Dark Horse Years 1976-1992\". La ristampa presenta suono rimasterizzato, un libretto molto curato e una bonus track.\n\u00c8 stata ripristinata la copertina originariamente ideata da Harrison.\nLa bonus track \u00e8 una semplice versione demo di \"Save the World\". Davvero inspiegabile il mancato inserimento delle 4 canzoni scartate: un'occasione persa per fornire al pubblico un'edizione definitiva dell'album. A creare ulteriore confusione l'inserimento di \"Tears of the world\" come bonus track di \"Thirty-Three &amp; 1/3\", album risalente a quattro anni prima."}
{"id": "1313784", "revid": "767487", "url": "https://it.wikipedia.org/wiki?curid=1313784", "title": "Staring at the Sea - The Images", "text": "Staring at the Sea - The Images \u00e8 un VHS dei Cure, uscito nel novembre del 1986.\nQuesto VHS contiene i videoclip per tutti i singoli pubblicati precedentemente dal gruppo, seguendo l'ordine cronologico di pubblicazione. Esso contiene anche quattro video promozionali, cio\u00e8 per singoli non pubblicati sul mercato: \"Other Voices\", \"A Night Like This\", \"Play for Today\" e \"10:15 Saturday Night\" (quest'ultimo \u00e8 stato pubblicato commercialmente solo in Francia). L'analoga compilation su supporto audio si chiama \"Standing on a Beach - The Singles 1978-1985\".\nIl video di \"Boys Don't Cry\", registrato per l'occasione in quanto sei anni prima non ne era stato fatto alcuno, presenta l'ex-membro Michael Dempsey che, come Robert Smith e Lol Tolhurst, mima l'esecuzione della canzone dietro una tenda, mentre in primo piano ci sono dei ragazzini che li impersonano."}
{"id": "1313785", "revid": "120508675", "url": "https://it.wikipedia.org/wiki?curid=1313785", "title": "Montecastello (Pontedera)", "text": "Montecastello (gi\u00e0 Monte Castello e anche Monte Castelli, \"Mons de Castello\" in Latino) \u00e8 una frazione del comune italiano di Pontedera, nella provincia di Pisa, in Toscana.\nStoria.\nSorge su una delle colline circostanti Pontedera a 132\u00a0m s.l.m.. Il piccolo borgo di 500 abitanti ha una posizione strategica perch\u00e9 dominava la cittadina pontederese, da cui dista circa 5\u00a0km. Il suo castello, di pianta circolare, fu venduto nel 1119 al vescovo di Lucca dall'abate del monastero di Serena. Nel corso dei secoli fu pi\u00f9 volte distrutto e ricostruito, diventando tra il 1500 e il 1600 un comune rurale autonomo in cui molte nobili famiglie fiorentine e pisane avevano possedimenti.\nEconomia.\nA Montecastello \u00e8 presente un allevamento di alpaca"}
{"id": "1313786", "revid": "119211", "url": "https://it.wikipedia.org/wiki?curid=1313786", "title": "Genio delle tartarughe", "text": ""}
{"id": "1313789", "revid": "7", "url": "https://it.wikipedia.org/wiki?curid=1313789", "title": "Ever Fallen in Love? Buzzcocks Finest", "text": ""}
{"id": "1313795", "revid": "121605199", "url": "https://it.wikipedia.org/wiki?curid=1313795", "title": "Gone Troppo", "text": "Gone Troppo \u00e8 il dodicesimo album solista di George Harrison, pubblicato nel 1982 dall'etichetta Dark Horse Records.\nOrigine e storia.\nNei primi anni ottanta Harrison era sempre pi\u00f9 frustrato dai limiti e dalle imposizioni del music business. I problemi e le lungaggini nella lavorazione di \"Somewhere in England\" lo convinsero della necessit\u00e0 di staccare dal mondo della musica e prendersi una lunga vacanza.\nIl contratto di distribuzione con la Warner Bros. Records prevedeva ancora un album, che Harrison si affrett\u00f2 a registrare e pubblicare.\nPer questi motivi fu descritto dall'autore come un album dal dichiarato intento commerciale. Piuttosto ironicamente, il disco fu un tremendo flop. Forse a causa della mancata promozione, ma pi\u00f9 probabilmente per la pessima qualit\u00e0 delle canzoni. \"Gone Troppo\" \u00e8 tuttora considerato uno dei peggiori album di un Beatle solista.\nCuriose la surreale copertina, lo strano titolo (che significa qualcosa come \"Andar fuori di testa ai Tropici\") e le dettagliate istruzioni su come preparare dell'ottimo cemento.\nDa notare che \"Circles\" risale al 1968; si tratta di una canzone composta dopo la celebre visita dei Beatles in India, e non presa in considerazione per il White Album.\nTracce.\nRistampa del 2004.\nL'album \u00e8 stato ristampato su CD nel 2004, sia individualmente sia come parte integrante del cofanetto \"The Dark Horse Years 1976-1992\". La ristampa presenta un suono rimasterizzato, un libretto molto curato (si tratta in realt\u00e0 di una sorta di poster) e, come \"bonus track\", il \"demo\" di \"Mystical One\"."}
{"id": "1313798", "revid": "287204", "url": "https://it.wikipedia.org/wiki?curid=1313798", "title": "Viaggiatore solitario", "text": "Viaggiatore solitario \u00e8 un'opera a carattere autobiografico dello scrittore statunitense Jack Kerouac nella quale l'autore raccoglie gli estratti delle cronache dei suoi viaggi."}
{"id": "1313799", "revid": "729019", "url": "https://it.wikipedia.org/wiki?curid=1313799", "title": "Servizio ferroviario metropolitano di Palermo", "text": "Il servizio ferroviario metropolitano di Palermo, gestito da Trenitalia, si articola su due linee che utilizzano le infrastrutture ferroviarie RFI.\nIl servizio \u00e8 anche impropriamente noto come \"Metropolitana di Palermo\".\nRete.\nLa rete \u00e8 costituita da due relazioni regionali:\nLinea Palermo Centrale-Aeroporto Punta Raisi.\nDa Palermo Centrale a Punta Raisi e viceversa il servizio \u00e8 cadenzato con una corsa ogni mezz'ora (non tutti i treni effettuano tutte le fermate). Nei giorni pre-festivi e festivi le corse sono ridotte.\nA tali vanno aggiunte le corse dirette/provenienti da altre destinazioni regionali che per\u00f2 non effettuano alcuna fermata a Punta Raisi.\nLinea Palermo Notarbartolo-Giachery.\nIn entrambe le direzioni il servizio \u00e8 cadenzato con una corsa ogni mezz'ora. Esso \u00e8 invece sospeso nei giorni festivi.\nStoria.\nIl servizio ferroviario metropolitano di Palermo venne attivato il 26 maggio 1990 sulla tratta da Palermo Centrale a Giachery. L'opera venne realizzata in occasione del mondiale di calcio dello stesso anno, svolto in Italia, per facilitare gli spostamenti verso lo Stadio della Favorita.\nI treni percorrevano il primo tratto (fino a Palermo Notarbartolo) della linea per Trapani gi\u00e0 esistente e quindi la linea per il porto anch'essa esistente, sebbene non prevista per il trasporto passeggeri. Sul tracciato furono attivate la nuova stazione di Fiera e, successivamente, le fermate di Vespri, Imperatore Federico e Giachery edificate con moduli prefabbricati, mentre il previsto capolinea all'interno dell'area portuale non fu attivato, per motivi doganali.\nNel novembre del 1992 venne attivata una seconda linea, sui binari della linea per Trapani, da Palermo Notarbartolo a Tommaso Natale, con la stazione intermedia di San Lorenzo Colli. Non essendo la linea elettrificata, vennero utilizzati locomotori a trazione diesel.\nIl 15 agosto 1994 su questa tratta vennero attivate le due nuove fermate di Francia e Cardillo-Zen.\nIl 22 giugno 2001 venne attivata la stazione di Palazzo Reale-Orleans. Contemporaneamente fu attivata l'elettrificazione da Palermo Notarbartolo a Tommaso Natale.\nQualche mese dopo il servizio venne esteso fino alla stazione di Punta Raisi, percorrendo la nuova diramazione da Piraineto, e la linea per Trapani elettrificata fino a Cinisi-Terrasini.\nNel 2004 vengono sostituiti molti dei mezzi di trasporto con i nuovi \"Minuetto\".\nDal 4 ottobre 2010 al 16 gennaio 2012 la linea per Punta Raisi \u00e8 stata in funzione, a causa dei lavori per la realizzazione delle nuove stazioni, solo dalla stazione Notarbartolo a Punta Raisi.\nDal 29 giugno 2015 la tratta tra le stazioni di Palermo Notarbartolo e Piraineto \u00e8 chiusa per consentire i lavori di raddoppio della tratta e interramento dei binari. La riattivazione \u00e8 avvenuta il 9 agosto 2018 per il collaudo in attesa dell'apertura imminente del servizio commerciale.\nIl 17 febbraio 2016 sono state inaugurate le nuove stazioni di Maredolce, Guadagna e Lolli.\nIl 7 ottobre 2018 \u00e8 stato riattivato il servizio dal Palermo Centrale a Punta Raisi. Contestualmente sono state inaugurate le nuove stazioni La Malfa e Sferracavallo e nello stesso giorno tre stazioni che originariamente erano state costruite in superficie sono state inaugurate a livello sotterraneo in trincea: Francia, San Lorenzo e Tommaso Natale. Vengono anche sostituiti molti dei mezzi con i nuovi convogli Jazz.\nLavori e progetti.\nIl sistema di trasporto urbano su ferro di Palermo \u00e8 interessato da importanti lavori di potenziamento e ammodernamento.\nLinea Palermo Centrale-Aeroporto Punta Raisi.\nIl passante ferroviario \u00e8 interessato dai lavori di ammodernamento. Questi lavori prevedono:\nGrazie a questi lavori la linea verr\u00e0 potenziata con l'istituzione di un maggior numero di corse; sar\u00e0 anche possibile ridurre i tempi di percorrenza. I lavori sono iniziati il 22 febbraio 2008. Le fermate di Guadagna, Maredolce e Lolli sono state attivate il 16 febbraio 2016. L\u2019intera tratta \u00e8 stata attivata al pubblico il 7 ottobre 2018.\nLinea Palermo Notarbartolo-Giachery.\nIl tragitto \u00e8 stato gi\u00e0 modificato nel 1993 quando ha abbandonato la tratta Centrale - Notarbartolo. La linea verr\u00e0 trasformata completando la restante tratta ottenendo cos\u00ec un anello completo, prolungandola da piazza Giachery a Notarbartolo con le nuove fermate Porto, Politeama e Malaspina. La nuova tratta sar\u00e0 interamente in sotterranea.\nSulla tratta gi\u00e0 esistente verr\u00e0 aperta la nuova fermata Libert\u00e0, all\u2019interno della galleria Ranchibile.\nData la brevit\u00e0 della tratta non \u00e8 previsto il raddoppio del binario.\nDopo una fase delicata, i lavori sono cominciati il 21 gennaio 2015 in via Emerico Amari e il 7 maggio 2015 in viale Lazio, viale Campania e via Sicilia."}
{"id": "1313811", "revid": "767487", "url": "https://it.wikipedia.org/wiki?curid=1313811", "title": "Inventory", "text": "Inventory \u00e8 la quarta raccolta della band pop punk Buzzcocks. Si tratta di una raccolta su CD dei 14 singoli pubblicati dalla band tra il 1977 ed il 1980."}
{"id": "1313814", "revid": "729019", "url": "https://it.wikipedia.org/wiki?curid=1313814", "title": "Picture Show (The Cure)", "text": "Picture Show \u00e8 un VHS dei Cure, uscito a giugno del 1991.\n\u00c8 una raccolta dei videoclip presi dai singoli di \"Kiss Me Kiss Me Kiss Me\", \"Disintegration\" e \"Mixed Up\". Alcuni dei video, come \"Why Can't I Be You?\" e \"Hot Hot Hot!!!\" sono presenti in una versione estesa, differente da quella mandata alle televisioni."}
{"id": "1313815", "revid": "767487", "url": "https://it.wikipedia.org/wiki?curid=1313815", "title": "The Cure Play Out", "text": "The Cure Play Out \u00e8 un VHS dei Cure, uscito nel dicembre del 1991.\nIl video.\nLe telecamere seguono la band durante i mesi di gennaio e febbraio 1991 nelle loro apparizioni televisive e nelle prove domestiche, registrandone canzoni e intermezzi di relax e chiacchiere tra i membri. Sono documentati un concerto eseguito sotto il falso nome di \"Five Imaginary Boys\", in cui vengono presentate tre canzoni dal nuovo album \"Wish\" in uscita l'anno seguente, il concerto londinese per il \"Great British Music Weekend\", gli show televisivi \"Jonathan Ross Show\" e \"MTV Unplugged\", in cui viene eseguito un altro inedito proveniente da \"Wish\", e l'esibizione ai \"BRIT Awards\"."}
{"id": "1313822", "revid": "767487", "url": "https://it.wikipedia.org/wiki?curid=1313822", "title": "Show (video)", "text": "Show \u00e8 un VHS live dei Cure, uscito nel settembre del 1993.\nIl video documenta i concerti del 18-19 luglio al The Palace di Auburn Hills, Michigan. Esiste anche un corrispondente album live pubblicato contemporaneamente, chiamato anch'esso \"Show\", che contiene le prime 18 tracce del video. Dal video mancano per\u00f2 A Letter To Elise, Lovesong, Close To Me, M, Charlotte Sometimes, Three Imaginary Boys e A Strange Day, suonate in quelle sere insieme al resto della scaletta."}
{"id": "1313824", "revid": "125728983", "url": "https://it.wikipedia.org/wiki?curid=1313824", "title": "Orario di lavoro", "text": "L'orario di lavoro \u00e8 il periodo di tempo che una persona dedica al lavoro retribuito. Il lavoro non retribuito come le faccende domestiche personali, la cura dei bambini o degli animali domestici non sono considerati parte della settimana lavorativa.\nSinossi generale.\nMolti Stati del mondo regolano la settimana lavorativa nel proprio sistema del diritto del lavoro, stabilendo periodi minimi di riposo giornaliero, ferie annuali e un numero massimo di ore lavorative settimanali. L'orario di lavoro pu\u00f2 variare da persona a persona, spesso a seconda delle condizioni economiche, dell'ubicazione, della cultura, della scelta dello stile di vita e della redditivit\u00e0 dei mezzi di sussistenza dell'individuo. Ad esempio, chi ha bambini e paga un mutuo potrebbe dover lavorare di pi\u00f9 per coprire le spese primarie rispetto a qualcuno con la stessa capacit\u00e0 di guadagno e costi di alloggio inferiori. Nei paesi sviluppati come il Regno Unito, alcuni lavoratori scelgono il part-time perch\u00e9 non sono in grado di trovare un lavoro a tempo pieno, ma molti scelgono orari di lavoro ridotti per prendersi cura dei bambini o di altre famiglie; alcuni lo scelgono semplicemente per aumentare il tempo libero.\nNorme internazionali.\nLa Convenzione ILO sull'orario di lavoro.\nLa prima convenzione approvata dall\u2019\"International Labour Organization\" riguarda la limitazione dell'orario di lavoro dipendente (Hours of Work (Industry) Convention, 1919 (No. 1)).\nAd eccezione delle sole posizioni manageriali e di supervisione, la Convenzione (art. 2) impone nel settore pubblico e privato un doppio limite massimo alle ore lavorate, tassativo e inderogabile: 8 ore giornaliere e 48 ore settimanali. Solo in presenza di un accordo sindacale, il limite pu\u00f2 essere derogato al un massimo di un'ora giornaliera \"a recupero\", laddove in alcuni giorni si lavori meno di otto ore. In ogni caso, la media di ore, rilevata nell'arco di 3 settimane consecutive, di lavoro deve essere pari a 8 ore al giorno e 48 ore a settimana, con il vincolo di un massimo di 9 ore al giorno.\nAltre eccezioni sono: lavoro urgente alle macchine utensili, cause di forza maggiore, lavorazione continue di processo (es. altoforno).\nSottoscritta nel 1921, la Convenzione non \u00e8 mai stata emendata ed \u00e8 tuttora vigente. Diversamente da altri protocolli della ILO in materie analoghe, come la Convenzione inerente al lavoro forzato minorile del 2014, il Parlamento Europeo non ha mai recepito la Convenzione in una Direttiva n\u00e9 ha autorizzato gli Stati membri a ratificare la convenzione, rendendola legalmente vincolante.\nVari Paesi europei non hanno pi\u00f9 questa Convenzione in forza. Aderiscono soltanto: Belgio, Bulgaria, Grecia, Lituania, Lussemburgo, Malta, Romania, Slovacchia, Spagna, Portogallo.\nLe novit\u00e0 delle Direttive UE n. 93/104/CE, 2000/34/CE e 2003/88/CE.\nIl decreto n.66/2003, in attuazione delle Direttive citate, ha modificato la precedente normativa del '23 apportando notevoli cambiamenti, abrogando tutti i limiti alle ore di straordinario giornaliero, settimanale, annuale. Ha introdotto il concetto di \"orario medio\", in base al quale il datore deve pagare la maggiorazione per lavoro straordinario, oltre un certo monte ore per periodo, non pi\u00f9 per tutte le ore che superano le 8 giornaliere, introducendo per la prima volta il concetto di pausa giornaliera.\nSuperando la nozione di orario medio, la pi\u00f9 recente Direttiva 2003/88/CE dispone che:\nDisciplina giuridica nel mondo.\nItalia.\nPer lungo tempo la disciplina sull'orario di lavoro \u00e8 stata dettata dal regio decreto del 10 settembre 1923, n. 1955 e dal regio decreto legge 15 marzo 1923 n. 692, convertito in legge 17 aprile 1925 n. 473, che fissava in 8 ore giornaliere e 48 ore settimanali il tetto massimo di esigibilit\u00e0 del lavoro. Lo stesso provvedimento si preoccupava di fissare dei limiti anche al lavoro straordinario, rispettivamente in 2 ore giornaliere e 12 ore settimanali.\nIl 29 maggio 1937, attraverso il Regio Decreto-Legge n. 1768 (convertito in legge il 13 gennaio 1938), la settimana lavorativa fu ulteriormente ridotta a 40 ore (gi\u00e0 nel 1934, la settimana ridotta era stata introdotta per alcuni settori lavorativi, ma fu sospesa nel 1936, dovendo far fronte alle sanzioni economiche per la guerra in Etiopia). Nel 1940, per via delle spese belliche che l'Italia avrebbe affrontato, a causa dell'entrata in guerra, fu emanata la legge n. 1109 del 16 Luglio, che provoc\u00f2 il ritorno in vigore del limite settimanale di 48 ore lavorative. L'art. 2107 del codice civile italiano, a sua volta, fa rinvio a leggi speciali e alla contrattazione collettiva la determinazione temporale della giornata e della settimana lavorativa.\nDopo la nascita della Repubblica Italiana la Costituzione non forn\u00ec alcuna definizione di orario di lavoro n\u00e9 pone limiti, l'art. 36 comma 2 si limita a rinviare alla legge la fissazione di un tetto massimo di durata giornaliera. La legge 24 giugno 1997, n. 196, seguendo le linee guida tracciate dalla prassi della contrattazione collettiva, ha posto un tetto all'orario settimanale di lavoro di massimo di n. 40 ore settimanali ed in n. 8 giornaliere.\nIl decreto legislativo 8 aprile 2003, n. 66, emanato in attuazione delle direttive dell'unione europea n. 93/104/CE e 2000/34/CE, ha abrogato parte della legge 196/1997 nonch\u00e8 apportato significative modifiche alla disciplina generale dell'orario di lavoro. Ai sensi della predetta norma, l'orario \u00e8 definito come:\nIl disegno di legge n. 1167-B del 2010 convertito in legge 4 novembre 2010 n. 183 (cosiddetto \"collegato lavoro\") ha introdotto alcune novit\u00e0, snellendo tra l'altro notevolmente il regime sanzionatorio per alcune attivit\u00e0 lavorative.\nSoggetti destinatari.\nEsso trova applicazione generale per tutti i tipi di contratti lavorativi, compreso il settore pubblico nonch\u00e9 apprendisti maggiorenni, con alcune eccezioni relative al lavoro di:\nSono inoltre esclusi i lavoratori il cui orario di lavoro, a causa dell'attivit\u00e0 lavorativa svolta, non \u00e8 predeterminato, o \u00e8 lasciato alla determinazione del lavoratore:\nI \"lavoratori a bordo di navi da pesca marittime\" godono di un regime differenziato, come sancito dall'art. 18 del d.lgs. 66/2003.\nIn questi casi la durata di lavoro media \u00e8 di 48 ore settimanali calcolate su un periodo di riferimento di un anno. Il numero massimo consentito a bordo \u00e8 di 14 ore riferito ad una giornata lavorativa o in alternativa di 72 ore settimanali. L'orario di riposo deve essere di non meno 10 ore riferito ad una giornata lavorativa o in alternativa di 77 ore settimanali.\nDefinizione di settimana lavorativa.\nNon esiste una nozione rigida di settimana lavorativa, pertanto \u00e8 da considerare tale ogni periodo di sette giorni. I datori di lavoro hanno la facolt\u00e0 di far decorrere la settimana stessa a partire da qualsiasi giorno, oppure di considerare settimana lavorativa quella stabilita dal calendario - dal luned\u00ec alla domenica.\nGeneralmente l'ampiezza della settimana \u00e8 disciplinata dai CCNL di categoria.\nArticolazione dell'orario di lavoro giornaliero.\nNella nuova legge non viene definito esplicitamente il limite massimo della durata del lavoro giornaliero, bens\u00ec solo di quello settimanale. Viene posto un limite massimo all'orario di lavoro giornaliero, 12 ore complessive, derivanti da un vincolo da rispettare per ogni giorno di lavoro diventano una media riferita a un periodo di 4 mesi.\nIl limite giornaliero, comprensivo di straordinari, si deduce solo indirettamente, in base all'art. 7 che stabilisce che \u00abil lavoratore ha diritto a undici ore di riposo consecutivo ogni 24 ore\u00bb.\nDeroghe al limite di 13 ore giornaliere.\nNemmeno il limite di 13 ore \u00e8 tassativo. La contrattazione collettiva o aziendale, il Ministro per decreto possono derogare il limite giornaliero di 13 ore, purch\u00e9 sia compensato da un orario inferiore nelle settimane successive o da riposi compensativi (art. 17).\nLa previsione di tale deroga configura una palese violazione del 2\u00ba comma dell'art 36 Costituzione, il quale attribuisce alla legge il compito di stabilire la durata massima della giornata, oltre a non essere previsto nella Direttiva 2003/88/Ce che prevede (art. 16) un periodo di riferimento per il riposo settimanale (14 giorni) e la durata massima settimanale (48 ore medie in 4 mesi), mentre resta tassativo e inderogabile (non sulla base di una media in un periodo di riferimento) il limite delle ore giornaliere.\nEccezioni.\nL'art. 16 del d.lgs. n\u00ba 66/2003 prevede espressamente che la disciplina sull'orario settimanale non si applichi nei seguenti casi:\nOrario normale di lavoro.\nIl decreto, riprendendo l'approccio di cui alla legge n. 196/1997, definisce \"orario normale\" il limite delle 40 ore settimanali sancito da quest'ultimo provvedimento. Il decreto rimette alla contrattazione collettiva la possibilit\u00e0, sulla scorta della direttiva 93/104/CE e successiva modifica 2000/34/CE, apportare delle variazioni all'orario settimanale di lavoro (cosiddetto \"orario multiperiodale\") rapportandolo a una durata media in relazione a un periodo predeterminato non superiore all'anno.\n\u00c8 inoltre consentito alla contrattazione, in base all'art. 4 del d.lgs. 66/2003, di fissare una \"durata massima\" dell'orario di lavoro purch\u00e9 non superiore alle 48 ore settimanali (comprensive di straordinario) in relazione ad un periodo non superiore a 4 mesi (periodo che pu\u00f2 essere innalzato fino a 6 mesi o fino a 12 mesi se sussistono ragioni obiettive, tecniche o inerenti all'organizzazione del lavoro). Il superamento della soglia delle 48 ore obbliga il datore di lavoro di unit\u00e0 produttive che occupano pi\u00f9 di 10 dipendenti, a informare tempestivamente la direzione provinciale del lavoro.\nPausa giornaliera.\nIl decreto legislativo n. 66/2003 ha introdotto l'obbligo di pausa sull'orario di lavoro giornaliero, qualora l'orario di lavoro ecceda le sei ore, ai fini del recupero delle energie psicofisiche e della eventuale consumazione del pasto anche al fine di attenuare il lavoro monotono e ripetitivo, lasciando per\u00f2 la durata e le modalit\u00e0 di fruizione alle determinazioni dei contratti collettivi nazionali di lavoro.\nIl decreto inoltre dispone che, in difetto di una disciplina da parte dei C.C.N.L., al lavoratore debba comunque essere concessa una pausa, anche sul posto di lavoro, tra l'inizio e la fine di ogni periodo giornaliero di lavoro, di durata non inferiore a dieci minuti, la cui collocazione debba \"tener conto delle esigenze tecniche del processo lavorativo\".\nIl testo unico sulla sicurezza sul lavoro prevede per tutti i lavoratori che operino a un terminale un intervallo di 15 minuti ogni 120 di \"applicazione continua al videoterminale\" (la disposizione riguarda quindi i cosiddetti \"videoterminalisti\" di cui al d.lgs. 626/1994) da dedicare ad attivit\u00e0 non legate al terminale stesso, salvo diversa disposizione della contrattazione collettiva pi\u00f9 favorevole per il lavoratore.\nLe violazioni in caso di mancata tutela della salute del lavoratore sono punite con un'ammenda e un arresto minimo di tre mesi.\nIl lavoro straordinario.\nLa disciplina originaria in tema \u00e8 contenuta nell'art. 2108 comma 1 cod. civ., che dispone:\nA fissare dei limiti temporali del ricorso allo straordinario provvedeva ancora il vecchio r.d.l. 692/1923, che sanciva 2 ore giornaliere o 12 ore settimanali, limite la cui fissazione, la legge 196/1997 delegava alla contrattazione collettiva (applicandosi quella legale solo in caso di inerzia) e il cui superamento era consentito nei casi di forza maggiore, pericolo, danno alla produzione o alle persone.\nSul punto il d.lgs. 66/2003 ha provveduto ad un riordino generale, subordinando ad esso, in ogni caso, l'assenso volontario del lavoratore.\nIn questo senso, muove anche il Jobs Act:\nI vari C.C.N.L. - diversi per ogni settore di attivit\u00e0 - trattano specificatamente questo argomento, pertanto non esiste una regola unica e spesso sono migliorativi rispetto alla legge, prevedendo ancora la volontariet\u00e0 del lavoratore al lavoro straordinario ed il monte ore annuo effettuabile.\nPer via dell'orario medio di lavoro, lo straordinario \u00e8 retribuito ogni sei mesi, verificando se le ore superano una media di 40 per settimana. In assenza di una durata normale dell'orario di lavoro in 8 ore e di un limite tassativo allo straordinario (due ore al giorno), non sussiste pi\u00f9 a priori una differenza fra orario normale e straordinario, e l'interessato non potrebbe nemmeno esercitare in concreto questo diritto.\nLimiti temporali.\nIl tetto massimo del lavoro straordinario si riferisce ora alla durata media dell'orario settimanale (che come abbiamo visto prima non pu\u00f2 superare le 48 ore settimanali in riferimento ad un periodo di almeno 4 mesi) che in caso di superamento fanno scattare l'obbligo di segnalazione, in capo al datore di lavoro, che abbia impiegato all'uopo pi\u00f9 di 10 dipendenti, alla direzione provinciale del lavoro.\nLa regolamentazione del ricorso viene lasciata direttamente alla contrattazione collettiva, richiamandosi quella legale solo in supplenza:\nIl ricorso al lavoro straordinario \u00e8 ammesso, in assenza di specifica individuazione della contrattazione collettiva nelle seguenti ipotesi:\nIl Jobs Act (Legge n. 81/2015, art. 6) introduce un limite non derogabile al lavoro straordinario, pari al 25% delle ore di lavoro settimanali concordate, dove il rapporto non \u00e8 gi\u00e0 diversamente regolato da un contratto collettivo di lavoro.\nMaggiorazioni retributive.\nL'art. 2108 cod. civ. prevede che il lavoro straordinario venga retribuito con una maggiorazione rispetto all'orario normale di lavoro. Tale maggiorazione in origine era prevista dal r.d.l. 692/1923 nella misura del 10%, mentre ora l'ammontare viene lasciato alla contrattazione collettiva, la quale pu\u00f2 anche prevedere dei riposi supplementari (anche in alternativa all'eventuale maggiorazione retributiva).\nIl Jobs Act (Legge n. 81/2015, art. 6, commi 2 e 6) per il lavoro supplementare e straordinario, anche per contratti a tempo parziale, eleva al 15% la percentuale di maggiorazione della retribuzione oraria globale di fatto, comprensiva dell'incidenza della retribuzione sugli istituti retributivi indiretti e differiti.\nUn decreto del IV Governo Berlusconi del 21 maggio 2008, ha introdotto una tassazione ferma al 10% per le voci variabili del salario, fino a un massimale di 3.000 euro e 30.000 lordi di reddito annuo. La detassazione a favore delle imprese non vincola il datore di lavoro a una maggiore retribuzione del lavoro straordinario o dei premi, non sempre quindi \u00e8 restituita in parte ai dipendenti.\nLa presunta incostituzionalit\u00e0.\nIl decreto legislativo 66/2003, come modificato dal d.lgs 19 luglio 2004 n.213, presenterebbe secondo una interpretazione sindacale a cura della CGIL, presunti profili di incostituzionalit\u00e0:\nDati statistici.\nRapporto con la produttivit\u00e0.\nLe ore annuali di lavoro non sono correlate alla produttivit\u00e0 misurata secondo l'indice PPP (Parit\u00e0 di potere d'acquisto) in dollari . \nIn particolare dal grafico si nota che paesi come Corea, Grecia e Israele nonostante abbiano un numero annuale di ore lavorate molto alto (1900-2000 ore annue), hanno per\u00f2 una scarsa produttivit\u00e0 (35-40 dollari). \nPaesi come l'Italia,la Spagna, la Polonia, la Nuova Zelanda nonostante lavorino un po' meno (1700-1800 ore annue) hanno una produttivit\u00e0 leggermente superiore (40-50 dollari). \nInvece paesi come Germania, Danimarca, Norvegia, Olanda, Islanda, Svezia che lavorano molto meno (1400-1500 ore) hanno una produttivit\u00e0 molto pi\u00f9 alta (70-90 dollari). \nInfine il Lussemburgo con 1500 ore lavorative annue ha una produttivit\u00e0 di 95 dollari, mentre l'Irlanda con quasi 1800 ore lavorative ha una produttivit\u00e0 di 100 dollari."}
{"id": "1313827", "revid": "767487", "url": "https://it.wikipedia.org/wiki?curid=1313827", "title": "The Complete Singles Anthology", "text": "The Complete Singles Anthology \u00e8 la quinta ed ultima raccolta della band pop punk Buzzcocks. Composta da 3\u00a0cd per un totale complessivo di 55 brani, \u00e8 la compilation pi\u00f9 completa ed esaustiva della produzione musicale della band inglese. Sono presenti alcuni brani suonati dal vivo. L'ultimo cd inoltre si chiude con una lunga intervista a Pete Shelley e Steve Diggle, i due membri principali (anche per gli anni d'attivit\u00e0) dei Buzzcocks."}
{"id": "1313829", "revid": "451735", "url": "https://it.wikipedia.org/wiki?curid=1313829", "title": "Serie A2 2000-2001 (pallacanestro maschile)", "text": "La Serie A2 maschile FIP 2000-2001 \u00e8 stata l'ultima edizione della Serie A2, prima della trasformazione nel Campionato di Legadue.\nVi hanno partecipato 10 squadre, in un campionato all'italiana composto di due gironi di andata e due di ritorno. Sono state promosse in Serie A: Biella, Fabriano e Basket Livorno. In seguito alla riforma dei campionati non sono previste retrocessioni.\nStagione regolare.\nRisultati.\nLega Basket Serie A2 Tabellone gare"}
{"id": "1313833", "revid": "1459779", "url": "https://it.wikipedia.org/wiki?curid=1313833", "title": "Riccardo Licata", "text": "Biografia.\nNasce a Torino il 20 dicembre del 1929. La sua famiglia si trasferisce dapprima a Parigi e poi a Roma, dove vive dal 1935 al 1945. Nel 1946 si trasferisce con la madre a Venezia. Nel 1947 s'iscrive al Liceo Artistico. Studia la cultura della Bauhaus e inizia a cimentarsi con il mosaico. Conosce gli artisti Santomaso, Vedova, Viani, Turcato, Birolli. Nel 1949 - con altri giovani pittori: Ennio Finzi, Tancredi Parmeggiani, Bruno Blenner e con lo scultore Giorgio Zennaro - costituisce un gruppo di tendenza astratta.\nNel 1950 s'iscrive all'Accademia di Belle Arti di Venezia e comincia ad esporre. . Conosce Gino Severini, che raggiunger\u00e0 a Parigi come assistente alla cattedra di mosaico, l'anno successivo. Inizia a vivere tra Parigi, frequentandovi gli studi di vari artisti, e Venezia, dove mantiene il proprio. Diventa docente di mosaico all'Accademia di Belle Arti di Parigi e, dal 1970, insegna tecniche dell'incisione a Venezia. \nIn questo periodo sviluppa e definisce quello che poi diventer\u00e0 il suo linguaggio artistico: una specie di alfabeto, composto da simboli e tratti grafici, che caratterizzer\u00e0 gran parte della sua produzione, in particolar modo negli oli su tela, nelle tecniche miste e nelle serigrafie a tiratura limitata. Questi tratti - che Licata stesso definisce lettere immaginarie, una \"scrittura grafico-pittorica\" che trae ispirazione dal linguaggio musicale - vengono usati dall'artista per comporre le opere che lo renderanno famoso.\nSuoi grandi mosaici sono installati in spazi pubblici di citt\u00e0 italiane e francesi, quali Genova (Palazzo dei lavori pubblici), Bourgoin-Jallieu, Sault-l\u00e8s-Rethel, Lilla (Universit\u00e0), Perpignano, Monza (largo di via Italia), Reggio Emilia (Camera del Lavoro), ecc. Si \u00e8 occupato anche di scenografie teatrali (\"Medea\" di Euripide, nel 1978 a Treviso, Teatro Comunale) e di balletto (\"Ichspaltung\" di Giuseppe Marotta nel 1980 a Venezia, Teatro Goldoni). Sue opere si trovano presso Musei d'Arte Moderna di Venezia, Milano, Mulhouse, Alessandria, Roma, Torino, Varsavia, San Paolo del Brasile, Vienna, New York, Stoccolma, Firenze, Stoccarda, ecc. La Biblioteca Nazionale Marciana di Venezia ha allestito dal 31 marzo al 1\u00ba maggio 2007 l'importante mostra: \"Riccardo Licata. Diari di viaggio\", nella quale sono stati esposti acquarelli e disegni del maestro, eseguiti su diversi album su carte pregiate.\nPresso il Museo Nazionale di Palazzo Venezia - Sala Regia e Sala delle Battaglie - a Roma, nel gennaio/marzo 2009, si \u00e8 tenuta, inaugurata alla presenza di alte cariche dello Stato e del Ministro per i beni e le attivit\u00e0 culturali, l'importante rassegna \"Riccardo Licata e le stagioni dello spazialismo a Venezia\", che ha ripercorso, proprio nell'anno in cui compiva 80 anni, la carriera artistica del maestro, anche approfondendo il confronto fra il percorso del pittore negli anni Cinquanta e Sessanta e quello di tutti gli altri artisti veneziani, suoi contemporanei, che aderirono in quegli anni alla corrente spazialista, geniale e rivoluzionario movimento artistico che influenz\u00f2 profondamente l'arte europea nel Dopoguerra grazie al lavoro del suo teorico e fondatore, Lucio Fontana, che ne avvi\u00f2 la nascita a partire dal 1947.\nSempre nell'anno 2009, la citt\u00e0 di Venezia, per celebrare gli 80 anni del pittore e mosaicista, ospita nel prestigioso Palazzo Ducale una grande mostra di mosaici e vetri. Nello stesso anno Venezia ospita inoltre, presso la sede espositiva della ex Chiesa di Santa Marta, \"Porto D'Arti\", evento collaterale alla 53\u00aa Biennale d'arte (progetto che figurer\u00e0 nel Catalogo generale della stessa Biennale e in tutte le comunicazioni dell'Ente), in cui il maestro, che gi\u00e0 annovera ben 8 presenze alla Biennale Veneziana, espone unitamente ad altri 7 artisti italiani di fama internazionale, tra i migliori esempi italiani nell'ambito delle arti visive. Muore a Venezia il 19 febbraio 2014."}
{"id": "1313836", "revid": "105400212", "url": "https://it.wikipedia.org/wiki?curid=1313836", "title": "Galore - The Videos", "text": "Galore - The Videos \u00e8 un VHS dei Cure, uscito nell'ottobre del 1997.\n\u00c8 la raccolta dei videoclip pubblicati dal 1987 al 1997; \u00e8 il corrispettivo video della compilation \"Galore - The Singles 1987-1997\", con cui condivide l'intera tracklist ad eccezione di \"Strange Attraction\", terz'ultima canzone nel cd, per cui non \u00e8 stato girato alcun video."}
{"id": "1313837", "revid": "110157", "url": "https://it.wikipedia.org/wiki?curid=1313837", "title": "The Seventh Song", "text": "The Seventh Song \u00e8 un album del chitarrista Steve Vai uscito nel 2000. Si tratta della sua prima raccolta, ma contrariamente ad un tradizionale album \"greatest hits\" o \"best of\", questo ha una caratteristica particolare: tutte le canzoni in esso contenute (ad eccezione delle tre tracce inedite e della traccia nascosta) sono contenute in uno dei precedenti album di Vai come settimo brano. La settima traccia in ognuno dei suoi album \u00e8 solitamente il brano meglio articolato e con maggior contenuto emotivo. \"Christmas Time is Here\", non essendo presente in precedenti album di Vai, \u00e8 tuttavia presente come settima traccia nella compilation di Natale del 1996, \"Merry Axemas\".\nLe nuove canzoni in questo album sono \"Melissa's Garden\" (che \u00e8 tra l'altro la settima traccia), \"The Wall of Light\" e \"Boston Rain Melody\". La traccia di \"Boston Rain Melody\" continua al termine del brano, cos\u00ec da rivelare la canzone non riportata \"Warm Regards\", il finale strumentale dell'album di Vai del 1996, \"Fire Garden\".\nTracce.\nTutte le tracce scritte da Steve Vai, eccetto dove indicato."}
{"id": "1313840", "revid": "1888309", "url": "https://it.wikipedia.org/wiki?curid=1313840", "title": "Alc\u00e1zar di Siviglia", "text": "LAlc\u00e1zar di Siviglia (spagnolo: \"Reales Alc\u00e1zares de Sevilla\") \u00e8 un palazzo reale situato a Siviglia, in Spagna. Il palazzo rappresenta uno dei migliori esempi di architettura mud\u00e9jar.\nStoria.\nOriginariamente forte dei Mori, l'Alc\u00e1zar (dall'arabo \u0627\u0644\u0642\u0635\u0631, \"al-qa\u1e63r\", che significa \"palazzo\") venne costruito nell'VIII secolo, laddove un tempo si trovavano le rovine di una fortificazione di epoca romana. Nel corso dei secoli, la struttura dell'edificio venne ampliata svariate volte.\nUn primo ampliamento avvenne con Mohammed Ben Abad nell'XI secolo. Ulteriori modifiche si registrarono nel corso del secolo immediatamente successivo, quando il califfo almohade Ab\u016b Ya\u02bfq\u016bb Y\u016bsuf I fu il primo a costruire, in questo luogo, un complesso fortificato chiamato \"al-Muwarraq\" (arabo \u0627\u0644\u0645\u0648\u0631\u0642). Molti dei moderni alc\u00e1zar sono stati eretti sulle rovine di quelli dei musulmani di al-Andalus per mano di Pietro I di Castiglia (noto anche come Pietro il Crudele) a partire dal 1364. Tra i palazzi rimaneggiati dal regnante castigliano figura anche l'alcaz\u00e1r sivigliano. Per i lavori di costruzione del proprio palazzo in stile arabo, durati dal 1364 al 1366, Pietro si avvalse della manodopera di lavoratori musulmani.\nI successivi monarchi aggiunsero parti all'alc\u00e1zar. Carlo V apport\u00f2 modifiche in stile gotico, in contrasto con le precedenti sezioni in stile islamico.\nNel corso del Settecento, il palazzo fu ripetutamente danneggiato da calamit\u00e0 quali incendi e terremoti. Ciononostante, la facciata dell'edificio \u00e8 ancora quella del 1364.\nSezioni dell'Alc\u00e1zar.\nPatio de las Doncellas.\nIl \"Cortile delle Fanciulle\", realizzato tra il 1367 e il 1378 come un rettangolo dotato di lati lunghi 22 e 17 m, deve il proprio nome a una leggenda secondo la quale i musulmani di al-Andalus pretendevano dai regni cristiani spagnoli, come tributo, 100 vergini ogni anno.\nIl livello inferiore del patio venne costruito da Pietro I e comprendeva iscrizioni che descrivevano lo stesso Pietro come sultano. Questo livello \u00e8 ornato da azulejos risalenti al XIV secolo, oltre che da coperture decorate ad artesonado. Numerose lussuose stanze si trovano sui lati del patio. Al centro si trova una grande piscina rettangolare con giardini su ogni lato. Per molti anni il giardino fu completamente pavimentato in marmo con una fontana al centro. In ogni caso le prove storiche mostrarono che i giardini e la piscina furono il primo aspetto del cortile, che quindi venne ripristinato. Poco dopo questa restaurazione il giardino venne ripavimentato per richiesta del regista Ridley Scott. Scott utilizz\u00f2 il cortile come se fosse quello del Re di Gerusalemme nel film \"Le crociate - Kingdom of Heaven\". Dopo la conclusione delle riprese il giardino riacquist\u00f2 l'aspetto originario, con piscina e giardini.\nLa pavimentazione fu un'idea di Carlo V che venne progettata da Luis de Vega nello stile del Rinascimento italiano. Furono incluse anche piastre mud\u00e9jar tra le decorazioni. La costruzione di queste aggiunte occup\u00f2 gli anni dal 1540 al 1572.\nCasa di Mar\u00eda de Padilla.\nSal\u00f3n de Embajadores.\nIl salone \u00e8 una stanza a pianta quadrata, di quasi 10 m per lato, fatta decorare in stile mudejar da Pietro il Crudele. Tre lati della stanza sono aperti da archi in stile moresco, sormontati da un fregio sui quali sono raffigurati numerosi regnanti della Castiglia. La copertura del salone \u00e8 una cupola riccamente decorata, opera eseguita nel 1427.\nBa\u00f1os de Do\u00f1a Mar\u00eda de Padilla.\nI \"Bagni di Donna Mar\u00eda de Padilla\" sono camere di raccolta di acqua piovana situate sotto il Patio del Crucero. Queste vasche presero il nome da Mar\u00eda de Padilla, moglie di Pietro il Crudele. Si racconta che Pietro I si innamor\u00f2 di Mar\u00eda e che ne uccise il marito. Mar\u00eda resistette alle sue \"avance\" e si gett\u00f2 in faccia dell'olio bollente per sfigurarsi e bloccare i propositi di Pietro. In seguito divenne suora e si trasfer\u00ec in un convento. Viene vista come simbolo di purezza nella cultura di Siviglia.\nLa Casa de Contrataci\u00f3n.\nLa Casa de Contrataci\u00f3n (Casa del Commercio) si trova vicino al Patio de la Monteria. Venne costruita nel 1503 dai Re Cattolici per regolare e promuovere il commercio con il Nuovo Mondo. La Casa gest\u00ec il commercio e le dispute legali dando ai Reali il monopolio sul commercio con le Americhe. La Casa comprendeva anche l'Ufficio Idrografico e Scuola di Navigazione\" per le ricerche nautiche e lo studio, con il navigatore fiorentino Amerigo Vespucci come \"pilot major\" (primo direttore) nel 1508. La \"Casa\" includeva anche una cappella in cui i Colombo incontrarono Ferdinando e Isabella dopo il secondo viaggio. La cappella, che ha un'influenza mud\u00e9jar, ospita un retablo che da risalto alla \"Madonna dei Navigatori\", un trittico creato nel 1535 che mostra la Vergine nell'atto di proteggere un gruppo di nativi americani e altri naviganti, nonch\u00e9 numerose altre scene riguardanti il Nuovo Mondo. Nella Casa trovano posto anche una serie di arazzi e di ulteriori quadri, tra i quali un \"Ecce Homo\" dipinto da A. de Morales.\nCappella di Carlo V.\nRealizzata in stile gotico, la cappella \u00e8 decorata da azulejos del XVI secolo. Al suo interno, la cappella conserva un altare in maiolica (eseguito nel 1504 da Francesco Nicoloso di Pisa) e una serie di arazzi che raffigurano la presa di Tunisi (opere realizzate a Bruxelles nel 1740). "}
{"id": "1313843", "revid": "110157", "url": "https://it.wikipedia.org/wiki?curid=1313843", "title": "Heilongjiang", "text": "Lo Heilongjiang (in cinese ; in mancese , \"Sahaliyan ula\") \u00e8 una provincia della Repubblica Popolare Cinese, nel nord est del paese. Il capoluogo \u00e8 Harbin.\nGeografia.\nIl significato letterale di Heilongjiang \u00e8 \"Fiume del Dragone Nero\", cio\u00e8 il nome cinese per il fiume Amur. Il nome Manchu, Sahaliyan ula, che significa \"fiume nero\", \u00e8 all'origine di Sachalin.\nConfini.\nConfina a sud con la provincia di Jilin, con la Mongolia Interna ad ovest e con la Russia a nord, lungo la linea segnata dal corso del fiume Amur.\nAmministrazione.\nSuddivisione amministrativa.\nMappa della suddivisione amministrativa della provincia dello Heilongjiang."}
{"id": "1313848", "revid": "729019", "url": "https://it.wikipedia.org/wiki?curid=1313848", "title": "Greatest Hits (DVD The Cure)", "text": "Greatest Hits \u00e8 un DVD dei Cure, uscito nel novembre del 2001.\n\u00c8 una raccolta dei video promozionali dei singoli pi\u00f9 di successo della band, pubblicata contemporaneamente alla compilation audio \"Greatest Hits\", che ha segnato il loro addio all'etichetta storica Fiction Records. In pi\u00f9 il DVD (non il VHS) contiene un video di 30 minuti girato durante la registrazione dell'Acoustic Hits e, come easter egg, la copertina dell'album e i video promozionali per \"The Caterpillar\", \"Close To Me (Closest mix)\" e \"Pictures of You\", esclusi dalla tracklist del cd."}
{"id": "1313859", "revid": "34222", "url": "https://it.wikipedia.org/wiki?curid=1313859", "title": "Grande Lago Salato", "text": ""}
{"id": "1313865", "revid": "123061747", "url": "https://it.wikipedia.org/wiki?curid=1313865", "title": "Serie A2 1999-2000 (pallacanestro maschile)", "text": "Il campionato di serie A2 di pallacanestro maschile 1999-2000 \u00e8 composto da 11 societ\u00e0. Le squadre giocano un girone di andata, uno di ritorno pi\u00f9 un terzo girone.\nLa prima classificata si aggiudica la promozione diretta in serie A1.\nLe squadre classificate tra il 2\u00ba ed il 9\u00ba posto si contendono ai play-off le altre 2 promozioni.\nRetrocede l'ultima classificata.\nStagione regolare.\nRisultati.\nLega Basket Serie A2 Tabellone gare"}
{"id": "1313872", "revid": "22475", "url": "https://it.wikipedia.org/wiki?curid=1313872", "title": "Innocenti J4", "text": ""}
{"id": "1313874", "revid": "1632387", "url": "https://it.wikipedia.org/wiki?curid=1313874", "title": "4 Play", "text": "4 Play (anche scritto 4play) \u00e8 il titolo di una compilation del gruppo inglese The Cure, pubblicata nel gennaio 2006 esclusivamente in digitale attraverso il negozio online iTunes Music Store. Un raro disco promozionale, contenente le prime otto tracce, \u00e8 stato comunque stampato.\nDescrizione.\nQuesta compilation cade poco dopo le ristampe degli album \"Seventeen Seconds\", \"Faith\" e \"Pornography\" come \"deluxe editions\" e ne vuole essere un veicolo promozionale: infatti contiene canzoni da ognuno dei dischi bonus (pi\u00f9 quattro canzoni dalla precedente ristampa di \"Three Imaginary Boys\") e le quattro \"title track\" ri-registrate dal gruppo, pi\u00f9 interviste.\nLa particolarit\u00e0 di questo disco \u00e8 per\u00f2 che queste ri-registrazioni sono state portate avanti solamente da Robert Smith, Simon Gallup e Jason Cooper, poich\u00e9 erano appena stati licenziati dal gruppo Perry Bamonte e Roger O'Donnell. Queste quattro tracce sono dunque le uniche nella storia dei Cure ad essere firmate dal trio cos\u00ec composto (pochi mesi dopo ritorner\u00e0 infatti in formazione Porl Thompson)."}
{"id": "1313878", "revid": "287204", "url": "https://it.wikipedia.org/wiki?curid=1313878", "title": "Aner Shalev", "text": "Biografia.\nHa studiato filosofia e matematica all'Universit\u00e0 Ebraica di Gerusalemme e nel 1988 ha ricevuto un Doctor of Philosophy in matematica. Ha fatto un postdottorato a Oxford e nel 1992 \u00e8 entrato nell\"'Einstein Institute of Mathematics\" dell'Universit\u00e0 Ebraica di Gerusalemme, dove \u00e8 professore ordinario dal 1998.\nHa scritto due raccolte di racconti, la prima ha vinto l\"'Harry Harshon Prize\" nel 1985, e un romanzo, pubblicato in Italia da edizioni e/o nel 2007 con il titolo \"Dove finisce New York\"."}
{"id": "1313883", "revid": "106356", "url": "https://it.wikipedia.org/wiki?curid=1313883", "title": "Music is the Message", "text": ""}
{"id": "1313885", "revid": "96757316", "url": "https://it.wikipedia.org/wiki?curid=1313885", "title": "Episodi di Mutant X (terza stagione)", "text": "La terza stagione della serie televisiva Mutant X \u00e8 andata in onda originariamente dal 29 settembre 2003 al 17 maggio 2004 negli Stati Uniti, trasmessa da diversi canali con il sistema del \"broadcast syndication\". In Italia \u00e8 stata trasmessa per la prima volta nel marzo 2006 dal canale satellitare AXN e successivamente (2007) trasmessa in chiaro da varie reti locali.\nIn una notte senza luna.\nTrama.\nAll'indomani del disastro, Mutant X scoprono che Emma \u00e8 morta ed Adam \u00e8 scomparso, dopo una ricerca scoprono che Mason Eckhart ha rapito Adam ed Eckhart in cambio vuole la ricerca di Adam per riavere il corpo allo stato naturale. La squadra ha difficolt\u00e0 a sbloccare i file di Adam e appare un New Mutant, Lexa Pierce, per aiutare rivelando che la scomparsa di Adam ha suscitato cose nel mondo della ricerca genetica e un sacco di persone sono arrabbiate. Riesce a convincere la squadra che lei \u00e8 dalla loro parte. Eckhart rivela che Adam \u00e8 morto e ruba la ricerca. Successivamente rapisce Brennan per trovare i codici di accesso al Santuario per\u00f2 i Mutant X arrivano in suo soccorso e Mason viene colpito a morte da un Brennan arrabbiato. Jesse scopre Lexa ha suoi piani.\nIl prezzo del peccato.\nTrama.\nUna malattia da prioni viene messa all'asta tra i bio-terroristi per\u00f2 il contatto di Lexa vuole che ci\u00f2 non accada e permette ai Mutant X una missione per recuperare l'arma. La missione sembra molto difficile specialmente quando sono tutti catturati, ma con l'arma sostituita da Shalimar riescono a fuggire. Lexa rivela a Jesse di una donna misteriosa di nome Dominique che \u00e8 nota per essere il pi\u00f9 grande ingegnere genetico. Nel frattempo, appena Dominique scopre che l'arma manca, ordina una ricerca contro Mutant X.\nIl contagio.\nTrama.\nQuando Mutant X riceve un SOS da una fonte misteriosa vanno a una base militare che \u00e8 stata infettata da una malattia mortale. La squadra scopre che lo scienziato che ha creato il virus era un conoscente di Adam ed ha secondi fini riguardanti il virus mortale infettivo.\nDove abita il male.\nTrama.\nShalimar aiuta la sua amica Andrea, che \u00e8 anche una psionica, a fermare un serial killer che imita il famigerato assassino del puzzle e lascia indizi per le sue prossime vittime in forma di puzzle. Quando scoprono che la sua prossima vittima sar\u00e0 proprio Shalimar, i Mutant X trovano che il cervello di Andrea \u00e8 stato danneggiato ed \u00e8 lei il serial killer.\nCorsa contro il tempo.\nTrama.\nDurante una notte fuori, Lexa \u00e8 stata inconsapevolmente drogata con una sostanza letale che crea caos nei suoi poteri. Lexa \u00e8 stabilizzata ma la squadra scopre che sta per morire in 72 ore se non viene trovata una cura. Shalimar e Lexa vanno sotto copertura, vengono arrestatee trovano la Dr Sara Stanton nella stessa prigione, che \u00e8 anche la creatrice della droga mortale. La missione \u00e8 minacciata quando Stanton cerca di ottenere la sua vendetta contro il suo fidanzato che \u00e8 la vera mente dietro l'intera operazione di droga. La dottoressa viene arrestata mentre Shalimar e Jesse devono ottenere la necessaria iniezione per salvare la vita di Lexa.\nOmbre nell'oscurit\u00e0.\nTrama.\nUn conoscente di Brennan, il dottor Palance che ha aiutato Brennan con i suoi poteri quando era giovane, lo chiama per indagare su morti bizzarre che si verificano in un ospedale psichiatrico locale che \u00e8 stato riaperto. Brennan scopre che un New Mutant con la capacit\u00e0 di creare illusioni \u00e8 colui che sta uccidendo la gente e che fa vedere il fantasma di uno dei bambini morti nell'incendio di molto tempo fa.\nIl guaritore.\nTrama.\nIl Contatto di Lexa manda i Mutant X in missione per localizzare e catturare un potente New Mutant, Kristoff che possiede il potere di togliere la vita e dare la vita a qualcun altro. Tuttavia c'\u00e8 un altro gruppo che cerca di catturarlo. La ricerca costa la vita di Brennan e Shalimar ma Kristoff guarisce Shalimar e prende la vita di una persona inquadrata nel suo culto. Shalimar si sente male per Kristoff perch\u00e9 lui muore salvando Brennan, ma presto prende la vita di un traditore e rivive.\nLocuste.\nTrama.\nJesse cerca la sua ex fidanzata, Alisha quando scoprono che la sua azienda \u00e8 coinvolta nella manipolazione genetica delle colture: Scoprono per\u00f2 che \u00e8 il dirigente di fiducia di Alisha che sta dietro l'operazione di creare locuste geneticamente modificate per distruggere le colture di altre aziende agricole per guadagnare pi\u00f9 denaro. Brennan e Shalimar, con l'aiuto di un medico di The Dominion, trovano una cura e Jesse rivela il suo segreto ad Alisha. Lei lo accetta e Jesse spiega la sua nuova vita dicendole che non possono stare insieme.\nSenza uscita.\nTrama.\nUn Tele-cibernetico vuole vendicarsi dei Mutant X. Con il corpo paralizzato, usa i suoi poteri ed entra nel sistema di sicurezza del Santuario: chiude Brennan e Jesse all'interno mentre Shalimar e Lexa fuggono. Quando il Mutant porta Shalimar e Lexa in trappola si rendono conto con chi hanno a che fare: Shalimar trova indizi per individuarlo e lo ferma prima che possa uccidere Jesse e Brennan.\nIl fratello gemello.\nTrama.\nLexa Pierce \u00e8 sulle tracce del suo fratello gemello Leo, mutante anch'egli. \u00c8 dotato del potere di assumere aspetti diversi, in una sorta di sindrome da personalit\u00e0 multipla manifestata fisicamente. Lo cerca anche il malvagio mutante telecinetico Carter, perch\u00e9, dopo aver subito una grave ferita, ha bisogno di un trapianto di cuore e non riesce a trovare un donatore compatibile, pur avendo gi\u00e0 ucciso altri mutanti per ottenerne uno. Per la caratteristica del suo potere Leo sarebbe il donatore ideale. A cacciarlo per conto di Carter \u00e8 Bain, un criminale prezzolato che alla fine riesce a rintracciarlo, con l'involontario aiuto di Lexa. Terrorizzato per la sua sorte, Leo si trasforma in Troy, la sua personalit\u00e0 pi\u00f9 feroce e violenta e cos\u00ec riesce a sfuggire alla cattura. Per fermarlo e impedirgli di uccidere Brennan Mulwray, Lexa sar\u00e0 costretta a ucciderlo.\nPossibilit\u00e0.\nTrama.\nLexa ottiene informazioni da The Dominion circa una bomba che dovrebbe far saltare un intero edificio. Brennan e un New Mutant, viaggiatore nel tempo, Samantha, passa attraverso una serie di realt\u00e0 alternative per evitare lo scoppio della bomba con l'aiuto dei Mutant X, ma non riescono, tranne l'ultima volta, quando Samantha si sacrifica per permettere che riesca la missione.\nProgetto Contact.\nTrama.\nBrennan e Shalimar indagare sul lavoro di un gruppo segreto e trovano una persona che pensa che i mutanti siano alieni e tutto derivi dalla GSA, Genomex e Adam Kane. Lexa fatica a prendere una decisione: continuare come parte di Mutant X o rispettare il suo accordo con Dominion visto che la missione di trovare suo fratello \u00e8 finita.\nLadri di opere d'arte.\nTrama.\nIl contatto di Lexa chiede ai Mutant X di acquisire una serie di dipinti che hanno immensa importanza e Shalimar riceve informazioni vitali da una fonte misteriosa. Lexa trova la concorrenza di un New Mutant che ha la capacit\u00e0 di manipolare l'energia mentre ruba i dipinti. Brennan e Shalimar indagano sulla misteriosa voce e scoprono che i dipinti contengono indizi su una formula di una nuova fonte di combustibile che pu\u00f2 cambiare le potenze economiche del mondo.\nUna vita normale.\nTrama.\nUn uomo di nome Anthony Gervais ha preso in ostaggio un paio di membri del Consiglio Dominion mettendoli in stato di animazione sospesa e chiede un riscatto per liberarli. Adam rivela a Shalimar che \u00e8 lui la voce misteriosa e le chiede di salvare segretamente uno scienziato che ha scoperto il processo dell'animazione sospesa. Shalimar va a salvare lo scienziato, intanto Lexa sa dal suo contatto che Shalimar ha ricevuto una comunicazione da fuori. La squadra finalmente si fida di Shalimar e con Adam aiuta lo scienziato a scoprire una cura per l'animazione sospesa e libera gli ostaggi.\nDoppia lealt\u00e0.\nTrama.\nBrennan torna al suo passato criminale quando i Mutant X scoprono che un suo vecchio partner \u00e8 coinvolto nel furto di segreti da The Dominion. Ritorna quindi ad essere un ladro d'auto ed uno scassinatore, cercando di forzare una cassaforte ma nel contempo vorrebbe anche salvare il suo vecchio amico.\nEterna giovinezza.\nTrama.\nMutant X dissotterrano un vecchio esperimento militare che prevede la somministrazione di un siero d'inversione dell'et\u00e0 e sono tutti sorpresi di scoprire che il nonno di Jesse \u00e8 uno dei soggetti della prova.\nUn delicato intervento.\nTrama.\nI Mutant X scoprono che Lexa \u00e8 oggetto di un esperimento segreto. Lei \u00e8 controllata da chi gli ha impiantato un dispositivo nel cervello che credeva ormai disarmato e che la obbliga ad uccidere alcuni componenti di Dominion. I Mutant X danno la caccia al medico che ne \u00e8 responsabile.\nPericolo dal passato.\nTrama.\nImprovvisamente Jesse viene ferito da un colpo di pistola. I Dominon mandano un medico per aiutarlo a guarire poich\u00e9 si tratta di un proiettile speciale che destabilizza la sua struttura. Quando la vita di Jesse \u00e8 in bilico, Brennan si fa connettere dal medico, che \u00e8 psionica, alla mente di Jesse e cerca di condurlo attraverso i ricordi del passato che hanno condiviso per salvargli la vita.\nSogno d'amore.\nTrama.\nShalimar riceve una telefonata di aiuto da una sua amica. I Mutant X cercano l'origine della telefonata e scoprono che proveniva da un club molto esclusivo. Shalimar incontra la sua amica che dice di non conoscerla. I Mutant X intervengono quindi per fermare uno scienziato che clona donne per usarle come schiave nel club esclusivo per uomini.\nLa profezia.\nTrama.\nBrennan combatte con The Guardian per cercare di fermare la Profezia. Il piano di alcuni New Mutant \u00e8 di riportare in vita Ashlocke dalla tomba per la dominazione del mondo.\nIl circo delle meraviglie.\nTrama.\nI sospetti di Lexa portano i Mutant X in un circo. Scoprono che questo \u00e8 in realt\u00e0 un campo di sterminio mobile per New Mutant. Questi vengono ingannati dall'idea che sia un rifugio proprio per loro mentre si tratta di un progetto di un consigliere all'interno di The Dominion.\nAttacco finale.\nTrama.\nQuando The Dominion cattura Lexa, Jesse e il resto dei Mutant X corrono ad aiutarla. Pi\u00f9 tardi imparano chi \u00e8 veramente il Creatore."}
{"id": "1313886", "revid": "287204", "url": "https://it.wikipedia.org/wiki?curid=1313886", "title": "Hated in the Nation", "text": "Hated in the Nation \u00e8 una raccolta del cantante punk GG Allin. Venne pubblicata per la prima volta nel 1987 in cassetta, fu poi ristampata nel 1998, quindi dopo la sua morte, in CD."}
{"id": "1313892", "revid": "63760", "url": "https://it.wikipedia.org/wiki?curid=1313892", "title": "Il fiore delle mille e una notte", "text": ""}
{"id": "1313895", "revid": "1543377", "url": "https://it.wikipedia.org/wiki?curid=1313895", "title": "Steve Diggle", "text": "Steve Diggle \u00e8 il chitarrista e seconda voce della band punk rock/pop punk Buzzcocks. \u00c8 entrato nel gruppo nel 1976 inizialmente come bassista (suonando nell'EP \"Spiral Scratch\"), ma dopo l'abbandono di Howard Devoto ha iniziato a suonare la chitarra.\nOltre all'attivit\u00e0 di musicista, \u00e8 stato anche compositore per la band inglese, realizzando alcuni brani tra cui certamente il pi\u00f9 famoso \u00e8 \"Harmony In My Head\", il cui singol\u00f2 entro nella Top 40 inglese del 1979 arrivando fino alla posizione 32.\nDopo lo scioglimento dei Buzzcocks, avvenuto nel 1980, Diggle ha fondato la band Flag of Convenience, da cui \u00e8 uscito nel 1989 proprio per rientrare a far parte della storica band punk. Negli ultimi anni, pur continuando a suonare con i Buzzcocks, ha prodotto anche alcuni album da solista.\nCollegamenti esterni.\nSito Ufficiale"}
{"id": "1313898", "revid": "122910687", "url": "https://it.wikipedia.org/wiki?curid=1313898", "title": "XXV Universiade invernale", "text": "La XXV Universiade invernale (2011 K\u0131\u015f \u00dcniversite Oyunlar\u0131) si \u00e8 svolta dal 27 gennaio al 6 febbraio 2011 nella citt\u00e0 di Erzurum, in Turchia.\nAssegnazione.\nIl 16 gennaio 2007, durante i Giochi della Universiadi invernali 2007 di Torino, sono state assegnate dalla FISU sia l'Universiade 2011 estiva che quella invernale.\nIn lizza con Erzurum c'era anche la citt\u00e0 di Maribor, Slovenia .\nImmagine dei Giochi.\nIl logo e la mascotte delle Universiadi sono state disegnate dalla Universit\u00e0 Atat\u00fcrk di Erzurum.\nLogo.\nIl logo della manifestazione rappresenta il doppio minareto di una madrasa, che viene presa come riferimento di formazione simil-universitaria del passato, e che viene presentato con la classica forma dei logo delle Universiadi, ovvero la \"U\". La presentazione del simbolo con il motivo di Seljuk vuole unire storia, cultura e sport.\nMascotte.\nLa mascotte delle Universiadi invernali 2011 si chiama Kanka ed \u00e8 un'aquila con due teste che rappresenta le culture occidentale ed orientale che convivono nella Turchia odierna, oltre che forza e potenza, tipiche del rapace. I colori blu e rosso sono invece un riferimento ai colori cittadini.\nLe gare.\nDiscipline.\nIl programma della manifestazione competizioni in 11 discipline:"}
{"id": "1313904", "revid": "1543377", "url": "https://it.wikipedia.org/wiki?curid=1313904", "title": "Downtown (singolo Petula Clark)", "text": "Downtown \u00e8 una canzone che ha riscosso enorme successo in tutto il mondo, sia con la versione originale che con le reinterpretazioni realizzate in seguito.\nIl brano.\nSi tratta di una canzone pop scritta da Tony Hatch dopo la sua prima visita a New York. \nOriginariamente, il compositore aveva intenzione di affidarla al gruppo Drifters ma fu invece cantata da Petula Clark. \nIl singolo venne pubblicato nel novembre 1964 mondialmente e riscosse un successo planetario, conquistando in particolar modo i mercati inglese (seconda posizione e disco d'oro), irlandese e danese (seconda posizione), francese (in francese \"Dans le temps\" che arriva in sesta posizione), italiano, tedesco (prima posizione per otto settimane), austriaco ed indiano (terza posizione), Olanda (quarta posizione), Norvegia (ottava posizione) ma riscuotendo un ottimo successo anche in Canada, Australia, Nuova Zelanda, Rhodesia e Sud Africa (prima posizione) e USA, dove la carriera della cantante prosegu\u00ec in maniera egregia piazzando altri quindici singoli nella top40 del paese. \n\u00c8 stata inoltre la prima canzone cantata da una donna inglese a raggiungere la vetta della classifica \"Billboard Hot 100\" per due settimane e fu insignita del Grammy Award come \"Best Rock and Roll Song\" nel 1965.\nIn Spagna cantata in spagnolo (\"Chao Chao\") arriva in prima posizione per tre settimane.\nLa versione in italiano.\nPetula Clark realizz\u00f2 anche una versione in italiano, che fu incisa con il testo di Vito Pallavicini e con il titolo \"Ciao ciao\", pubblicata nell'aprile del 1965 dalla casa discografica Vogue. \nPresentata da Mike Bongiorno alla trasmissione \"La fiera dei sogni\" e da Giorgio Gaber, conduttore del variet\u00e0 \"Le nostre serate\", la canzone ottenne d'essere selezionata da Vittorio Salvetti per il Festivalbar, che vincer\u00e0, raggiungendo anche il primo posto nella classifica dei 45 giri per 2 settimane ed al 5\u00ba posto assoluto nei singoli pi\u00f9 venduti del 1965. \nLa canzone \u00e8 stata registrata nuovamente dalla stessa cantante altre tre volte, nel 1976 con sonorit\u00e0 dance, nel 1984 con una nuova base strumentale e nel 1996, mentre \u00e8 stata remixata e ripubblicata nel 1988, 1999, e 2003.\nIn seguito agli attentati dell'11 settembre 2001, la canzone \u00e8 stata utilizzata in alcuni sponsor per incoraggiare i turisti a visitare di nuovo Manhattan, e in seguito \u00e8 stata utilizzata nello stesso modo per le citt\u00e0 Chicago, Indianapolis, e Singapore.\nLe cover.\nLa canzone \u00e8 stata eseguita da altri numerosi artisti dopo la pubblicazione originale di Petula Clark. Tra questi si possono menzionare Dolly Parton, Emma Bunton, The B-52's, Bj\u00f6rk durante un concerto di fama internazionale, Frank Sinatra, Allan Sherman, Skinny Puppy e l'ultima, del 2007 \u00e8 di Jann Arden. Nella versione italiana \u00e8 stata incisa anche da Nancy Cuomo per la KappaO. \u00c8 stata anche cantata da Giorgia (nella versione originale) durante la sigla di chiusura della seconda puntata del programma di Fiorello, in onda su Raiuno il 21 novembre 2011, Il pi\u00f9 grande spettacolo dopo il weekend.\nVersione di Dolly Parton.\nLa pi\u00f9 famosa \u00e8 quella di Dolly Parton del 1984. Dopo aver registrato la traccia nel dicembre del 1983, la canzone apparve nell'album di cover della cantante, intitolato \"The Great Pretender\". La reinterpretazione \u00e8 stata estratta dall'album ed ha avuto un successo moderato, raggiungendo la posizione numero 87 della classifica \"Billboard Hot 100\" e la posizione 27 nella \"Hot Country Songs\" degli USA.\nVersione di Emma Bunton.\nDowntown \u00e8 stata incisa nel 2006 dalla cantante inglese Emma Bunton e pubblicata come primo singolo dall'album della cantante \"Life in Mono\" nel novembre 2006. Il singolo \u00e8 stato selezionato come singolo ufficiale per la raccolta di beneficenza della rete televisiva BBC Children in Need. \u00c8 stato il singolo a raggiungere posizioni pi\u00f9 alte nella classifica inglese dopo \"What Took You So Long?\".\nVideo.\nDiretto da Harvey &amp; Carolyn, che avevano gi\u00e0 prodotto per la stessa cantante il video di \"Maybe\", il video era ambientato in una camera d'albergo e ritraeva la cantante nei panni di una cameriera e conteneva anche alcuni pezzi tratti dalla trasmissione \"Strictly Come Dancing\", la versione locale di Ballando con le stelle, alla quale la cantante aveva partecipato poche settimane prima.\nIl video ha suscitato un particolare interesse perch\u00e9 ricco di doppi sensi riguardanti il sesso, ma la cantante ha smentito le accuse in varie occasioni, tra cui un'intervista al giornale musicale \"Popjustice\"."}
{"id": "1313905", "revid": "287204", "url": "https://it.wikipedia.org/wiki?curid=1313905", "title": "Dove finisce New York", "text": "Dove finisce New York (\"HaChomer HaAfel - Dark Matters\") \u00e8 un romanzo del matematico e scrittore israeliano Aner Shalev del 2004.\nTrama.\nIl romanzo \u00e8 ambientato a New York (prima degli attentati dell'11 settembre 2001, le Torri Gemelle infatti sono ancora in piedi). Durante un mese trascorso a Gerusalemme Adam, diplomatico israeliano che vive a New York, conosce Eva, brillante studentessa di fisica di origine russa da poco immigrata in Israele. Nonostante Adam sia sposato, tra lui ed Eva nasce una storia d'amore che il lettore percorre seguendo le voci alternate dei due protagonisti. Terminato il soggiorno a Gerusalemme di Adam, i due si accordano per rivedersi a New York in occasione del giorno del Ringraziamento. Nei mesi che li separano da questo nuovo incontro Eva scrive regolarmente ad Adam: racconta se stessa e la propria vita, ma da questo resoconto dettagliato esclude un segreto importante che Adam scoprir\u00e0 solo quando la rivedr\u00e0 di nuovo, a New York. L'incontro tra i due assume via via toni sempre pi\u00f9 drammatici ed enigmatici a causa del segreto di Eva che, una volta svelato, porter\u00e0 alla luce la complessa personalit\u00e0 di Adam.\nStruttura.\nAi capitoli in cui il lettore segue i pensieri di Adam durante la settimana dopo il giorno del ringraziamento si alternano quelli in cui vengono riportate le e-mail di Eva, la prima del 16 ottobre, l'ultima del 25 novembre, giorno in cui la ragazza parte per gli Stati Uniti."}
{"id": "1313907", "revid": "729019", "url": "https://it.wikipedia.org/wiki?curid=1313907", "title": "Daniel Puder", "text": "Nel dicembre del 2004 vinse la quarta stagione del \"reality-show\" della World Wrestling Entertainment, \"Tough Enough\".\nCarriera nel wrestling.\nNel dicembre del 2004 Daniel Puder vinse la quarta stagione di \"Tough Enough\", \"reality-show\" organizzato dalla World Wrestling Entertainment per trovare un nuovo atleta da ingaggiare; grazie alla vittoria del \"reality\" si guadagn\u00f2 un contratto di un anno con la federazione di Stamford.\nIl 4 novembre 2004, durante un episodio di SmackDown!, Kurt Angle ha sfidato i finalisti di Tough Enough attraverso una sfida di \"squat thrust\". Chris Nawrocki ha vinto la sfida e il premio in palio; un \"match shoot\", cio\u00e8 non previsto dalla kayfabe, contro Angle, che ha rapidamente sconfitto Nawrocki, rompendogli alcune costole (legit). Angle ha successivamente sfidato gli altri finalisti, con Puder che ha accettato la sfida. Puder riusc\u00ec a bloccare Angle in una kimura lock. Nel tentativo di liberarsi, Angle tent\u00f2 uno schienamento e uno dei due arbitri sul ring, Jim Korderas, cont\u00f2 rapidamente fino a tre per terminare l'incontro, nonostante il fatto che le spalle di Puder non fossero completamente abbassate sul tappeto. Dave Meltzer e Dave Scherer hanno rilasciato questi commenti:\n\"Era reale. Se non segui il combattimento, Puder aveva Angle bloccato nella Kimura, o \"keylock\" come la chiamava Tazz, sebbene Tazz non aveva lasciato intendere che la mossa in realt\u00e0 era completamente eseguita. Non solo Angle non stava uscendo dalla mossa, ma la maggior parte dei combattenti di MMA avrebbe gi\u00e0 ceduto. Angle per\u00f2 non poteva cedere per ovvi motivi. L'arbitro ha contato fino a tre anche se le spalle di Puder non erano completamente abbassate, cercando di terminare la cosa, perch\u00e9 Angle sarebbe stato costretto a operarsi se fosse passato qualche secondo in pi\u00f9 o se Puder non avesse rinunciato alla presa.\" - Dave Meltzer\n\"Come ci si aspetterebbe, Kurt Angle era tutt'altro che felice nel backstage di Smackdown, dopo essere stato quasi costretto alla sottomissione dal concorrente di Tough Enough Daniel Puder. [\u2026]. Il fatto che la sfida non fosse prevista fece infuriare maggiormente Angle, dato che Puder aveva semplicemente reagito alla situazione e avrebbe potuto costringere Angle a cedere se gli arbitri non avessero pensato rapidamente e contato un veloce schienamento.\" - Dave Scherer\nSecondo alcune voci la WWE pun\u00ec Puder con un'umiliante eliminazione nella Royal Rumble 2005, dove prima di essere gettato fuori dal ring venne colpito pi\u00f9 volte con delle chop a turno da Chris Benoit, Eddie Guerrero e Hardcore Holly, che poi lo elimin\u00f2.\nLa sua permanenza nella federazione di Stamford non dur\u00f2 per\u00f2 molto: nel settembre del 2005 a Puder venne offerta la possibilit\u00e0 di allenarsi nel territorio di sviluppo della WWE, la Deep South Wrestling, ma egli rifiut\u00f2 e non rinnov\u00f2 il suo contratto."}
{"id": "1313908", "revid": "767487", "url": "https://it.wikipedia.org/wiki?curid=1313908", "title": "Entertaining Friends", "text": "Entertaining Friends \u00e8 il secondo album interamente dal vivo pubblicato dai Buzzcocks. Contiene brani registrati nel 1979 al teatro londinese \"Hammersmith Odeon\". \u00c8 stato pubblicato per la prima volta nel 1992, pochi anni dopo la riunione del gruppo."}
{"id": "1313912", "revid": "174867", "url": "https://it.wikipedia.org/wiki?curid=1313912", "title": "Mr Doctor", "text": ""}
{"id": "1313913", "revid": "640389", "url": "https://it.wikipedia.org/wiki?curid=1313913", "title": "XXV Universiade", "text": "La XXV Universiade estiva (XXV \u041b\u0435\u0442\u045a\u0430 \u0443\u043d\u0438\u0432\u0435\u0440\u0437\u0438\u0458\u0430\u0434\u0430 2009.) si \u00e8 svolta a Belgrado dal 1 al 12 luglio 2009. Vi hanno partecipato circa 8500 atleti provenienti da pi\u00f9 di 170 nazioni che competendo in 21 discipline sportive.\nProgramma.\nLe gare si sono svolte dal 1 al 12 luglio 2009 e hanno riguardato i seguenti sport:\nGli organizzatori hanno dovuto rinunciare ad organizzare gare per alcuni sport (canoa, canottaggio, karate, tiro, lotta e pallamano) a causa della crisi finanziaria del 2008 che ha messo a dura prova le casse del comitato organizzatore. In un primo momento si era anche pensato di riassegnare la manifestazione ma la mancanza di tempo per la nuova organizzazione ha portato a scegliere un ridimensionamento. Per lo stesso motivo si sono dovute spostare le competizioni di alcuni sport di squadra al di fuori della citt\u00e0 di Belgrado, in impianti comunque distanti non pi\u00f9 di 90\u00a0km.\nCalendario.\nIn tabella viene presentato il calendario della manifestazione. Per ogni giornata e per ogni sport viene indicato il numero di finali disputate, ovvero di medaglie d'oro da assegnare.\nAssegnazione.\nIl 10 gennaio 2005 il Comitato esecutivo della FISU attribu\u00ec sia l'edizione invernale delle Universiadi per il 2009, sia quella estiva.\nAssieme a Belgrado avevano presentato la propria candidatura anche le seguenti citt\u00e0:"}
{"id": "1313923", "revid": "26751", "url": "https://it.wikipedia.org/wiki?curid=1313923", "title": "Logging (cetacei)", "text": ""}
{"id": "1313928", "revid": "466539", "url": "https://it.wikipedia.org/wiki?curid=1313928", "title": "Natal'ja Sergeevna Gon\u010darova", "text": "Biografia.\nNatal'ja Gon\u010darova nasce in una nobile famiglia russa, imparentata con Aleksandr Pu\u0161kin, possidente di numerose tenute e villaggi a sud di Mosca. Trascorre l'infanzia nella provincia di Tula fin quando si trasferisce a Mosca con la famiglia nel 1891. Qui la Gon\u010darova studia prima medicina, poi storia e nel 1898 entra alla Scuola di pittura, scultura e architettura di Mosca come studentessa di scultura, percorso che poi abbandona a favore della pittura. Lei stessa motiva tale scelta in questi termini:\nIn accademia conosce il pittore Michail Larionov, insieme daranno vita ad un sodalizio artistico-sentimentale che durer\u00e0 tutta la vita. Diventano i principali animatori del gruppo di artisti che fanno riferimento alla rivista Zolotoe runo (Vello d'oro) diretta da Nikolaj Rjabu\u0161inskij, a cui successivamente aderisce anche un altro esponente dell'avanguardia russa: Kazimir Malevi\u010d. Ancora giovanissima partecipa nel 1906 ad una mostra di pittori russi al \"Salon d'Automne\" di Parigi, occasione che le procura visibilit\u00e0 e affermazione e stimola in lei l'interesse per la pittura degli impressionisti, dei fauves e per la tradizione figurativa russa.\nBubnovyj Valet.\nNel gennaio 1910 forma insieme ad altri artisti un primo gruppo radicale e indipendente denominato \"Bubnovyj Valet\" (\"Fante di quadri\"); tra gli artisti che vi aderiscono ci sono Robert Falk, Aleksandr Kuprin, Il'ja Ma\u0161kov, P\u00ebtr Kon\u010dalovskij e lo stesso Larionov. Il gruppo rimane attivo fino al dicembre 1917.\nAlla prima esposizione del gruppo a Mosca, nel dicembre 1910, Gon\u010darova include propri dipinti di ispirazione primitivista e cubista; nella successiva mostra intitolata \"La coda dell'asino\", organizzata da Larionov nel marzo 1912, espone pi\u00f9 di cinquanta opere. La mostra \u00e8 intenzionalmente un allontanamento dalle influenze dell'arte europea e manifesta la volont\u00e0 di creare una nuova scuola indipendente di arte moderna russa.\nNatalia prende ispirazione dalle icone russe, vere e proprie immagini del folklore del paese, conosciute come \"lubok\". La natura dell'esibizione viene considerata controversa, tanto che la censura confisca il suo quadro a tema religioso \"Gli Evangelisti\" (1910-1911), considerandolo blasfemo a causa dell'accostamento di figure religiose con la parte posteriore di un asino.\nNel 1913 \u00e8 a Parigi per realizzare la scenografia de Le Coq d'Or; \u00e8 la prima collaborazione con Sergej Pavlovi\u010d Djagilev, impresario dei Ballets Russes, per cui continuer\u00e0 a disegnare costumi e scenografie fino alla sua morte, avvenuta nel 1962.\nAncora a Parigi nel 1918 espone alla mostra \"Art d\u00e9coratif th\u00e9\u00e2tral moderne\" presso la \"Galerie Sauvage\". \nIncontro con i futuristi.\nGon\u010darova e Larionov si recano per la prima volta in Italia nell'aprile 1914, a Roma visitano la mostra \"Esposizione Libera Futurista Internazionale\". Rimangono a Roma dall'ottobre 1916 ad aprile 1917 per lavorare con Djagilev all'allestimento di \"Les Contes russes\"; hanno cos\u00ec l'occasione di approfondire i rapporti con i futuristi, come documentato da alcune fotografie scattate da Marinetti, e di visitare la \"Grande esposizione. Umberto Boccioni, alla Galleria Centrale d'Arte\" a Milano. Gon\u010darova indaga il futurismo concentrandosi sulla figura delle macchine, non per riflettere il futuro, ma per analizzare lo stato del mondo meccanizzato (un chiaro esempio \u00e8 l'opera \"Il ciclista\" da lei realizzata nel 1913).\nIl Raggismo.\nNel 1913 Michail Larionov pubblica il \"Manifesto del movimento raggista\" che riassume il lavoro di entrambi. Durante il periodo del Raggismo Natalia mostra un tratto decorativo forte e una marcata dipendenza dall'ispirazione bizantina e orientale. Le opere di questo periodo sono contraddistinte dalla densit\u00e0 e dalla tangibilit\u00e0 del materiale; gli oggetti non sono rappresentati secondo principi convenzionali, ma si percepiscono solo dai raggi luminosi che essi riflettono. Quando nel maggio del 1914 Gon\u010darova e Larionov iniziano la loro lunga collaborazione con Djagilev e i suoi Ballets Russes, il raggismo praticamente cessa di esistere.\nSenza abbandonare mai completamente la pittura, l'artista si dedicher\u00e0 per tutto il resto della vita alla scenografia, ai costumi teatrali e all'illustrazione di libri. Espone spesso con Larionov in Europa, Stati Uniti e Giappone.\nIl teatro.\nDopo la prima collaborazione con Djagilev per lo spettacolo \u201cLe coq d'or\u201d, Natal'ja e Larionov decidono di trasferirsi in Francia e di continuare a lavorare per i \"Balletti russi\". I bozzetti e la realizzazione di scene e costumi risentono dall'avanguardia artistica da entrambi abbracciata e promossa ma, allo stesso tempo, esprimono apprezzamento per la tradizione russa.\nNel 1919 si trasferiscono definitivamente a Parigi e vi rimarranno fino alla morte.\nMostre in Italia.\nNel 2019 Firenze ospita a Palazzo Strozzi la prima mostra monografica italiana dedicata a Natalia Goncharova."}
{"id": "1313935", "revid": "767487", "url": "https://it.wikipedia.org/wiki?curid=1313935", "title": "Last Hustle in Brooklyn", "text": "Last Hustle in Brooklyn \u00e8 un cortometraggio del 1977 scritto e diretto da Spike Lee.\n\u00c8 stato girato in Super 8. Nel corto recitano il fratello di Spike Lee, Chris, nella parte di un ragazzo che ruba un paio di scarpe, e il padre Bill, nella parte del testimone del furto, che dichiara che l'opportunismo manifestato dai membri della comunit\u00e0 afroamericana, durante il black out era il risultato di 400 anni di assoggettamento.\nIl corto non \u00e8 mai stato proiettato, in occasione delle retrospettive dedicate al regista, poich\u00e9 Lee non ha mai chiesto l'autorizzazione per le musiche inserite nella colonna sonora.\nTrama.\nIl corto narra del black out avvenuto nell'estate del 1977 a New York, mostrando alcune persone che saccheggiano i negozi di Harlem, e alcuni ballerini di strada che si esibiscono nell\"'hustle\", uno stile di ballo di moda quell'estate."}
{"id": "1313937", "revid": "1566286", "url": "https://it.wikipedia.org/wiki?curid=1313937", "title": "Victor Alfieri", "text": "Biografia.\nAttore di cinema e televisione, dal 1994 vive in California a Los Angeles.\nTra i suoi lavori le soap opera \"Il tempo della nostra vita\" (1996-1998) e \"Beautiful\" (2000-2009); il film per la televisione \"The Roman Spring of Mrs Stone\" (2003) con Helen Mirren; le apparizioni in serie televisive come \"Alias\" ed \"Elisa di Rivombrosa\" (2005) e \"\" (2006); la miniserie televisiva \"Pompei, ieri, oggi, domani\" (2007); i film \"Encantado\" (2002), \"My Sexiesty Year\" (2007) e \"My Father's Will\" (2009).\nNel 2007 ha scritto e diretto il cortometraggio-thriller \"J.E.S\". Nel 2009 ha partecipato al film di Ron Howard \"Angeli e demoni\". Nel 2010 ha preso parte alla serie TV \"Persons Unknown\", \"Southland\" (2010-2011), lavora con J.J. Abrams in \"Alias\" e \"Undercovers\", nel 2012 partecipa alla serie \"The Mentalist\". Victor ha diretto anche dei cortometraggi e il lungometraggio \"Looking for Clarissa\".\nNel 2020 ha partecipato come \"italiano residente all'estero\" alla dodicesima puntata della terza stagione di Little Big Italy ambientata a Los Angeles."}
{"id": "1313943", "revid": "28592", "url": "https://it.wikipedia.org/wiki?curid=1313943", "title": "Natalia Goncharova", "text": ""}
{"id": "1313946", "revid": "547992", "url": "https://it.wikipedia.org/wiki?curid=1313946", "title": "Franco Gasparri", "text": "Biografia.\nFiglio di Viola e adottato da Rodolfo Gasparri, originario di Castelfidardo, pittore e cartellonista (suoi i manifesti cinematografici di tutti i film di Gasparri oltre che di molti film degli anni sessanta e settanta), si trasfer\u00ec con la famiglia a Roma quando era ancora bambino.\nHa avuto due figlie nate dal matrimonio con Stella Macall\u00e8, Stella \u2013 detta Stellina \u2013 e Luna, nate rispettivamente nel 1975 e nel 1978.\nCarriera.\nLa carriera cinematografica di Franco Gasparri comincia da adolescente nei primi anni sessanta. Franco inizi\u00f2 grazie al padre come attore bambino specializzato in piccoli parti di comprimario in film di genere peplum, quali \"Goliath contro i giganti\" (1961), \"Sansone\" (1961) e \"La furia di Ercole\" (1962).\nStereotipo e modello della bellezza maschile, da adulto dopo aver svolto il servizio militare nei paracadutisti, ebbe grande popolarit\u00e0 soprattutto come attore di fotoromanzi della \"Lancio\" (spesso accanto a colleghe di fama come Michela Roc, Claudia Rivelli, Adriana Rame, ecc.), pur interpretando anche nel cinema ruoli di primo piano che gli fecero ottenere ampi consensi particolarmente nel pubblico femminile.\nGasparri torna al cinema negli anni settanta con la trilogia \"Mark il poliziotto\" (1975), \"Mark il poliziotto spara per primo\" (1975) e \"Mark colpisce ancora\" (1976), per la regia di Stelvio Massi. Tutti e tre i film ebbero buoni incassi al botteghino e si inserirono nel filone \"poliziottesco\" in voga in quel periodo.\nSempre nel 1975 Gasparri interpret\u00f2 \"La peccatrice\", regia di Pier Ludovico Pavoni, mentre un anno prima, nel 1974, era stato interprete ne \"La preda\", regia di Domenico Paolella, in entrambe le pellicole insieme all'attrice eritrea Zeudi Araya.\nL'incidente e la morte.\nIl 4 giugno 1980 Gasparri fu vittima di un incidente con la sua motocicletta, una Kawasaki 900 Z1 in suo possesso da diversi anni, in seguito al quale rimase paralizzato dovendo interrompere prematuramente la sua carriera d'attore, ma non quella di redattore delle riviste di fotoromanzi.\nMor\u00ec nel 1999 all'ospedale San Carlo di Nancy a Roma a seguito di un'improvvisa crisi respiratoria; cinque anni prima aveva perso la moglie Stella.\n\u00c8 stato tumulato nel piccolo cimitero di Borgo Hermada, frazione del comune di Terracina, luogo di villeggiatura dell'attore.\nOmaggi e memorie.\nNel 2004, in occasione dei cinque anni dalla morte, si \u00e8 tenuta nella Rocca di Senigallia, nella citt\u00e0 natale dell'attore, una mostra commemorativa con l'esposizione di fotografie e memorabilia.\nLa figlia Stella gli ha dedicato un documentario, \"Un volto tra la folla\", girato nel 2008."}
{"id": "1313947", "revid": "767487", "url": "https://it.wikipedia.org/wiki?curid=1313947", "title": "The Answer (film 1980)", "text": "The Answer \u00e8 un cortometraggio del 1980 scritto e diretto da Spike Lee.\nTrama.\nUn regista afroamericano ottiene un budget di 50 milioni di dollari per realizzare un remake di \"La nascita di una nazione\".\nProduzione.\nGirato in 16 mm, il corto \u00e8 stato realizzato durante il primo anno di Spike Lee alla New York University. La storia \u00e8 fortemente critica verso \"La nascita di una nazione\", diretto da David Wark Griffith, ritenuto da Spike Lee un film razzista che fa l'apologia del Ku Klux Klan.\nAccoglienza.\nPer i suoi contenuti ritenuti provocatori, il cortometraggio cre\u00f2 grandi polemiche all'universit\u00e0."}
{"id": "1313951", "revid": "767487", "url": "https://it.wikipedia.org/wiki?curid=1313951", "title": "Mark il poliziotto", "text": "Mark il poliziotto \u00e8 un film italiano del 1975 diretto da Stelvio Massi.\nTrama.\nIl giovane commissario Marco Terzi della Squadra Narcotici di Milano, soprannominato Mark per via di un corso di specializzazione sostenuto negli Stati Uniti d'America, \u00e8 convinto che un rispettabile industriale, Benzi, sia il capo di un'organizzazione di trafficanti d'eroina. \nNonostante gli ostacoli legali ed una serie di omicidi, riuscir\u00e0 ad ottenere le prove di cui aveva bisogno senza andare troppo per il sottile.\nCast.\nIl ruolo del malavitoso Gruber \u00e8 affidato all'ex campione europeo dei pesi medi e superwelter Juan Carlos Duran.\nProduzione.\nIl film fu girato a Roma per gli interni e tra Milano e Pavia per gli esterni.\nPellicola rientrante nel filone del poliziottesco italiano, genere cinematografico molto in voga in quegli anni, fu il primo ad avere come protagonista Franco Gasparri, star dei fotoromanzi della Lancio, qui al debutto come attore cinematografico.\nSeguiranno altri due film con Gasparri protagonista, sempre diretti da Stelvio Massi: \"Mark il poliziotto spara per primo\" (seguito di questa pellicola) e \"Mark colpisce ancora\" (che nonostante il titolo non ha per\u00f2 collegamenti con i due precedenti).\nDistribuzione.\nIl film fu distribuito nelle sale cinematografiche dalla P.A.C. il 1\u00ba agosto del 1975.\nNonostante fosse arrivato nelle sale in piena estate, il film, grazie alla presenza di Gasparri (all'epoca popolarissimo tra le adolescenti) ottenne molto successo, tanto da arrivare ad incassare venti volte tanto rispetto ai costi di produzione. La P.A.C., dopo il successo ottenuto, produrr\u00e0 il seguito del film, \"Mark il poliziotto spara per primo\", che arriv\u00f2 nelle sale appena quattro mesi dopo.\nIncassi.\nL'incasso totale del film \u00e8 stato di 1.667.090.170 lire dell'epoca.\nDoppiaggio.\nIl doppiaggio fu eseguito a Roma negli studi N.C. in collaborazione con la C.D. Il protagonista Franco Gasparri \u00e8 doppiato da Michele Gammino mentre l'antagonista Juan Carlos Duran \u00e8 doppiato da Glauco Onorato."}
{"id": "1313967", "revid": "1568601", "url": "https://it.wikipedia.org/wiki?curid=1313967", "title": "Cima del Fop", "text": "La Cima del Fop (2.322 ) \u00e8 una montagna delle Prealpi Bergamasche posta in Val Seriana, in provincia di Bergamo.\nDescrizione.\nLa Cima del Fop, che funge da spartiacque tra la Valcanale e la valle Dossana, \u00e8 la seconda cima per altezza di una catena delle Prealpi Bergamasche Centrali che dalla Cima Vaccaro (1.958\u00a0m) porta al monte Secco (2.266\u00a0m) e quindi appunto alla Cima del Fop. Continuando tramite il passo del Re si giunge alla Cima di Valmora (2.198\u00a0m) ed infine al Pizzo Arera, la cima principale del gruppo con i suoi 2.512\u00a0m di altezza. Alle sue pendici si trovano le sorgenti del torrente Nossana.\nCome tutta la catena, \u00e8 composto principalmente da calcari formati in ambiente oceanico. Tale origine \u00e8 confermata dalla notevole presenza di fossili in questa zona della Valle Seriana. Lo stesso massiccio della Presolana (2.521\u00a0m), che ha avuto la stessa origine e si trova a poca distanza, nasconde notevoli quantit\u00e0 di fossili nelle sue rocce.\nPer la sua imponenza e il relativo isolamento da altri grandi gruppi, la montagna \u00e8 visibile da gran parte della Alta Val Seriana e, insieme al vicino monte Secco, domina sugli abitati di Ponte Nossa, Parre e Clusone a sud dove discende dolcemente, mentre scende con una ripida parete rocciosa sulla Valcanale a nord.\nSulle pendici della Cima e dei monti circostanti si trovano numerosi rifugi, tra i quali il rifugio Santamaria in Leten, situato poco sotto la cima, e il Rifugio Vaccaro. Inoltre, \u00e8 attraversato da numerosi sentieri, molti dei quali segnalati dal CAI; tra i pi\u00f9 importanti, il giro dell'Alto Serio mentre a poca distanza, sull'Arera, si trova il Sentiero dei Fiori, un interessantissimo percorso botanico.\nIl notevole sviluppo in verticale della montagna fa s\u00ec che la vegetazione sia estremamente differenziata: si passa quindi da faggete a peccete, senza dimenticare le ampie distese erbose che vengono solcate da greggi di pecore guidate dai pastori della zona."}
{"id": "1313968", "revid": "767487", "url": "https://it.wikipedia.org/wiki?curid=1313968", "title": "Sarah (film 1981)", "text": "Sarah \u00e8 un cortometraggio del 1981, scritto e diretto da Spike Lee.\n\u00c8 stato girato in 16 mm e narra di una disastrosa riunione di una famiglia di Harlem, per il giorno del Ringraziamento. Il corto \u00e8 stato dedicato da Spike Lee alla nonna materna, Zimmie Shelton.\nNei titoli di testa c'\u00e8 una breve sequenza dove si vede un uomo che conduce un mulo e cammina stancamente. Sopra l'immagine compare il nome di una casa di produzione: la 40 Acres &amp; a Mule Filmworks, che sar\u00e0 fondata da Spike Lee nel 1984."}
{"id": "1313970", "revid": "1494380", "url": "https://it.wikipedia.org/wiki?curid=1313970", "title": "Documenti di papa Paolo VI", "text": "Il seguente elenco \u00e8 una raccolta di documenti del pontificato di papa Paolo VI."}
{"id": "1314017", "revid": "15756", "url": "https://it.wikipedia.org/wiki?curid=1314017", "title": "Flint (Michigan)", "text": "Flint \u00e8 una citt\u00e0 e capoluogo di contea della contea di Genesee, Michigan, Stati Uniti d'America.\nSituata lungo il fiume Flint, 66 miglia () a nord-ovest di Detroit, \u00e8 una citt\u00e0 principale all'interno della regione conosciuta come Mid Michigan. Secondo il censimento del 2020, Flint ha una popolazione di abitanti, che la rende la settima citt\u00e0 pi\u00f9 grande del Michigan. L'area metropolitana di Flint si trova interamente all'interno della contea di Genesee. \u00c8 la quarta area metropolitana pi\u00f9 grande del Michigan con una popolazione di abitanti nel 2020. La citt\u00e0 \u00e8 stata costituita nel 1855.\nFlint fu fondata come villaggio dal commerciante di pellicce Jacob Smith nel 1819 e divenne un'importante area di lavoro lungo lo storico Saginaw Trail durante il XIX secolo. Dalla fine del XIX secolo alla met\u00e0 del XX secolo, la citt\u00e0 fu un importante produttore di carrozze e in seguito di automobili, guadagnandosi il soprannome di \"Citt\u00e0 dei veicoli\". General Motors (GM) \u00e8 stata fondata a Flint nel 1908 e la citt\u00e0 \u00e8 diventata una centrale di produzione automobilistica per le divisioni Buick e Chevrolet di GM, soprattutto dopo la seconda guerra mondiale fino alla recessione dei primi anni '80. Flint fu anche la sede di uno sciopero \"sit-down\" nel 1936-37 che svolse un ruolo fondamentale nella formazione della United Auto Workers.\nDalla fine degli anni '60, Flint ha dovuto affrontare diverse crisi. La citt\u00e0 ha subito una recessione economica dopo che GM ha ridotto significativamente la sua forza lavoro nell'area da un massimo del 1978 di a meno di entro il 2010. Dal 1960 al 2010, la popolazione della citt\u00e0 si \u00e8 quasi dimezzata, da a . A met\u00e0 degli anni 2000, Flint \u00e8 diventata nota per i suoi tassi di criminalit\u00e0 relativamente alti ed \u00e8 stata ripetutamente classificata tra le citt\u00e0 pi\u00f9 pericolose degli Stati Uniti secondo le statistiche sulla criminalit\u00e0. La citt\u00e0 \u00e8 stata in uno stato di emergenza finanziaria dal 2002 al 2004 e di nuovo dal 2011 al 2015. Dal 2014 al 2019, la citt\u00e0 ha dovuto affrontare un'emergenza di salute pubblica a causa della contaminazione da piombo in alcune parti della rete idrica locale e di un focolaio di legionellosi.\nL'acuta crisi del piombo \u00e8 stata affrontata poich\u00e9 la citt\u00e0 si \u00e8 assicurata una nuova fonte di acqua pulita, ha installato moderni tubi di rame in quasi tutte le case della citt\u00e0 e ha distribuito filtri a tutti i residenti che li desiderano. Tuttavia, rimane un retaggio di sfiducia nelle autorit\u00e0 pubbliche.\nGeografia fisica.\n\u00c8 posizionata lungo il fiume Flint, a 106 chilometri a nord-ovest di Detroit. Secondo il censimento degli USA del 2000, Flint ha una popolazione stimata di abitanti, che ne fanno la quinta citt\u00e0 per popolazione dello Stato. A livello di area urbana, essa conta abitanti, che salgono a considerando l'area metropolitana.\nStoria.\nFu fondata nel 1819 su un territorio abitato originariamente dai nativi americani Ojibway. L'incremento demografico della citt\u00e0 fece il maggior balzo all'inizio del XX secolo, portandola a quasi 200.000 abitanti negli anni sessanta, grazie all'industrializzazione soprattutto nel settore automobilistico.\nCon la deindustrializzazione verificatasi degli ultimi vent'anni del XX secolo, Flint conobbe sia una flessione demografica sia un aumento della disoccupazione e della criminalit\u00e0, tali che una recente statistica di \"Forbes\" l'ha definita come una delle citt\u00e0 meno vivibili degli USA. Inoltre dal 2014 sta vivendo una grave crisi idrica.\nXIX secolo: il legname e gli inizi dell'industria automobilistica.\nNel 1819, Jacob Smith, un commerciante di pellicce in rapporti cordiali sia con l'Ojibwe locale che con il governo territoriale, fond\u00f2 una stazione commerciale presso la Grand Traverse del fiume Flint. In diverse occasioni, Smith ha negoziato scambi di terra con l'Ojibwe per conto del governo degli Stati Uniti ed \u00e8 stato molto apprezzato da entrambe le parti. Smith ha distribuito molte delle sue propriet\u00e0 ai suoi figli. Come tappa ideale sulla rotta terrestre tra Detroit e Saginaw, Flint crebbe in un piccolo ma prospero villaggio e fu incorporato nel 1855. Il censimento degli Stati Uniti del 1860 indicava che la contea di Genesee aveva una popolazione di dei del Michigan.\nNella seconda met\u00e0 del XIX secolo, Flint divenne un centro dell'industria del legname del Michigan. I proventi del legname hanno finanziato la creazione di un'industria locale di fabbricazione di carrozze. Quando le carrozze trainate da cavalli lasciarono il posto alle automobili, Flint divenne naturalmente uno dei principali attori della nascente industria automobilistica. La Buick Motor Company, dopo un rudimentale inizio a Detroit, si trasfer\u00ec presto a Flint. La candela AC \u00e8 nata a Flint. Questi sono stati seguiti da diversi marchi automobilistici ormai defunti come i marchi Dort, Little, Flint e Mason. Anche il primo (e per molti anni il principale) stabilimento di produzione Chevrolet si trovava a Flint, sebbene il quartier generale della Chevrolet fosse a Detroit. Per un breve periodo, tutte le Chevrolet e le Buick furono costruite a Flint.\nInizio e met\u00e0 del XX secolo: l'industria automobilistica prende forma.\nNel 1904, l'imprenditore locale William C. Durant fu assunto per gestire la Buick, che divenne il pi\u00f9 grande produttore di automobili nel 1908. Nel 1908, Durant fond\u00f2 la General Motors, presentando documenti di costituzione nel New Jersey, con sede a Flint. GM trasfer\u00ec la sua sede a Detroit a met\u00e0 degli anni '20. Durant ha perso il controllo di GM due volte durante la sua vita. Nella prima occasione, fece amicizia con Louis Chevrolet e fond\u00f2 Chevrolet, che fu un successo travolgente. Ha usato il capitale di questo successo per riacquistare il controllo delle azioni. In seguito ha perso di nuovo il controllo decisivo, in modo permanente. Durant ha subito una rovina finanziaria nel crollo del mercato azionario del 1929 e successivamente ha gestito una pista da bowling a Flint fino al momento della sua morte nel 1947.\nI sindaci della citt\u00e0 furono presi di mira per il richiamo due volte, il sindaco David Cuthbertson nel 1924 e il sindaco William H. McKeighan nel 1927. I sostenitori del richiamo in entrambi i casi furono incarcerati dalla polizia. Cuthbertson aveva fatto arrabbiare il KKK con la nomina di un capo della polizia cattolico. Il KKK ha guidato lo sforzo di richiamo e ha sostenuto Judson Transue, il successore eletto di Cutbertson. Transue tuttavia non ha rimosso il capo della polizia. McKeighan sopravvisse al suo richiamo solo per affrontare accuse di cospirazione nel 1928. McKeighan era sotto inchiesta per una moltitudine di crimini che fecero arrabbiare i leader della citt\u00e0 abbastanza da spingere per cambiamenti nello statuto della citt\u00e0.\nNel 1928, la citt\u00e0 ha adottato una nuova carta della citt\u00e0 con una forma di governo del consiglio-manager. Successivamente, McKeighan diresse la \"lista verde\" dei candidati che vinsero nel 1931 e nel 1932 e fu eletto sindaco nel 1931. Nel 1935, i residenti della citt\u00e0 approvarono un emendamento allo statuto che istituiva la Commissione per il servizio civile.\nNell'ultimo secolo, la storia di Flint \u00e8 stata dominata sia dall'industria automobilistica che dalla cultura automobilistica. Durante lo sciopero Sit-Down del 1936-1937, la neonata United Automobile Workers trionf\u00f2 sulla General Motors, inaugurando l'era dei sindacati. La riuscita mediazione dello sciopero da parte del governatore Frank Murphy, culminata in un accordo di una pagina che riconosce l'Unione, ha iniziato un'era di organizzazione di successo da parte dell'UAW. La citt\u00e0 \u00e8 stata un importante contributore di carri armati e altre macchine da guerra durante la seconda guerra mondiale grazie ai suoi ampi impianti di produzione. Per decenni, Flint \u00e8 rimasta politicamente significativa come un importante centro abitativo e per la sua importanza per l'industria automobilistica.\nUna nave mercantile che prende il nome dalla citt\u00e0, la SS City of Flint fu la prima nave statunitense ad essere catturata durante la seconda guerra mondiale nell'ottobre 1939. La nave fu successivamente affondata nel 1943. L'8 giugno 1953, un grande e violento tornado F5 ha colpito in pieno la citt\u00e0, uccidendo 116 persone.\nLa popolazione della citt\u00e0 ha raggiunto il picco nel 1960 a quasi abitanti, quando era la seconda citt\u00e0 pi\u00f9 grande dello stato. I decenni degli anni '50 e '60 sono visti come l'apice della prosperit\u00e0 e dell'influenza di Flint. Sono culminati con l'istituzione di molte istituzioni locali, tra cui in particolare il Flint Cultural Center. Questo punto di riferimento rimane una delle principali attrazioni commerciali e artistiche della citt\u00e0 fino ad oggi. L'aeroporto della citt\u00e0 era il pi\u00f9 trafficato del Michigan per United Airlines, secondo solo all'aeroporto metropolitano di Detroit, con voli verso molte destinazioni nel Mid-West e nel Mid-Atlantic.\nFine del XX secolo: deindustrializzazione e cambiamenti demografici.\nDalla fine degli anni '60 alla fine del XX secolo, Flint ha sofferto di disinvestimento, deindustrializzazione, spopolamento, degrado urbano, nonch\u00e9 alti tassi di criminalit\u00e0, disoccupazione e povert\u00e0. Inizialmente, questo ha preso la forma di \"fuga bianca\" che ha afflitto molte citt\u00e0 e citt\u00e0 americane industrializzate urbane. Dato il ruolo di Flint nell'industria automobilistica, questo declino \u00e8 stato esacerbato dalla crisi petrolifera del 1973 con l'impennata dei prezzi del petrolio e la successiva perdita di quote di mercato dell'industria automobilistica statunitense per le importazioni, poich\u00e9 i produttori giapponesi stavano producendo automobili con un migliore risparmio di carburante.\nNegli anni '80, il tasso di deindustrializzazione acceler\u00f2 di nuovo con l'occupazione locale di GM che scese da un massimo del 1978 di a meno di entro il 2010. Solo il 10% della forza lavoro manifatturiera dal suo apice rimane a Flint. Molti fattori sono stati incolpati, tra cui l'esternalizzazione, l'offshoring, l'aumento dell'automazione e il trasferimento di posti di lavoro in fabbriche non sindacalizzate negli stati che lo permettono e in paesi stranieri.\nQuesto declino \u00e8 stato evidenziato nel film \"Roger &amp; Me\" di Michael Moore (il titolo si riferisce a Roger B. Smith, CEO di General Motors negli anni '80). Anche evidenziato nel documentario di Moore \u00e8 stato l'incapacit\u00e0 dei funzionari della citt\u00e0 di invertire le tendenze con opzioni di intrattenimento (ad esempio l'AutoWorld ora demolito) durante gli anni '80. Moore, originario di Davison (un sobborgo di Flint), ha rivisitato Flint nei suoi film successivi, tra cui \"Bowling for Columbine\", \"Fahrenheit 9/11\" e \"Fahrenheit 11/9\".\n21 \u00b0 secolo.\nPrima emergenza finanziaria: 2002\u20132004.\nNel 2002, Flint aveva accumulato 30 milioni di dollari di debiti. Il 5 marzo 2002, gli elettori della citt\u00e0 hanno richiamato il sindaco Woodrow Stanley. Il 22 maggio, il governatore John Engler ha dichiarato l'emergenza finanziaria a Flint e l'8 luglio lo stato ha nominato un manager finanziario dell'emergenza, Ed Kurtz. Il responsabile finanziario dell'emergenza ha sostituito il sindaco provvisorio, Darnell Earley, nella posizione di amministratore della citt\u00e0.\nNell'agosto 2002, gli elettori della citt\u00e0 hanno eletto l'ex sindaco James Rutherford per terminare il resto del mandato di Stanley. Il 24 settembre, Kurtz ha commissionato a una societ\u00e0 di consulenza e contabilit\u00e0 esterna uno studio sugli stipendi e sui salari per alti funzionari della citt\u00e0. Il manager finanziario ha quindi installato un nuovo programma di applicazione del codice per le ispezioni annuali degli affitti e le demolizioni di emergenza. L'8 ottobre, Kurtz ha ordinato tagli agli stipendi del sindaco (da a ) e dei membri del Consiglio comunale (da a ). Ha anche eliminato i benefici assicurativi per la maggior parte dei funzionari. Dopo aver speso 245.000 dollari per combattere l'acquisizione, il consiglio comunale ha posto fine alle cause il 14 ottobre. Subito dopo, il 16 ottobre, il manager ha messo in atto un nuovo piano finanziario provvisorio. Questo piano ha avviato controlli su assunzioni, viaggi notturni e spese da parte dei dipendenti comunali. Il 12 novembre, Kurtz ha ordinato al consiglio di amministrazione della citt\u00e0 di sospendere le prestazioni pensionistiche insolite, che avevano ridotto alcune pensioni del 3,5%. Kurtz ha cercato il ritorno dei pagamenti in eccesso al fondo pensione. Tuttavia, a dicembre, il procuratore generale dello stato ha dichiarato che i gestori finanziari di emergenza non hanno autorit\u00e0 sul sistema pensionistico. Con le trattative contrattuali in fase di stallo, Kurtz ha dichiarato che devono esserci tagli o licenziamenti per i dipendenti sindacali. Nello stesso mese, i centri ricreativi della citt\u00e0 furono temporaneamente chiusi.\nLe misure di emergenza sono proseguite nel 2003. A maggio, Kurtz ha aumentato dell'11% le bollette dell'acqua e delle fognature e ha chiuso le attivit\u00e0 dell'ufficio del difensore civico. A settembre, il pi\u00f9 grande sindacato della citt\u00e0 ha concordato un taglio dello stipendio del 4%. A ottobre, Kurtz si \u00e8 mosso a favore di miglioramenti delle infrastrutture, autorizzando 1 milione di dollari in progetti di fognature e strade. Don Williamson \u00e8 stato eletto sindaco a tempo pieno e ha prestato giuramento il 10 novembre. A dicembre, gli audit della citt\u00e0 hanno riportato quasi 14 milioni di dollari di riduzione del deficit cittadino. Per l'anno di bilancio 2003-2004, le stime hanno ridotto tale importo tra 6 milionie 8 milioni di dollari.\nCon la pressione di Kurtz per i grandi licenziamenti e la sostituzione del consiglio il 17 febbraio 2004, il Consiglio per i pensionati della citt\u00e0 ha accettato quattro proposte che riducono l'importo del contributo della citt\u00e0 nel sistema. Il 24 marzo, Kurtz ha indicato che avrebbe aumentato la paga del consiglio comunale e del sindaco e, a maggio, Kurtz ha licenziato 10 lavoratori come parte di 35 tagli di posti di lavoro per il bilancio 2004-05. Nel giugno 2004, Kurtz rifer\u00ec che l'emergenza finanziaria era finita.\nRiqualificazione.\nNel novembre 2013, l'American Cast Iron Pipe Company, una societ\u00e0 con sede a Birmingham, in Alabama, \u00e8 stata la prima a costruire un impianto di produzione nell'ex sito di Flint a Buick City, acquistando la propriet\u00e0 dal RACER Trust.[28] Dal punto di vista commerciale, le organizzazioni locali hanno tentato di unire le proprie risorse nel quartiere centrale degli affari e di espandere e rafforzare l'istruzione superiore presso quattro istituzioni locali. Esempi dei loro sforzi includono quanto segue:\nLuoghi d'interesse come l'edificio della First National Bank sono stati ampiamente rinnovati, spesso per creare loft o spazi per uffici, e le riprese del film Semi-Pro di Will Ferrell hanno portato a lavori di ristrutturazione al Capitol Theatre.\nIl Paterson Building a Saginaw e Third Street \u00e8 di propriet\u00e0 della famiglia Collison, Thomas W. Collison &amp; Co., Inc., da 30 anni. L'edificio \u00e8 ricco di Art Deco sia all'interno che all'esterno. L'edificio ospita anche un proprio garage al piano inferiore, che fornisce un parcheggio custodito riscaldato agli inquilini dell'edificio Paterson.\nNel 2004, University Park, la prima comunit\u00e0 residenziale pianificata a Flint in oltre 30 anni, \u00e8 stata costruita a nord della Fifth Avenue, fuori da Saginaw Street, l'arteria principale di Flint.\nFondazioni locali hanno finanziato la ristrutturazione e la ristrutturazione di Saginaw Street e hanno iniziato a lavorare per trasformare University Avenue (precedentemente nota come Third Avenue) in un \"corridoio universitario\" lungo un miglio che collega l'Universit\u00e0 del Michigan-Flint con la Kettering University.\nL'Atwood Stadium, situato su University Avenue, \u00e8 stato oggetto di ampi lavori di ristrutturazione e il progetto Cultivating Our Community ha progettato 16 diverse localit\u00e0 come parte di un progetto di abbellimento da .\nWade Trim e Rowe Incorporated hanno effettuato importanti lavori di ristrutturazione per trasformare i blocchi vuoti del centro di Flint in centri commerciali, di intrattenimento e abitativi. WNEM-TV, una stazione televisiva con sede a Saginaw, utilizza lo spazio nell'edificio Wade Trim di fronte a Saginaw Street come studio secondario e redazione.\nIl Durant Hotel, un tempo di propriet\u00e0 della United Hotels Company, \u00e8 stato trasformato in un misto di spazi commerciali e appartamenti destinati ad attirare giovani professionisti o studenti universitari, con 93 unit\u00e0.\nNel marzo 2008, la Crim Race Foundation ha presentato un'offerta per acquistare il Character Inn vacante e trasformarlo in un centro fitness e fare una ristrutturazione multimilionaria.\nSimile a un piano a Detroit, Flint sta abbattendo migliaia di case abbandonate per creare immobili disponibili. A giugno 2009, circa case sono state demolite a Flint, con un funzionario che stima che altre dovranno essere abbattute.\nSeconda emergenza finanziaria: 2011\u20132015.\nIl 30 settembre 2011, il governatore Rick Snyder ha nominato un team di otto membri per esaminare lo stato finanziario di Flint con una richiesta di riferire entro 30 giorni (met\u00e0 del tempo legale per una revisione). L'8 novembre, il sindaco Dayne Walling ha sconfitto lo sfidante Darryl Buchanan con voti (56%) a voti (44%). Lo stesso giorno, il comitato di revisione dello stato del Michigan dichiar\u00f2 che Flint si trovava in uno stato di \"emergenza finanziaria del governo locale\" raccomandando allo stato di nominare nuovamente un responsabile delle emergenze. Il 14 novembre, il Consiglio comunale ha votato 7 a 2 per non appellarsi alla revisione dello stato con il sindaco Walling che ha approvato il giorno successivo. Il governatore Snyder ha nominato Michael Brown responsabile delle emergenze della citt\u00e0. Il 2 dicembre, Brown ha licenziato un certo numero di alti amministratori. La paga e i benefici dei funzionari eletti di Flint sono stati automaticamente rimossi.[40] L'8 dicembre, l'ufficio del difensore civico e la Commissione per il servizio civile sono stati eliminati da Brown.\nIl 16 gennaio 2012, i manifestanti contro la legge sul gestore delle emergenze, compresi i residenti di Flint, hanno marciato vicino alla casa del governatore. Il giorno successivo, Brown ha presentato allo Stato un piano finanziario e operativo come previsto dalla legge. Il mese successivo, ogni rione della citt\u00e0 ha tenuto una riunione di impegno della comunit\u00e0 ospitata da Brown. Il 7 marzo il governatore Snyder ha inviato un messaggio di sicurezza pubblica in tutto lo stato dal municipio di Flint che includeva l'aiuto per Flint con i piani per la riapertura del blocco di Flint e l'aumento delle pattuglie della polizia di stato a Flint.\nIl 20 marzo 2012, giorni dopo la presentazione di una causa da parte del sindacato AFSCME e l'emissione di un ordine restrittivo contro Brown, la sua nomina \u00e8 risultata in violazione del Michigan Open Meetings Act, e il sindaco Walling e il consiglio comunale hanno avuto poteri restituiti. Lo Stato ha immediatamente presentato un ricorso di emergenza, sostenendo che l'emergenza finanziaria esisteva ancora. Il 26 marzo l'appello fu accolto, riportando Brown al potere. Brown e diversi sindacati hanno concordato nuovi termini contrattuali ad aprile. Brown ha presentato il suo budget per l'anno fiscale 2013 il 23 aprile. Comprendeva tagli in quasi tutti i dipartimenti, inclusi polizia e vigili del fuoco, oltre a tasse pi\u00f9 elevate. Un distretto di riabilitazione di propriet\u00e0 obsolete \u00e8 stato creato dal manager Brown nel giugno 2012 per 11 propriet\u00e0 del centro di Flint. Il 19 luglio, il sistema pensionistico cittadino \u00e8 stato trasferito al Sistema pensionistico dei dipendenti comunali dal consiglio di amministrazione dei pensionati della citt\u00e0, il che ha portato a un ricorso legale.\nIl 3 agosto 2012, la Corte Suprema del Michigan ha ordinato al Board of Canvassers statale di certificare un referendum sull'Atto Pubblico 4, l'Emergency Manager Law, per il ballottaggio di novembre. Brown ha compiuto diverse azioni il 7 agosto, inclusa l'assegnazione di 6 milioni di dollari per la sicurezza pubblica e ha venduto le Genesee Towers a un gruppo di sviluppo per $ 1 per demolire la struttura. Il collegio ha certificato la petizione referendaria dell'8 agosto, riportando in vigore la precedente Legge Emergenza Finanziaria. Con Brown in precedenza sindaco provvisorio negli ultimi anni, non era idoneo per essere il direttore finanziario di emergenza. Ed Kurtz \u00e8 stato nuovamente nominato direttore finanziario di emergenza dall'Emergency Financial Assistance Loan Board.\nNel settembre 2012 sono state intentate due cause legali, una dal consiglio comunale contro la nomina di Kurtz, mentre un'altra contro lo stato nel tribunale della contea di Ingham, sostenendo che la vecchia legge sui gestori finanziari di emergenza rimane abrogata. Il 30 novembre, il tesoriere di Stato Andy Dillon ha annunciato che l'emergenza finanziaria \u00e8 ancora in corso e che il responsabile dell'emergenza \u00e8 ancora necessario.\nMichael Brown \u00e8 stato riconfermato responsabile delle emergenze il 26 giugno 2013 ed \u00e8 tornato al lavoro l'8 luglio. Flint aveva un deficit previsto di 11,3 milioni di dollari quando Brown ha iniziato come gestore delle emergenze nel 2011. La citt\u00e0 deve affrontare un deficit combinato di 19,1 milioni di dollari dal 2012, con prevede di prendere in prestito $ 12 milioni per coprire parte di esso. Brown si \u00e8 dimesso dalla sua posizione all'inizio di settembre 2013 e il suo ultimo giorno \u00e8 stato il 31 ottobre. Gli succedette il manager della citt\u00e0 di Saginaw (ed ex sindaco temporaneo di Flint) Darnell Earley.\nEarley ha formato un comitato del nastro blu sulla governance con 23 membri il 16 gennaio 2014 per rivedere le operazioni della citt\u00e0 e considerare possibili emendamenti alla carta. Il comitato del nastro blu raccomanda che la citt\u00e0 si trasferisca in un governo di consiglio comunale. Sei proposte di modifica della carta sono state presentate alla votazione del 4 novembre 2014, con la proposta della commissione di revisione della carta che \u00e8 passata insieme alla riduzione delle nomine del personale del sindaco e agli emendamenti sulle migliori pratiche di bilancio. Sono state respinte le proposte che avrebbero eliminato alcuni dipartimenti esecutivi, la Commissione per la funzione pubblica e l'ufficio del difensore civico. Flint ha eletto una Commissione di revisione della Carta di nove membri il 5 maggio 2015.\nCon Earley nominato responsabile delle emergenze per le scuole pubbliche di Detroit il 13 gennaio 2015, il consulente finanziario della citt\u00e0 Jerry Ambrose \u00e8 stato selezionato per completare l'emergenza finanziaria con un'uscita prevista in aprile. Il 30 aprile 2015, lo stato ha spostato la citt\u00e0 da un'amministrazione controllata da un gestore di emergenza a un comitato consultivo per la transizione dell'amministrazione controllata. Il 3 novembre 2015, i residenti di Flint hanno eletto Karen Weaver come prima donna sindaco. Il 22 gennaio 2016, il Consiglio consultivo per la transizione al commissariato ha votato all'unanimit\u00e0 la restituzione di alcuni poteri, tra cui l'autorit\u00e0 di nomina, al sindaco. Il 10 aprile 2018 il Tesoriere di Stato Nick Khouri ha formalmente sciolto il Consiglio di amministrazione del commissariato, restituendo la citt\u00e0 al controllo locale.\nStato di emergenza dell'acqua.\nNell'aprile 2014, Flint ha cambiato la sua fornitura d'acqua dal lago Huron (via Detroit) al fiume Flint. Il problema \u00e8 stato aggravato dal fatto che non sono state attuate misure anticorrosive. Dopo due studi indipendenti, nella popolazione della zona \u00e8 stato riscontrato avvelenamento da piombo causato dall'acqua. Ci\u00f2 ha portato a diverse cause legali, alle dimissioni di diversi funzionari, quindici rinvii a giudizio e allo stato di emergenza sanitaria federale per tutta la contea di Genesee.\nGeografia.\nFlint si trova nella regione Flint/Tri-Cities del Michigan. La contea di Flint e Genesee pu\u00f2 essere classificata come una sottoregione di Flint/Tri-Cities. Si trova lungo il fiume Flint, che scorre attraverso le contee di Lapeer, Genesee e Saginaw ed \u00e8 lungo .\nSecondo lo United States Census Bureau, la citt\u00e0 ha un'area totale di 34,06 miglia quadrate (), di cui 33,42 miglia quadrate (&gt;) di terra e 0,64 miglia quadrate () di acqua. Flint si trova appena a nord-est delle colline di Flint. Il terreno \u00e8 basso e ondulato lungo i lati sud ed est, e pi\u00f9 pianeggiante a nord-ovest.\nQuartieri.\nFlint ha diversi quartieri raggruppati intorno al centro della citt\u00e0 sui quattro lati cardinali. Il quartiere degli affari del centro \u00e8 incentrato su Saginaw Street a sud del fiume Flint. Appena a ovest, sui lati opposti del fiume, si trovano Carriage Town (a nord) e il Grand Traverse Street District (a sud). Entrambi i quartieri vantano forti associazioni di quartiere. Questi quartieri erano il centro della produzione e dei profitti dell'industria dei trasporti della nazione fino agli anni '20 e sono il sito di molte case vittoriane ben conservate e l'ambientazione dell'Atwood Stadium.\nIl corridoio della University Avenue di Carriage Town ospita la pi\u00f9 grande concentrazione di abitazioni greche nell'area, con case di confraternite sia della Kettering University che dell'Universit\u00e0 del Michigan-Flint. Le case capitolari includono Phi Delta Theta, Sigma Alpha Epsilon, Delta Chi, Theta Chi, Lambda Chi Alpha, Theta Xi, Alpha Phi Alpha, Phi Gamma Delta e Delta Tau Delta.\nAppena a nord del centro si trova River Village, un esempio di gentrificazione tramite edilizia popolare a reddito misto. A est della I-475 c'\u00e8 Central Park e Fairfield Village. Questi sono gli unici due quartieri tra UM-Flint e Mott Community College e godono di forti associazioni di quartiere. Central Park ha pilotato un progetto per convertire i lampioni stradali in LED ed \u00e8 definito da sette cul-de-sac.\nIl North Side e il 5th Ward sono prevalentemente afroamericani, con quartieri storici come Buick City e Civic Park a nord e Sugar Hill, Floral Park e Kent and Elm Parks a sud. Molti di questi quartieri erano i centri originali del primo blues del Michigan. Il South Side, in particolare, \u00e8 stato anche un centro di migrazione multirazziale dal Missouri, Kentucky, Tennessee e dal profondo sud dalla seconda guerra mondiale. Questi quartieri sono spesso a reddito pi\u00f9 basso, ma hanno mantenuto un certo livello di stratificazione economica. L'East Side \u00e8 il sito dell'Applewood Mott Estate, e del Mott Community College, del Centro Culturale e dell'East Village, una delle aree pi\u00f9 prospere di Flint. Il quartiere circostante \u00e8 chiamato College/Cultural Neighborhood, con una forte associazione di quartiere, un tasso di criminalit\u00e0 pi\u00f9 basso e prezzi delle case stabili.\nAppena a nord c'\u00e8 Eastside Proper, conosciuta anche come State Streets, e ha gran parte della comunit\u00e0 ispanica di Flint.[66] Il West Side comprende il luogo principale dello sciopero del 1936-1937, il quartiere di Mott Park, la Kettering University e le storiche Woodcroft Estates, di propriet\u00e0 di leggendari dirigenti automobilistici e attualmente sede di importanti e storiche famiglie Flint come i Mott, i Manley e gli Smith.\nLe strutture associate alla General Motors nel passato e nel presente sono sparse in tutta la citt\u00e0, tra cui GM Truck and Bus, Flint Metal Center e Powertrain South (raggruppate insieme nell'angolo sud-ovest della citt\u00e0); Powertrain North, Flint Tool and Die e Delphi East. L'impianto pi\u00f9 grande, Buick City, e le strutture adiacenti sono state demolite.\nLa met\u00e0 dei quattordici edifici pi\u00f9 alti di Flint furono costruiti negli anni '20. Le Torri Genesee di 19 piani, un tempo l'edificio pi\u00f9 alto della citt\u00e0, sono state completate nel 1968. L'edificio \u00e8 diventato inutilizzato negli anni successivi ed \u00e8 caduto in grave rovina: un segnale di avvertimento di caduta di detriti \u00e8 stato messo sul marciapiede di fronte ad esso. Una societ\u00e0 di investimento ha acquistato l'edificio per ed \u00e8 stato demolito (per implosione) il 22 dicembre 2013.\nClima.\nTipico del Michigan sudorientale, Flint ha un clima continentale umido (K\u00f6ppen Dfb) e fa parte della zona 6a di Hardiness USDA. Gli inverni sono freddi, con nevicate moderate e temperature che non salgono sopra lo zero in media 52 giorni all'anno, mentre scendono a () o inferiori in media a 9,3 giorni all'anno; le estati sono da calde a calde con temperature superiori a () in 9,0 giorni. La temperatura media giornaliera mensile varia da () a gennaio a () a luglio. Le temperature estreme ufficiali vanno da () l'8 e 13 luglio 1936 fino a () il 18 gennaio 1976 e il 20 febbraio 2015; il record minimo massimo \u00e8 () il 18 gennaio 1994, mentre, al contrario, il minimo record \u00e8 () il 18 luglio 1942. Possono passare decenni tra letture di () o superiore, che si \u00e8 verificata l'ultima volta il 17 luglio 2012. La finestra media per le temperature gelide va dall'8 ottobre al 7 maggio, consentendo una stagione di crescita di 153 giorni. L'8 giugno 1953, Flint fu colpita da un tornado F5, che caus\u00f2 la morte di 116 persone.\nLe precipitazioni sono moderate e in qualche modo distribuite uniformemente durante tutto l'anno, anche se i mesi pi\u00f9 caldi sono in media di pi\u00f9, con una media di 31,4 pollici () all'anno, ma storicamente vanno da 18,08 pollici () nel 1963 a 45,38 pollici () nel 1975. Le precipitazioni nevose, che in genere cadono in quantit\u00e0 misurabili tra il 12 novembre e il 9 aprile (occasionalmente in ottobre e molto raramente a maggio), sono in media di 42,5 pollici () a stagione, anche se storicamente vanno da 16,0 pollici () nel 1944-45 85,3 pollici () nel 2017-18. Un'altezza della neve di o pi\u00f9 si verifica in media 64 giorni, con 53 giorni da dicembre a febbraio.\nDati demografici.\nA partire dal censimento del 2010, c'erano persone, famiglie e famiglie residenti in citt\u00e0. La densit\u00e0 di popolazione era di abitanti per miglio quadrato (/km\u00b2). C'erano unit\u00e0 abitative con una densit\u00e0 media di per miglio quadrato (592,9/km\u00b2). La composizione razziale della citt\u00e0 era il 56,6% afroamericano, il 37,4% bianco, lo 0,5% nativo americano, lo 0,5% asiatico, l'1,1% di altre razze e il 3,9% di due o pi\u00f9 razze. Ispanici o latini di qualsiasi razza erano il 3,9% della popolazione. I bianchi non ispanici erano il 35,7% della popolazione nel 2010, rispetto al 70,1% nel 1970.\nC'erano 40.472 famiglie, di cui il 34,3% aveva figli di et\u00e0 inferiore ai 18 anni che vivevano con loro, il 23,1% erano coppie sposate che vivevano insieme, il 29,0% aveva una capofamiglia donna senza marito presente, il 7,1% aveva un capofamiglia maschio senza moglie presente, e il 40,8% non erano famiglie. Il 33,9% di tutte le famiglie era composto da individui e il 9,8% aveva qualcuno che viveva da solo di 65 anni o pi\u00f9. La dimensione media della famiglia era 2,45 e la dimensione media della famiglia era 3,13.\nL'et\u00e0 media in citt\u00e0 era di 33,6 anni. il 27,3% dei residenti aveva meno di 18 anni; l'11,3% aveva un'et\u00e0 compresa tra i 18 e i 24 anni; il 25,5% era compreso tra 25 e 44; il 25,1% era compreso tra 45 e 64; e il 10,7% aveva 65 anni o pi\u00f9. La composizione di genere della citt\u00e0 era del 48,0% maschile e del 52,0% femminile.\nNel 2016, Niraj Warikoo del Detroit Free Press ha dichiarato che i leader della comunit\u00e0 dell'area hanno affermato che gli ispanici e i latini costituivano quasi il 6% della popolazione della citt\u00e0, mentre la citt\u00e0 aveva anche 142 famiglie arabo-americane. Secondo i dati pi\u00f9 recenti dell'U.S. Census Bureau, poco pi\u00f9 dell'1% della popolazione di Flint \u00e8 nata al di fuori degli Stati Uniti e oltre i tre quarti di quella popolazione nata all'estero sono diventati cittadini naturalizzati.\nGoverno.\nLa citt\u00e0 riscuote un'imposta sul reddito dell'1 per cento sui residenti e dello 0,5 per cento sui non residenti. La Carta del 1974 \u00e8 l'attuale statuto della citt\u00e0 che conferisce alla citt\u00e0 una forte forma di governo del sindaco. Ha inoltre istituito l'ufficio indipendente nominato del difensore civico, mentre il segretario comunale \u00e8 nominato esclusivamente dal consiglio comunale. Il consiglio comunale \u00e8 composto da membri eletti dai nove rioni della citt\u00e0. Una commissione di revisione della carta \u00e8 attualmente incaricata di rivedere la carta per una revisione completa. La citt\u00e0 ha operato sotto amministrazione controllata finanziaria statale dal 30 aprile 2015 al 10 aprile 2018, che ha visto la citt\u00e0 sotto un gestore di emergenza poich\u00e9 lo Stato del Michigan aveva dichiarato lo stato di emergenza finanziaria del governo locale. Il comitato consultivo per la transizione al commissariato aveva l'autorit\u00e0 di ignorare le decisioni del consiglio relative a questioni finanziarie. La citt\u00e0 ha operato con almeno quattro statuti (1855, 1888, 1929, 1974).\nForze dell'ordine.\nLe forze dell'ordine a Flint sono di competenza del dipartimento di polizia di Flint, dell'ufficio dello sceriffo della contea di Genesee e della polizia di stato del Michigan. Flint \u00e8 stata costantemente classificata come una delle citt\u00e0 pi\u00f9 pericolose degli Stati Uniti da pi\u00f9 fonti. Dal 2007 al 2009, il crimine violento a Flint \u00e8 stato classificato tra i primi cinque tra le citt\u00e0 degli Stati Uniti con una popolazione di almeno persone. Dal 2010 al 2012, Flint si \u00e8 classificata come la citt\u00e0 con il pi\u00f9 alto tasso di criminalit\u00e0 violenta tra le citt\u00e0 con oltre abitanti. Nel 2015, CQ Press (usando le statistiche dell'FBI) ha classificato l'indice di criminalit\u00e0 per Flint come il settimo pi\u00f9 alto nelle citt\u00e0 con una popolazione superiore a . Nel 2018, l'FBI ha riferito che Flint \u00e8 stata classificata come la sesta citt\u00e0 pi\u00f9 violenta d'America tra quelle con una popolazione di o pi\u00f9 abitanti nel 2017. Secondo il rapporto, i crimini violenti sono aumentati del 23% rispetto al 2016.\nPolitica.\nLa maggior parte dei politici \u00e8 affiliata al Partito Democratico nonostante le elezioni cittadine siano apartitiche. Nel 2006, Flint era la decima citt\u00e0 pi\u00f9 liberale degli Stati Uniti, secondo uno studio nazionale condotto dal Bay Area Center for Voting Research, che ha esaminato i modelli di voto di 237 citt\u00e0 con una popolazione di oltre abitanti.\nLa citt\u00e0 ha eletto Karen Weaver come prima donna sindaco nel 2015. Le succede nel 2020 Sheldon Neeley.\nFilmografia.\nMolti dei film documentari di Michael Moore sono stati girati parzialmente anche a Flint, citt\u00e0 natale del regista. Il motivo principale riguarda la crisi della disoccupazione occorsa nella citt\u00e0 dopo la deindustrializzazione e la chiusura della General Motors. Tra i titoli vanno ricordati \"Roger &amp; Me\", ', \"Bowling a Columbine\", ', \"Fahrenheit 9/11\" e \"Fahrenheit 11/9\".\nLa docu-serie televisiva in otto episodi dal titolo \"Flint Town\", prodotta da Netflix nel 2018, si concentra sui disagi economici e sociali a Flint, visti dalla parte degli uomini e delle donne che proteggono le aree urbane della citt\u00e0, alle prese con povert\u00e0, criminalit\u00e0 e la crisi idrica iniziata nel 2014."}
{"id": "1314025", "revid": "984922", "url": "https://it.wikipedia.org/wiki?curid=1314025", "title": "Jesse Fuller", "text": "Jesse Fuller \u00e8 un cosiddetto one-man-band, suonava la chitarra a 12 corde, l'armonica a bocca, il kazoo, il piatto ed il fotdella (un basso che si suona col piede da lui inventato e brevettato), alcuni di questi contemporaneamente.\nMolti musicisti hanno reinterpretato le canzoni di Jesse Fuller, fra cui Bob Dylan con \"\"You're No Good\", Eric Clapton con \"San Francisco Bay Blues\", e i Grateful Dead con \"Beat It On Down The Line\"\".\nCinema.\nNel corso della sua carriera, Jesse Fuller ha interpretato anche due film come attore:"}
{"id": "1314039", "revid": "43530", "url": "https://it.wikipedia.org/wiki?curid=1314039", "title": "Tempesta tropicale", "text": ""}
{"id": "1314051", "revid": "17654", "url": "https://it.wikipedia.org/wiki?curid=1314051", "title": "Reginfredo vescovo di Bergamo", "text": ""}
{"id": "1314058", "revid": "767487", "url": "https://it.wikipedia.org/wiki?curid=1314058", "title": "Gli amori di Astrea e C\u00e9ladon", "text": "Gli amori di Astrea e Celadon (\"Les Amours d'Astr\u00e9e et de C\u00e9ladon\") \u00e8 un film del 2007 diretto \u00c9ric Rohmer, ispirato a un'opera seicentesca della letteratura francese, il romanzo pastorale \"L'Astrea\" (\"L'Astr\u00e9e\"), pubblicato da Honor\u00e9 d'Urf\u00e9 tra il 1607 e il 1627.\nDopo \"La Marquise d'O\", \"Il fuorilegge\" e \"L'Anglaise et le Duc\", il film \u00e8 il quarto adattamento storico di Eric Rohmer.\nFu presentato in concorso alla 64\u00aa Mostra del Cinema di Venezia.\nTrama.\nGallia romana. Una comunit\u00e0 gallica isolata nella pianura del Forez.\nAstrea e Celadon sono innamorati l'uno dell'altra, ma devono tener segreto questo amore a causa dell'inimicizia che divide le rispettive famiglie.\nCeladon, durante una festa, per non urtare i genitori, d'intesa con Astrea, finge di corteggiare Aminta che riesce a rubargli un bacio. Astrea vede la scena ed \u00e8 cos\u00ec gelosa da respingerlo respinge senza piet\u00e0, intimandogli di non farsi mai pi\u00f9 rivedere se non su suo comando.\nCeladon, che la sera della festa aveva inciso sulla corteccia di un albero l'ultima poesia all'amata, si getta disperato nel fiume. Astrea ne piange affranta la morte, ritenendosi responsabile di un errore irreparabile.\nCeladon, svenuto ma ancora vivo, viene ripescato un po' pi\u00f9 a valle dalla ninfa Galatea e dalle sue due ancelle, Leonide e Silvia. Il bel giovane \u00e8 curato e rifocillato nel palazzo della ninfa che si innamora di lui e decide di trattenerlo presso di s\u00e9. Ma Leonide lo aiuta a fuggire, travestendolo con abiti femminili.\nPer non infrangere il divieto impostogli da Astrea, Celadon si ritira a vivere nella foresta, in una capanna di foglie. Viene assistito ogni tanto da Le\u00f2nide e da un potente druido, Adamas, zio di Leonide.\nPer distoglierlo dalla sua depressione, Adamas gli consegna un flauto, inchiostro e carta affinch\u00e9 ritorni a comporre. Lo invita a costruire un tempio nella foresta dedicato all'amore eterno. Celadon effigia la divinit\u00e0 con i tratti amati di Astrea.\nAstrea e gli amici si recano dai druidi per l'annuale festa religiosa e discutono sull'amore. Si meravigliano della somiglianza dell'effigie della dea con la giovane.\nAdamas fa passare Celadon per Alexie, sua figlia ritornata dal convento e l'affida alle cure di Astrea. I tratti della presunta Alexie ricordano quelli dell'amato e Astrea s'innamora ben presto di \"lei\". A questo punto Celadon si rivela.\nProduzione.\nIl film \u00e8 frutto di una coproduzione: Rezo Productions (France), CER (Compagnie \u00c9ric Rohmer) (France), BIM Distribuzione (Italia), Alta Producci\u00f3n SL (Spagna); Eurimages, Cofinova 3, Arte/Cofiova 2, Cin\u00e9mage, Soficin\u00e9ma 2, Canal+.\nSoggetto.\nIl soggetto \u00e8 tratto dal romanzo pastorale \"L'Astrea\" di Honor\u00e9 d'Urf\u00e9 (1568-1625), ambientato nel V secolo d.C. nella pianura del Forez, (Francia), dipartimento della Loira.\nLuoghi delle riprese.\nPer le riprese del film cerc\u00f2 paesaggi che avessero conservato un aspetto bucolico: l'Alvernia, il castello di Chaumont-sur-Loire e il castello di Foug\u00e8res-sur-Bi\u00e8vre (Loir-et-Cher).\nIl regista, nei titoli di testa, si rammarica di non aver potuto girare il film nei luoghi originali, troppo trasformati, ormai, dall'urbanizzazione: questa dichiarazione gli fece rischiare un processo a causa delle rimostranze espresse in sede legale dal Consiglio Generale del Dipartimento della Loira.\nCast.\nRohmer non utilizza attori famosi. I pi\u00f9 conosciuti sono Jocelyn Quivrin, C\u00e9cile Cassel e due attrici tipicamente rohmeriane, Rosette nel ruolo di Silvia e Marie Rivi\u00e8re nel ruolo della madre di Celadon, che appare brevemente in una sequenza all'inizio del film.\nVoce fuori campo.\nLa storia \u00e8 raccontata e commentata dalla voce fuori campo di Alain Libolt.\nPrima.\nIl film esce nelle sale il 5 settembre 2007.\nCritica.\nIl libro, il film.\nLouis Guichard:\nIsabelle Regnier:"}
{"id": "1314059", "revid": "150129", "url": "https://it.wikipedia.org/wiki?curid=1314059", "title": "Deserto del Nafud", "text": ""}
{"id": "1314060", "revid": "17654", "url": "https://it.wikipedia.org/wiki?curid=1314060", "title": "La collegiala", "text": ""}
{"id": "1314061", "revid": "150129", "url": "https://it.wikipedia.org/wiki?curid=1314061", "title": "Nafud", "text": ""}
{"id": "1314062", "revid": "339392", "url": "https://it.wikipedia.org/wiki?curid=1314062", "title": "Higaz", "text": ""}
{"id": "1314065", "revid": "465096", "url": "https://it.wikipedia.org/wiki?curid=1314065", "title": "Ferrovia dell'Hegiaz", "text": "La ferrovia dell'Hegiaz era una linea ferroviaria che attraversava la regione dell'Hegiaz, in Vicino Oriente, attraversando la Siria, la Giordania e l'Arabia Saudita.\nStoria.\nI lavori per la costruzione iniziarono nel 1900, da parte dell'Impero Ottomano con fondi della Germania, e l'inaugurazione ci fu il 1\u00ba settembre 1908. In origine la linea doveva arrivare alla Mecca, ma venne accorciata di 400 chilometri fino a Medina.\nLa linea fu danneggiata durante gli scontri della Prima guerra mondiale, ed anche durante la Guerra dei sei giorni.\nLa linea a scartamento ridotto (1050 mm) era di tutto rispetto, perlomeno per la sua lunghezza, 1322 km di percorso, in ambiente spesso di pieno deserto.\nAttualmente la linea \u00e8 in gran parte smantellata e distrutta. Della maggior parte, relativa alla Penisola araba, non restano che qualche terrapieno e alcuni manufatti.\nL'unica parte tutt'ora esistente \u00e8 nella parte settentrionale della Siria e nel nord della Giordania, ma mentre la parte giordana continua ad essere in esercizio, la parte siriana degradata e danneggiata non \u00e8 pi\u00f9 utilizzata.\n\u00c8 invece in pieno esercizio la diramazione giordana da \u02bfAqaba alle miniere di fosfati della Giordania meridionale.\nDiramazioni.\nDal tronco principale Damasco-Medina partono altri due tronchi:"}
{"id": "1314073", "revid": "278830", "url": "https://it.wikipedia.org/wiki?curid=1314073", "title": "Rivana del Monte Alago", "text": "Rivana del Monte Alago (25 dicembre 1998 - 19 settembre 2011), \u00e8 stata un cane di razza Bracco italiano, che ha vinto tutti i trofei possibili, nel campo delle competizioni canine di bellezza, oltre che diversi trofei nelle competizioni canine di lavoro.\nBiografia.\nRivana del Monte Alago \u00e8 stata un cane da caccia, di razza Bracco italiano, di manto bianco-arancio. Il bracco italiano e lo spinone italiano sono le uniche due razze canine da caccia italiane considerate e annoverate come \"razze da ferma\".\nHa dato alla luce solo una cucciolata. Fra i cuccioli, sono evidenti i soggetti Asia e Axel, giovani promesse nel campo della razza Bracco Italiano.\nTrofei.\nNella sua carriera di competizioni, Rivana ha vinto i seguenti titoli:\nStandard morfologico.\nOltre che per l'aspetto seducente e per l'accattivante dolcezza della sua espressione, Rivana si \u00e8 sempre distinta per l'attitudine all'andatura di trotto con cui ha sviluppato le battute di caccia nel corso degli anni.\nDi costituzione decisa e armonica con aspetto vigoroso. Arti particolarmente asciutti, muscoli salienti, linee ben definite nonch\u00e9 testa scolpita con evidente cesello sub-orbitale. Tutti questi sono elementi, che hanno fatto di Rivana del Monte Alago un soggetto unico al mondo, nella sua razza."}
{"id": "1314077", "revid": "287204", "url": "https://it.wikipedia.org/wiki?curid=1314077", "title": "Skj\u00f6ldungar", "text": "Con la parola norrena Skj\u00f6ldungar (singolare Skj\u00f6ldung, in antico inglese \"Scylding\", plurale \"Scyldingas\"), ci si riferisce ad una leggendaria famiglia reale danese e a volte agli stessi Danesi. Il nome in molti testi \u00e8 spiegato da quello di un antenato della famiglia, il re Skj\u00f6ld/Scyld; tuttavia questo titolo \u00e8 stato attribuito a membri della famiglia precedenti a questo re, cos\u00ec si pensa che il supposto re Scyld/Skj\u00f6ld sia in realt\u00e0 solo una leggenda per spiegare il nome della famiglia. C'era una volta una saga su questa famiglia, la \"Saga degli Skj\u00f6ldungar\", ma ora ne possediamo solo un riassunto in latino stilato da Arngr\u00edmur J\u00f3nsson.\nDa Skj\u00f6ld a Healfdene.\nIl numero, i nomi e l'ordine dei re degli Skj\u00f6ldung varia molto a seconda dei testi fino a Halfd\u00e1n/Healfdene (norreno/anglosassone).\nTutti i testi in antico inglese chiamano il figlio e successore di Scyld Beaw o un nome simile (il nome fu espanso in Beowulf nel poema omonimo, probabilmente per un errore di un copista che pensava che Beaw fosse un'abbreviazione per Beowulf, che \u00e8 un'altra persona). Nel poema Healfdene sembra essere il figlio di Beaw; ma tutte le fonti scandinave che menzionano sia Skj\u00f6ld che Halfdan pongono molte generazioni fra i due e non parlano affatto di re Beaw (salvo una genealogia nel prologo dell'Edda in prosa di Snorri Sturluson che \u00e8 tratta dalle tradizioni inglesi).\nSecondo le \"Gesta Danorum\" di Saxo Grammaticus (libro 1), a Skj\u00f6ld succedette il figlio Gram. Poich\u00e9 \"gram\" \u00e8 anche un aggettivo che significa \"fiero\" e un appellativo comune di un re, \u00e8 possibile che Saxo o una sua fonte abbiano male interpretato alcuni passi in cui ci si riferiva a Beaw come un \"gram\" e l'abbiano messo erroneamente qui come nome di persona. Saxo parla molto di questo Gram, e ancora di pi\u00f9 del figlio Hadingus; il figlio di Hadingus fu Frotho I, che fu il padre di Haldanus I.\nSnorri Sturluson nell'Edda, come altri testi in norreno, chiama il figlio di Skj\u00f6ld Fridleif e il figlio di questi Fr\u00f3\u00f0i, sotto il cui regno nel mondo ci fu pace. Snorri nomina Fr\u00f3\u00f0i anche nella \"Saga degli Ynglingar\"; ma in quest'opera Snorri introduce anche un secondo Fr\u00f3\u00f0i, figlio di un certo Dan Mikill\u00e1ti. Il secondo Fr\u00f3\u00f0i \u00e8 chiamato Fr\u00f3\u00f0i Mikill\u00e1ti e Fr\u00f3\u00f0i l'Amante della Pace e somiglia molto ad una copia del primo Fr\u00f3\u00f0i. Snorri dice del secondo Fr\u00f3\u00f0i che ha come figli Halfdan e un altro Fridleif.\nSaxo nei libri 4 e 5, molto dopo il regno di Halfdan e la caduta della famiglia Skj\u00f6ldung, introduce anch'egli un re di nome Dan, il terzo con questo nome, il cui figlio fu Fridleif il cui figlio fu Fr\u00f3\u00f0i sotto il cui regno il mondo fu in pace; questo Fr\u00f3\u00f0i \u00e8 anche il padre di un altro Fridleif secondo Saxo.\nCi sono altre incongruenze negli antenati di Halfdan. I nomi, il numero e l'ordine dei leggendari re danesi sono molto incoerenti nei testi esistenti e sembra che i diversi scrittori e cantastorie abbiano arrangiato diversamente le storie che conoscevano nell'ordine che pareva loro il migliore.\nHealfdene e i suoi discendenti.\nIn tutti i testi Halfdan/Healfdene \u00e8 padre di Helgi (chiamato Halga nel Beowulf) e Hr\u00f3ar (chiamato Hrothgar nel Beowulf). Nel Beowulf inoltre Healfdene ha un terzo figlio, Heorogar, il quale a sua volta \u00e8 padre di Heoroweard, che corrisponde ad un certo Hj\u00f6rvald dei testi norreni la cui ascendenza non \u00e8 descritta. Le fonti norrene fanno di Hj\u00f6rvald il marito della sorella di re Hr\u00f3lf e narrano di come Hj\u00f6rvald si ribello al re e lo bruci\u00f2 nel suo salone; ma anche Hj\u00f6rvald fu assassinato e con lui si concluse il governo della Danimarca da parte degli Skj\u00f6ldung.\nAltri Skj\u00f6ldungar.\nUna linea successiva \u00e8 detta dalle fonti una discendente degli Skj\u00f6ldungar:"}
{"id": "1314084", "revid": "61051", "url": "https://it.wikipedia.org/wiki?curid=1314084", "title": "Aeroporto internazionale di Abuja", "text": ""}
{"id": "1314085", "revid": "76917581", "url": "https://it.wikipedia.org/wiki?curid=1314085", "title": "Gaueko", "text": "Nella mitologia basca, il Gaueko \u00e8 un grande cane da caccia nero, che divora i pastori e le loro greggi, oltre a rapire ragazze. \u00c8 anche chiamato \"Signore della Magia Nera\". Il suo ululato pu\u00f2 essere ascoltato nelle freddi notti d'inverno.\nIn basco, \"Gaueko\" significa \"della notte\"."}
{"id": "1314086", "revid": "189221", "url": "https://it.wikipedia.org/wiki?curid=1314086", "title": "Galiziano Jos\u00e9 Luis Gallegos", "text": ""}
{"id": "1314090", "revid": "767487", "url": "https://it.wikipedia.org/wiki?curid=1314090", "title": "Odei", "text": "Odei, o anche Hodei (\"tuono\", forse modificazione di \"Odin\"), nella mitologia basca, \u00e8 un genio del tuono, ed una personificazione delle tempeste; \u00e8 simile a \"Mari\", altra divinit\u00e0 del tuono a cui sembra essere sottomesso."}
{"id": "1314091", "revid": "436907", "url": "https://it.wikipedia.org/wiki?curid=1314091", "title": "Should I Stay or Should I Go", "text": "Should I Stay or Should I Go \u00e8 un singolo dei Clash. Venne scritta da Mick Jones nel 1981 e inserita nel loro album \"Combat Rock\". Questo singolo, riproposto da Mick Jones, divenne l'unica canzone del gruppo a raggiungere il numero uno delle classifiche, dieci anni dopo la prima pubblicazione (nel 1991).\nIl brano.\nAssieme a quella di \"Know Your Rights\", la musica di questo brano tende verso il suono punk rock pi\u00f9 di altre tracce presenti nell'album. Sul significato della canzone sono circolate molte voci (una delle quali riguardava l'imminente uscita dai Clash di Jones), ma di fatto essa parla del rapporto personale tra Jones e la cantante Ellen Foley (che spesso accompagnava Meat Loaf); relazione che sarebbe presto finita. Il testo riflette le alternanze di momenti buoni e cattivi, e il dilemma se continuare o concludere la storia.\nI cori in spagnolo furono ideati da Joe Strummer:\nPubblicazione.\nNel marzo 1991 il gruppo decise di ripubblicare il singolo, usato per una pubblicit\u00e0 della Levi's. Il singolo, trascinato dal successo dello spot, divenne numero 1 della classifica britannica.\nFormazione.\nCrediti\nCover.\n\"Should I Stay or Should I Go?\" \u00e8 stato oggetto di cover da parte di diversi artisti, tra cui Ice Cube e Mack 10, Living Colour, The Long Tall Texans, Spastic Vibrations, Guitar Wolf, L.A. Guns, Die Toten Hosen, Bai Bang, Super Green, The Picketts, Kylie Minogue e Anti Flag. Mick Jones us\u00f2 la traccia della canzone semplificata per la canzone The Globe del suo gruppo Big Audio Dynamite.\nLa canzone \"Live While We're Young\" degli One Direction \u00e8 stata oggetto di polemiche a causa della somiglianza con \"Should I Stay or Should I Go\"."}
{"id": "1314092", "revid": "63945", "url": "https://it.wikipedia.org/wiki?curid=1314092", "title": "Should I Stay or Should I Go?", "text": ""}
{"id": "1314094", "revid": "729019", "url": "https://it.wikipedia.org/wiki?curid=1314094", "title": "Iratxoak", "text": "Iratxoak (plurale di iratxo) sono i folletti della mitologia basca.\nSolitamente benevoli, aiutano lavorando i campi di notte, purch\u00e9 sia loro donato del cibo. \nUna categoria particolare di \"iratxoak\" sono i galtzagoriak."}
{"id": "1314095", "revid": "31886", "url": "https://it.wikipedia.org/wiki?curid=1314095", "title": "Galtzagorriak", "text": "Galtxagorriak significa, in basco, \"pantaloni rossi\". \nNella mitologia basca, essi sono un tipo di iratxoak (ossia folletti) baschi.\nSecondo la leggenda, un contadino che cercava un modo per lavorare di meno fu informato che in un negozio di Bayonne si vendeva una scatola di \"galtzagorriak\". Una volta comprata, torn\u00f2 alla sua fattoria ed apr\u00ec la scatola. Subito ne uscirono dei piccoli folletti con i calzoni rossi, che chiesero: \"Cosa dobbiamo fare?\". Immediatamente, li mise al lavoro: riparare lo steccato, arare i campi, mungere le mucche... in pochi minuti i \"galtzagorriak\" avevano gi\u00e0 terminato, e subito chiesero \"Cosa dobbiamo fare?\". Il contadino diede loro altre cose da fare, ma di nuovo terminarono in fretta. Cos\u00ec chiesero ancora cosa dovessero fare. Il contadino risponde: \"Nulla\". Cos\u00ec i folletti, disperati, sfasciarono tutto quello che avevano fatto. Il contadino li cattur\u00f2, li ripose nella scatola e, da allora in poi, decise di fare da solo il proprio lavoro."}
{"id": "1314096", "revid": "240277", "url": "https://it.wikipedia.org/wiki?curid=1314096", "title": "Mark Harmon", "text": "Biografia.\nFiglio del giocatore di football americano Tom Harmon e dell'attrice di origine austriaca Elyse Knox, protagonista dell'horror \"La tomba della mummia\" (1942) e popolare pin up nel periodo della seconda guerra mondiale.\nDopo aver completato le scuole alla Harvard School di Studio City, Harmon si \u00e8 laureato con un corso di due anni al Pierce College di Los Angeles.\nDal 2003 interpreta la parte dell'agente speciale Leroy Jethro Gibbs nella serie televisiva statunitense \"NCIS - Unit\u00e0 anticrimine\".\nNel 1987 ha sposato l'attrice Pam Dawber (protagonista femminile della serie \"Mork &amp; Mindy\"), dalla quale ha avuto due figli, Sean Thomas (26 aprile 1988) e Ty Christian (25 giugno 1992). Sean Thomas ha preso parte, per sei episodi, alla serie televisiva \"NCIS\", che vede il padre come protagonista, nei panni di Leroy Jethro Gibbs, interpretando proprio lo stesso Gibbs da giovane. In precedenza, dal 1980 al 1982 Harmon ha avuto una relazione con l'attrice Cristina Raines, conosciuta sul set della serie \"Flamingo Road\".\nHarmon ha vinto il premio di uomo pi\u00f9 sexy dell'anno della rivista \"People\" nel 1986.\nIl 2 ottobre 2012 gli \u00e8 stata assegnata la stella numero 2482 sulla Hollywood Walk of Fame.\nNel 2018 la collega di \"NCIS\" Pauley Perrette ha lasciato la serie in quanto ha sostenuto ripetutamente di essere stata aggredita fisicamente pi\u00f9 volte da Harmon dopo aver contestato i suoi metodi, che lei definisce autoritari. Una collaboratrice di Perrette sarebbe stata aggredita nel 2016 gravemente dal pitbull di Harmon. L'attore ha minacciato di sporgere querela per diffamazione.\nDoppiatori italiani.\nNelle versioni in italiano delle opere in cui ha recitato, Mark Harmon \u00e8 stato doppiato da:"}
{"id": "1314098", "revid": "11497", "url": "https://it.wikipedia.org/wiki?curid=1314098", "title": "Neue Haas Grotesk", "text": ""}
{"id": "1314101", "revid": "25152", "url": "https://it.wikipedia.org/wiki?curid=1314101", "title": "Reginfredo di Bergamo", "text": ""}
{"id": "1314106", "revid": "1149807", "url": "https://it.wikipedia.org/wiki?curid=1314106", "title": "Samuele Bersani (album)", "text": "Samuele Bersani \u00e8 il terzo studio album del cantautore italiano Samuele Bersani, prodotto da Beppe D'Onghia e pubblicato nel 1997 dalla Pressing srl."}
{"id": "1314114", "revid": "106356", "url": "https://it.wikipedia.org/wiki?curid=1314114", "title": "La Diserzione degli Animali del Circo", "text": ""}
{"id": "1314115", "revid": "1603714", "url": "https://it.wikipedia.org/wiki?curid=1314115", "title": "Chiesa di San Silvestro (Venezia)", "text": "La chiesa di San Silvestro papa \u00e8 un edificio religioso della citt\u00e0 di Venezia, situato nell'omonimo campo del sestiere di San Polo nei pressi di Rialto\nGi\u00e0 sede del patriarca di Grado, costituisce oggi una parrocchia del patriarcato di Venezia.\nStoria.\nFondata nel IX secolo, divenne a partire dal 1105 stabile sede dei patriarchi di Grado, che nei pressi avevano il proprio palazzo, rimanendo incardinata, assieme alle parrocchie cittadine da essa dipendenti, nella diocesi gradense sino alla soppressione del titolo nel 1451, quando tutte le chiese veneziane furono conferite nel nuovo patriarcato di Venezia con sede a San Pietro di Castello (ad esclusione della basilica marciana e delle sue dipendenze che continuarono a costituire una giurisdizione separata sino al 1807).\nRiedificata tra il 1422 ed il 1485, incorporando il vicino oratorio di Ognissanti, consacrato nel 1177 da papa Alessandro III, venne rimaneggiata nel Seicento.\nPer le precarie condizioni statiche, venne riedificata pressoch\u00e9 integralmente tra il 1837 e il 1843 ad opera degli architetti Sebastiano Santi e successivamente da Giovanni Battista Meduna. La facciata fu rifatta nel 1909 da Giuseppe Sicher e nel 1932-34 il soffitto fu modificato da mezza volta a cassettoni.\nLa chiesa presenta attualmente la facciata con vista sul \"rio ter\u00e0\" San Silvestro, mentre originariamente era orientata in senso opposto, con facciata principale a vista sul Canal Grande.\nDescrizione.\nL'interno della chiesa presenta una struttura a navata unica, terminante in un'abside semicircolare. Lo stile \u00e8 neoclassico e, oltre all'altar maggiore, sono presenti quattro altari laterali, due per ciascun lato.\nAlcune delle opere d'arte della chiesa sono state in parte rimaneggiate nel XVIII secolo, ad esempio il polittico sulla parete di ingresso, raffigurante \"La Vergine, santi ed episodi sacri\", risalente al Trecento: originariamente ospitato nella vicina Scuola dei \"Mercanti da vin\", fu trasferito prima nella sacrestia della chiesa e poi nella sua collocazione attuale e venne rimaneggiato nel 1756. \nL'altare maggiore \u00e8 ornato da due sculture ottocentesche di Luigi Ferrari, raffiguranti \"Due angeli adoranti\". Nel primo altare a sinistra si trova un'altra opera ottocentesca, il dipinto \"San Silvestro battezza Costantino\" di Sebastiano Santi, mentre nel secondo altare a sinistra c'\u00e8 la tavola \"San Tommaso Becket in trono tra angeli e santi\", realizzata da Girolamo da Santacroce nel 1520, e il rifacimento ottocentesco de \"I santi Giovanni Battista e Francesco\" per mano di Leonardo Gavagnin.\nNel primo altare laterale di destra \u00e8 presente il \"Battesimo di Cristo\" del Tintoretto, anch'esso rimaneggiato nel corso dei secoli e riportato al suo stato originale dagli ultimi restauri. Anche il quadro del secondo altare di destra, \"Sacra Famiglia: la Vergine e san Giuseppe presentano Ges\u00f9 al Padreterno\", opera di Johann Carl Loth, sub\u00ec modifiche successive da parte di Ludovico David.\nDa menzionare infine, sopra la porta principale, l'urna funebre del procuratore Filippo Morosini, opera di stile lombardesco del primo Cinquecento."}
{"id": "1314116", "revid": "106356", "url": "https://it.wikipedia.org/wiki?curid=1314116", "title": "Bande Rumorose", "text": ""}
{"id": "1314121", "revid": "106356", "url": "https://it.wikipedia.org/wiki?curid=1314121", "title": "Percorsi di Musica Sghemba", "text": ""}
{"id": "1314123", "revid": "106356", "url": "https://it.wikipedia.org/wiki?curid=1314123", "title": "L'Impazienza", "text": ""}
{"id": "1314125", "revid": "106356", "url": "https://it.wikipedia.org/wiki?curid=1314125", "title": "Alla Bellezza dei Margini", "text": ""}
{"id": "1314126", "revid": "289247", "url": "https://it.wikipedia.org/wiki?curid=1314126", "title": "Buco di tarlo", "text": ""}
{"id": "1314127", "revid": "110157", "url": "https://it.wikipedia.org/wiki?curid=1314127", "title": "Nelidovo", "text": "Nelidovo () \u00e8 una cittadina della Russia europea centrale, situata sul fiume Me\u017ea, nelle colline del Valdaj, nella parte sudoccidentale dell'oblast' di Tver' circa 275 km in linea d'aria a sudovest del capoluogo.\nLa cittadina venne fondata nel 1900 attorno ad una stazione ferroviaria; ottenne lo \"status\" di citt\u00e0 nel 1949. Nelidovo \u00e8 capoluogo del \"rajon\" Nelidovskij."}
{"id": "1314130", "revid": "188323", "url": "https://it.wikipedia.org/wiki?curid=1314130", "title": "Attivit\u00e0 sessuale umana", "text": ""}
{"id": "1314136", "revid": "11959", "url": "https://it.wikipedia.org/wiki?curid=1314136", "title": "Autocannone", "text": "Un autocannone \u00e8 un pezzo d'artiglieria (solitamente di calibro piccolo o medio) che viene movimentato grazie ad un autocarro, sul cui telaio \u00e8 fissato. Si tratta di un veicolo che trov\u00f2 la sua massima espressione durante la Prima guerra mondiale, quando venne soprattutto usato dagli italiani.\nImpiego nei conflitti.\nPrima guerra mondiale.\nDurante la prima guerra mondiale, normalmente gli autocannoni erano usati come semoventi e non come cannoni d'assalto come i successivi Sturmgesch\u00fctz III. Uno dei principali modelli costruiti fu l'autocannone 102/35, che era composto da un pezzo d'artiglieria navale da 102/35 Mod. 1914 montato su un autotelaio SPA 9000C privo di corazzatura; questo modello, dismesso nel 1918 per gli elevati costi di produzione, fu riadottato nel 1941, quando una batteria su 6 pezzi (gli scafi sono quelli dell'autocarro gigante Fiat 634 NM) MILMART fu assegnata alla 132\u00aa Divisione corazzata \"Ariete\" e partecip\u00f2 agli scontri di Bir el Gobi.\nCon l'arrivo dei semoventi corazzati e cingolati, con maggiore protezione e mobilit\u00e0 in terreno vario, gli autocannoni persero la loro importanza tattica scomparendo progressivamente dai campi di battaglia, anche se durante la Seconda guerra mondiale ritornarono in auge, specialmente in Nord Africa: ancora gli italiani fecero largo uso di autocarri leggeri, medi, pesanti e di preda bellica su cui venivano montati mitragliere contraeree Breda 20/65 Mod. 1935, cannoni controcarro da 47/32 Mod. 1935, cannoni d'accompagnamento da 65/17 e cannoni campali da 75/27 Mod. 1911, con installazioni di fortuna o permanenti; dal 1941 fu costruito in serie anche l'autocannone da 90/53 su Lancia 3Ro, successivamente affiancato dall'autocannone 90/53 su Breda 52.\nSeconda guerra mondiale.\nQuando la prospettiva di una invasione tedesca del Regno Unito sembrava probabile, l'esercito britannico progett\u00f2 e costru\u00ec un veicolo blindato improvvisato, il Bedford OXA. Esso si basava sul camion da mezza tonnellata OXD, ed era stato aggiornato con una corazza, e armato con un fucile anticarro Boys e una mitragliatrice Bren. Poco meno di un migliaio di questi modelli sono stati costruiti nel 1941, e sono stati impiegati dalla \"British Home Guard\".\nAltri esempi britannici sono stati i veicoli corazzati da combattimento Armadillo e i camion blindati Bison. Entrambi erano camion convenzionali dotati di un'armatura improvvisata, nel caso di Bison, una lotta-comparto era stata effettuata, in sostanza, facendolo diventare un fortino mobile. L'Armadillo utilizzava due pareti di legno, tra le quali veniva inserita della ghiaia. Entrambi i veicoli avevano scarsa mobilit\u00e0 e furono impiegati per la difesa dal campo di volo della Royal Air Force. In caso di un attacco aereo a sorpresa, i Bison sarebbero stati piazzati a poca distanza dai punti chiave del campo d'aviazione e, probabilmente, combattendo da posizioni statiche, in cui le difese fisse spesso non potevano essere costruite dati i movimenti degli aeromobili durante le operazioni quotidiane. La mobilit\u00e0 dell'Armadillo, comunque povera, era per\u00f2 migliore di quella del Bison e poteva assumere un ruolo mobile simile ad un veicolo convenzionale blindato.&lt;ref name = \"NA AIR 2/7212\" &gt; The National Archives: AIR 2/7212 Armadillos&lt;/ref&gt;\nInoltre, sempre gli inglesi, riscoprirono l'utilit\u00e0 di questi mezzi: specialmente nel 1941 (quando gli Alleati erano talmente in difficolt\u00e0 da schierare in prima linea carri italiani catturati vetusti ed obsoleti come gli M11/39) montarono sui pianali dei Morris C8 cannoncini controcarro da 40\u00a0mm; questi mezzi, a volte anche con pezzi di calibro maggiore, si ritrovano frequentemente negli organici del Long Range Desert Group, che univano elevata mobilit\u00e0 e una discreta potenza di fuoco. Verso la fine della guerra, dato il minor costo di un telaio ruotato rispetto a uno cingolato, ancora la Gran Bretagna ha pensato di riproporre l'idea dell'autocannone, modificando un telaio BAC a 4 assi per adattarlo come semovente per un cannone da 149\u00a0mm.\nGuerra del Vietnam.\nDurante la guerra del Vietnam, la missione della \"US Army Transportation Corps\" era di trasportare rifornimenti dai porti costieri di Quy Nh\u01a1n e Cam Ranh Bay alle basi terrestri situate a Bong Son, An Khe, Pleiku, Da Lat e Bu\u00f4n Ma Thu\u1ed9t. I requisiti logistici del \"Military Assistance Command, Vietnam\" (MACV) erano enormi, e convogli formati da pi\u00f9 di 200 camion non erano rari. Queste formazioni erano bersagli invitanti per i gruppi di guerriglieri Viet Cong, che spesso programmavano imboscate in aree remote.\nUna unit\u00e0 che spesso vittima di questi attacchi \u00e8 stato il Gruppo \"8^ Transportation\", con sede a Quy Nh\u01a1n. Il tratto della \"route 19\" tra un Khe e il Passo del Mang Giang divenne noto a loro come \"Ambush Alley\", dati i frequenti, se non addirittura giornalieri incidenti.\nGarantire la sicurezza dei convogli era praticamente impossibile, in quanto le unit\u00e0 di polizia militare a cui era stato affidato il compito non aveva la manodopera o le attrezzature per controllare tutta l'autostrada. Altre unit\u00e0 militari controllavano solamente il tratto di strada all'interno della propria area designata, e quindi per gran parte della strada, le unit\u00e0 di trasporto dovevano garantirsi la propria sicurezza. In un primo momento furono adottate delle jeep armate, ma si rivelarono rapidamente insufficienti, a fronte di una migliore tattica ed armamento dei Viet Cong.\nIl 2 settembre 1967, un attacco particolarmente devastante uccise sette conducenti, fece 17 feriti e distrusse o danneggi\u00f2 30 autocarri. Per rimediare alla vulnerabilit\u00e0 evidente dei convogli di rifornimento, un nuovo concetto di \"temprato convoglio\" fu realizzato, ovvero adottando un nuovo tipo di veicolo di sicurezza: questo primo autocannone era basato su un M35 da 2,5t, protetto da una barriera di sacchi di sabbia, e armato con due mitragliatrici M60. Questi nuovi tipologie di convogli erano di dimensioni pi\u00f9 piccole rispetto al passato, essendo composti da soli 100 autocarri, e la loro sicurezza era stata aumentata fino ad avere un autocannone ogni 10 camion da trasporto.\nIn caso di un'imboscata, il loro ruolo era quello di uccidere i nemici durante i primi minuti dell'attacco, e saturare gli aggressori con la loro potenza di fuoco. Nei primi modelli di autocannone si scopr\u00ec che i sacchi di sabbia non furono una buona pensata, in quanto durante le piogge frequenti i sacchi di sabbia diventavano rapidamente impregnati d'acqua, appesantendo l'intero veicolo. In seguito sono stati sostituiti con armature in acciaio recuperato dai cantieri di demolizione. L'equipaggio era costituito da un pilota, due mitraglieri, un sottufficiale e, talvolta, un granatiere armato con un lanciagranate M79.\nIl 24 novembre 1967, durante un impegno in \"Ambush Alley\", un gruppo di autocannoni riusc\u00ec a sventare un'imboscata. Il convoglio perse sei camion di trasporto, quattro autocannoni furono danneggiati o distrutti, e diversi piloti furono uccisi e feriti, ma i Viet Cong persero 41 \"Killed in action\" e furono costretti a ritirarsi.\nNonostante la maggiore sicurezza, le unit\u00e0 di trasporto venivano ancora attaccate, costringendo le unit\u00e0 di autocannoni a migliorare il design dei loro veicoli. I M35 da 2,5t erano sottodimensionati, e l'aggiunta di armature e delle armi lo rallentavano; fu quindi deciso di utilizzare camion da 5 t, che costituivano la base per autocannoni pi\u00f9 grandi. La natura improvvisata di questi veicoli significava che varia considerevolmente in apparenza. Sono stati dati soprannomi colorati come \"Duce is Wild\", \"Cold Sweat,\" \"Iron Butterfly\" o \"Pandemonium\" che venivano spesso dipinti sui lati a grandi lettere.\nIl loro armamento consisteva in varie combinazioni di armi tra cui M60, M2 Browning e M134 Minigun. Armi antiaeree come il Bofors 40 mm, o l'M45 Quadmount furono anche utilizzati. La maggior parte di questi armamenti furono ottenuti da cannibalizzazioni delle armi da fanteria danneggiate che le unit\u00e0 di trasporto spesso riportavano nei loro viaggi di ritorno.\nLa blindatura spesso proveniva da materiale da discarica. A volte gli autocannoni furono dotati di un doppio spessore di blindatura, con uno spazio tra ogni strato, per fornire una protezione contro i razzi anticarro. In altri casi, l'intero scafo di un blindato M113 veniva montato sul fondo di un camion da 5 t, fornendo cos\u00ec una protezione per l'equipaggio. Nonostante i loro nomi aggressivi, gli autocannoni erano armi strettamente difensive, essendo utilizzati solo come scorta e doveri di difesa perimetrali.\nGli autocannoni soffrivano di diversi inconvenienti. Il peso aggiunto delle armature, armi e munizioni aumentava il consumo di carburante, oltre a creare problemi di manutenzione e riducendo la durata dei telai degli autocannoni. Inoltre, il personale addetto come equipaggio per i veicoli di sicurezza non fu pi\u00f9 disponibili per applicazioni di trasporto, riducendo cos\u00ec la capacit\u00e0 di rifornimento di ciascuna unit\u00e0. Nonostante questo, essi venivano generalmente considerati come un successo.\nIn tutto, circa 300 a 400 autocarri furono trasformati in questo modo. Essi furono concepiti come una soluzione temporanea, ma il \"Corpo dei trasporti statunitense\" non ricevette mai abbastanza autoblindo V-100 per la loro sostituzione; perci\u00f2 gli autocannoni continuarono a servire fino alla fine del coinvolgimento degli Stati Uniti in Vietnam, nel 1973. Con la fine della guerra del Vietnam, la necessit\u00e0 di tali veicoli scomparve e la maggior parte o furono demoliti o restituiti al trasporto merci. Un camion M54, denominato dal suo equipaggio \"Eve of Destruction\", venne restaurato ed \u00e8 attualmente esposto presso il \"Transportation Army Museum\" a Fort Eustis, in Virginia.\nGuerra d'Iraq.\nDurante la guerra d'Iraq, la vulnerabilit\u00e0 dei convogli di rifornimenti statunitensi divenne evidente non appena nel marzo 2003 venne teso un agguato a Nassiriya ad una unit\u00e0 di manutenzione, perdendo undici soldati e cinque vennero fatti prigionieri, tra cui Jessica Lynch. Durante la fase successiva della guerra, convogli stradali sono stati considerati degli obiettivi \"soft\", e spesso venivano attaccati dai ribelli iracheni. Ci\u00f2 ha portato alla re-invenzione degli autocannoni, con i primi esempi modificati, sulla base del camion M939 da 5 t, entrato in servizio nel mese di agosto 2003.\nNell'aprile 2004, i leader del \"Gruppo d'Armate Reserve 375 Trasporti\" e del \"Battaglione 812th Transportation\" forma una nuova unit\u00e0 speciale provvisoria, il 518 \"Truck Gun\" Company. Con base a Camp Navistar (presso il confine del Kuwait, vicino Safwan, Iraq), questa societ\u00e0 ha acquisito 35 Humvee e 5 autocarri M939, modificandoli con dell'armatura improvvisata e aggiungendo mitragliatrici calibro .50 pollici. Con personale proveniente dalla \"United States Army Reserve\" e dalla \"National Guard of the United States\" gi\u00e0 la conversione e l'esecuzione di servizi \"Convoy Escort Safety\" durante la missione in Iraq, la necessit\u00e0 di una speciale unit\u00e0 di autocannoni si rivel\u00f2 impraticabile ed il gruppo venne sciolto nel mese di aprile 2005.\nL'uso di veicoli da combattimento improvvisati, protetti dalla cosiddetta \"armatura Hillbilly\" (dal soprannome denigratorio di \"hillbilly\", usato per gli abitanti di zone rurali statunitensi, spesso conosciuti come costruttori di strutture raffazzonate), divennero rapidamente una questione politica, con la Presidenza di George W. Bush venne criticata per aver inviato l'esercito Stati Uniti a combattere senza mezzi adeguati. L'idea di produrre una versione standardizzata di un autocannone venne promossa dal deputato Duncan Hunter (Partito Repubblicano), presidente della \"House Armed Services Committee\", nonostante la riluttanza di alcuni ufficiali superiori dell'esercito.\nSviluppato con l'aiuto di veterani del Vietnam presso il \"Lawrence Livermore National Laboratory\", la risultante cella blindata (soprannominata \"scatola Hunter\") \u00e8 stata destinata ad essere utilizzata sugli autocarri da 5 t. La protezione della cella blindata era composta di piastre di acciaio d'alta qualit\u00e0, fibra di vetro e vetro balistico, mentre l'armamento consisteva di due a quattro mitragliatrici pesanti.\nIl primo prototipo \u00e8 stato completato nel marzo 2004, e spedito in Iraq nel luglio 2004, dopo di che la produzione \u00e8 continuata ad un ritmo lento, con 35 unit\u00e0 in servizio dal luglio 2005. A partire da settembre 2007, un totale di 100 kit sono stati prodotti per l'Iraq, e 18 per l'uso in Afghanistan La \"scatola Hunter\" \u00e8 divenuta apparentemente popolare tra le truppe Usa, ma sono state criticate da funzionari di grado elevato per la loro mancanza di protezione sopraelevata, e per essere sbilanciata, tuttavia a dimostrare i loro dubbi all'interno di questo apparecchio vi sono pochi casi.\nKit per la blindatura superiore sono stati prodotti anche per l'autocannone Humvee. I soldati hanno apprezzato la protezione blindata tanto necessaria, ma il maggior peso del kit rallentava in modo sostanziale l'accelerazione e la velocit\u00e0 dell'Humvee, in quanto non poteva pi\u00f9 eguagliare le capacit\u00e0 di manovra dei veicoli dei ribelli."}
{"id": "1314150", "revid": "287204", "url": "https://it.wikipedia.org/wiki?curid=1314150", "title": "Stadio de la Cartuja", "text": "Lo stadio de la Cartuja (in spagnolo \"Estadio de la Cartuja\"; in italiano \"Stadio della Certosa\") \u00e8 uno stadio multiuso situato nella citt\u00e0 di Siviglia, capoluogo della comunit\u00e0 autonoma dell'Andalusia, in Spagna. Il 57% del terreno si trova nel comune adiacente di Santiponce. Pi\u00f9 precisamente \u00e8 ubicato accanto al fiume Guadalquivir nell'Isla de La Cartuja, luogo di costruzione del centenario monastero della Cartuja. Nello stesso luogo sono presenti l'Esposizione universale di Siviglia 1992 e il parco a tema Isla M\u00e1gica. Lo stadio fu disegnato seguendo i criteri del CIO in modo da poter ospitare i Giochi olimpici del 2004 poi assegnati ad Atene, da questo prende il nome di stadio olimpico.\nLo stadio \u00e8 di propriet\u00e0 della Sociedad Estadio Ol\u00edmpico de Sevilla S.A., composta per il 40% dalla Giunta dell'Andalusia, per il 25% dal governo della Spagna, il 19% dal comune di Siviglia, 13% dalla provincia di Siviglia. Il restante 3% diviso tra i club del Real Betis e il Siviglia e due casse di credito El Monte de Piedad e la Caja San Fernando.\nIl costo dello stadio \u00e8 di 120 milioni di euro.\nStadio.\nLo stadio fu inaugurato dai reali di Spagna il 5 maggio 1999 con la partita di calcio disputata tra le nazionali della e della , conclusasi sul 3 a 1. Dal 20 agosto ospit\u00f2 il settimo campionato del mondo di Atletica IAAF, evento che motiv\u00f2 la costruzione.\nL'idea della Sociedad Estadio Ol\u00edmpico de Sevilla era quella che alla fine del mondiale di atletica, lo stadio sarebbe divenuta la sede dei due grandi club della citt\u00e0 Real Betis e , ma le tifoserie dei due club mostrarono il loro disappunto per questa soluzione. Per questo nessuno dei due club si trasfer\u00ec nello stadio, che viene utilizzato occasionalmente da entrambi per partite ufficiali.\nNel 2008 durante la ristrutturazione dello Stadio Ram\u00f3n S\u00e1nchez Pizju\u00e1n ha ospitato le partite del Siviglia.\nEventi sportivi.\nIn questo stadio si sono svolti numerosi incontri di calcio, tra cui la finale di Coppa UEFA del 2003 tra e , la finale di coppa del Re tra Valencia e Atl\u00e9tico Madrid nel 1999, tra Celta Vigo e Real Saragozza nel 2001 e tra Barcellona e Athletic Bilbao nel 2021, oltre che alcune amichevoli sia della Selezione Andalusa di calcio che della nazionale della . Inoltre si sono svolte diverse edizioni del Torneo Stadio Olimpico di Siviglia.\nLo stadio ospit\u00f2 i Campionati del mondo di atletica leggera 1999 per cui fu costruito, oltre che molti meeting di atletica a livello nazionale e internazionale.\nDal 3 al 5 dicembre 2004 si disput\u00f2 la finale di Coppa Davis tra le selezioni nazionali di Spagna e degli Stati Uniti che videro la vittoria della formazione iberica per 3 a 2, secondo trionfo per la Spagna nella competizione. In quella edizione si consacr\u00f2 Rafa Nadal come stella emergente del panorama tennistico internazionale. Fu inoltre l'evento che registr\u00f2 il record di pubblico. Anche fra il 2 e il 4 dicembre 2011 lo stadio \u00e8 stato designato come sede per la finale di Davis, in cui la Spagna ha sconfitto l'Argentina conquistando la sua quinta Coppa Davis.\nNel 2021 \u00e8 designato quale uno degli 11 stadi per il Campionato europeo di calcio (evento eccezionalmente itinerante) in sostituzione del San Mam\u00e9s di Bilbao ed ospiter\u00e0 tre partite del girone E ed un ottavo di finale.\nEventi musicali.\nNella Stadio Olimpico si sono molti tenuti concerti di artisti famosi a livello nazionale spagnolo tra cui: La Oreja de Van Gogh, Joaqu\u00edn Sabina, Luis Miguel, Alejandro Sanz, Man\u00e1, Operaci\u00f3n Triunfo, Ana Torroja e Miguel Bos\u00e9.\nNel 2016, nello stadio si sono esibiti gli AC/DC, nel contesto del loro Rock or Bust World Tour, e gli Iron Maiden con il loro The Book of Souls World Tour, ultima delle quattro date spagnole."}
{"id": "1314156", "revid": "149485", "url": "https://it.wikipedia.org/wiki?curid=1314156", "title": "XXII Universiade", "text": "La XXII Universiade estiva (2003\ub144 \ud558\uacc4 \uc720\ub2c8\ubc84\uc2dc\uc544\ub4dc) si \u00e8 svolta a Taegu, in Corea del Sud, dal 21 al 31 agosto 2003. Hanno partecipato atleti di 174 nazioni, per competere in discipline di 14 differenti sport, per un totale di 185 gare.\nLe cerimonie di apertura e chiusura dei Giochi si sono svolte al \"Daegu World Cup Stadium\".\nImmagine dei Giochi.\nLogo.\nIl logo della manifestazione rappresenta una U disegnata da cinque strisce colorate che riprendono i colori delle cinque stelle simbolo del FISU. Ognuna delle cinque strisce simboleggia rispettivamente: il sogno, il progresso, l'uguaglianza, l'ecologia e l'unit\u00e0 (riprendendo cos anche il motto delle Universiadi \"Dream for Unity\" - Sogna per l'Unit\u00e0). Le cinque strisce colorate inoltre rimandano alle industrie tessili della citt\u00e0 di Taegu\nMascotte.\nLa mascotte \"Dreami\" simboleggia lo spirito della XXIII Olimpiade: l'arcobaleno di colori vuole collegarsi idealmente all'industria tessile e della moda della citt\u00e0 coreana, mentre le forme cibernetiche e futuristiche del personaggio vogliono rappresentare la creativit\u00e0 e il futuro, il quale \u00e8 una grande sfida per le nuove generazioni."}
{"id": "1314161", "revid": "117787645", "url": "https://it.wikipedia.org/wiki?curid=1314161", "title": "Vy\u0161nij Volo\u010d\u00ebk", "text": "Vy\u0161nij Volo\u010d\u00ebk \u00e8 una citt\u00e0 della Russia europea centrale, appartenente all'oblast' di Tver'; \u00e8 il capoluogo del rajon Vy\u0161nevolockij, pur essendo amministrativamente autonoma.\nSorge nella parte centrale dell'oblast', sulle colline del Valdaj fra il corso dei fiumi Tverca e Cna, a 119 km di distanza dal capoluogo Tver' in direzione nordovest.\nLa citt\u00e0 venne fondata nel 1471 e ottenne lo status di citt\u00e0 nel 1770."}
{"id": "1314167", "revid": "767487", "url": "https://it.wikipedia.org/wiki?curid=1314167", "title": "Death Note - Il film", "text": " \u00e8 un film del 2006 diretto da Sh\u016bsuke Kaneko, adattamento live action della prima parte della serie omonima di manga e anime firmati Tsugumi \u014cba e Takeshi Obata. Il film ha avuto due seguiti: \"Death Note - Il film - L'ultimo nome\" nello stesso anno e \"Death Note - Il film - Illumina il nuovo mondo\" nel 2016, e uno spin-off, \"L change the WorLd\" nel 2008.\nTrama.\nQuando una serie di morti misteriose decima i maggiori criminali in tutto il mondo, la polizia dei principali paesi industrializzati inizia ad investigare alla ricerca di un misterioso personaggio che in qualche modo riesce ad uccidere le persone provocando loro un attacco di cuore. Su internet nascono i primi fan club dedicati a quest'individuo che agli occhi di molti rappresenta la vera giustizia. Viene coniato per l'occasione il nome di Kira, ovvero la pronuncia giapponese del termine \"killer\" per chiamare questo eroe.\nLight Yagami \u00e8 un universitario modello, molto intelligente, che vuole seguire le orme del padre ed entrare in polizia. Accedendo alle informazioni segrete della polizia coi dati del padre, scopre quanto debole sia la \"giustizia\" delle leggi, in quanto un'infinit\u00e0 di criminali \u00e8 ancora in libert\u00e0 per mancanza di prove o prescrizione. Deluso dalle istituzioni, trova a terra un quaderno nero dal titolo \"Death Note\", che riporta un'inquietante serie di regole sul suo utilizzo stampate all'interno, la prima delle quali afferma che la persona il cui nome viene scritto sul quaderno morir\u00e0.\nDecide allora di mettere alla prova il quaderno scrivendo il nome di un criminale ed ottiene conferma della sua efficacia. Light accetta la responsabilit\u00e0 di questo potere e decide di usarlo per uccidere tutti i criminali e creare un mondo migliore, di cui lui sar\u00e0 il garante, affiancato da Ryuk, il dio della morte che ha gettato il quaderno nel mondo degli umani. Nel frattempo per\u00f2 L, collaboratore segreto dell'Interpol e famoso per la sua abilit\u00e0 nel risolvere i casi pi\u00f9 complessi, contatta la polizia, che istituisce un gruppo investigativo guidato dal padre di Light.\nSpacciando un condannato a morte per se stesso, L sfida in diretta tv Kira, il quale uccide l'uomo. L capisce cos\u00ec che Kira si nasconde nell'area di Tokyo, mentre Light comprende che per poter continuare il proprio disegno ha bisogno di liberarsi di L. Light scopre l'identit\u00e0 di Raye, il membro dell'FBI che lo sta pedinando per conto di L, e orchestra un piano per uccidere lui e gli altri agenti. Tuttavia, la fidanzata di Raye, Naomi Misora, comincia ad investigare su Light. Scoperto il suo nome, Light la fa suicidare sacrificando nella lotta la propria ragazza Shiori, in modo da convincere la squadra anti-Kira a farlo entrare nel gruppo.\nUno squilibrato muore per infarto mentre sta per uccidere la idol Misa Amane, davanti alla quale piove un Death Note, mentre L si presenta a Light e lo accoglie nel team.\nDistribuzione.\nIl film \u00e8 stato distribuito da Dynit il 9 agosto 2017 sulla piattaforma streaming VVVVID. Il 13 dicembre 2017 \u00e8 distribuito da Dynit insieme a \"Death Note - Il film - L'ultimo nome\" e \"Death Note - Il film - Illumina il nuovo mondo\" in DVD e Blu-ray Disc.\nIncassi.\nAl botteghino, il film ha incassato 30 milioni di dollari in tutto il mondo a partire da maggio 2008, compresi 23 milioni di dollari in Giappone, oltre 3,7 milioni di dollari in Corea del Sud e 1,9 milioni di dollari a Hong Kong. In home video, le versioni in DVD di Death Note e Death Note 2: The Last Name hanno venduto oltre 1.027 milioni di unit\u00e0 in Giappone a marzo 2007.\nSu Rotten Tomatoes, il film ha ottenuto un punteggio del 78% basato su 9 recensioni, con un punteggio medio di 6,4 / 10.\nColonna sonora.\nLa colonna sonora del film \u00e8 stata curata da Kenji Kawai e si compone delle seguenti tracce:"}
{"id": "1314171", "revid": "287204", "url": "https://it.wikipedia.org/wiki?curid=1314171", "title": "Vysnij Volocek", "text": ""}
{"id": "1314173", "revid": "80339", "url": "https://it.wikipedia.org/wiki?curid=1314173", "title": "Vishny Volochyok", "text": ""}
{"id": "1314175", "revid": "22475", "url": "https://it.wikipedia.org/wiki?curid=1314175", "title": "The House of the Dead III", "text": "The House of the Dead III \u00e8 il terzo episodio della serie di videogiochi \"The House of the Dead\", sviluppato da Wow Entertainment per il sistema arcade Sega Chihiro nel 2002. Il gioco fu successivamente pubblicato anche su Xbox, Windows, Wii e in formato digitale sul PlayStation Network. La versione per Wii \u00e8 una raccolta che comprende sia questo episodio che quello precedente, The House of the Dead 2, in un unico disco, chiamata: The House of the Dead 2 &amp; 3 Return. Come i suoi predecessori, \u00e8 uno sparatutto in prima persona di ambientazione horror, i cui protagonisti per la prima volta vengono cambiati con l'avanzare del gioco.\nTrama.\nNel 2019 il mondo \u00e8 dominato dagli zombi. Per far cessare il loro controllo, l'ex agente dell'AMS Thomas Rogan si avventura in un laboratorio della DBR assieme ai suoi uomini per trovare ci\u00f2 che permette agli zombi di moltiplicarsi. La maggior parte di loro viene eliminata, e quando finalmente Rogan raggiunge la fonte viene tramortito dal boss Morte. Prima che la schermata di gioco diventi scura, si vede un uomo avvicinarsi a Rogan, che lo riconosce. Due settimane dopo, non avendo pi\u00f9 avuto alcun contatto con l'ex agente, G raggiunge la struttura con la figlia dell'amico, Lisa. Mentre avanzano, ai loro discorsi sul vecchio lavoro i Rogan e sulla Tragedia di Villa Curien vengono alternati filmati dello scienziato, grazie ai quali si scopre come era iniziato tutto: Curien aveva un figlio, Daniel, che aveva contratto una malattia mortale, e per curarlo il padre aveva scoperto particolari geni che permettevano di \"rimuovere la barriera tra la vita e la morte\". Ossessionato tuttavia dalla sua scoperta, Curien aveva deciso di continuare le sue ricerche, creando cos\u00ec due potenti esseri: il Mago, apparso nel primo \"The House of the Dead\" e la pi\u00f9 misteriosa Ruota del Destino. Andando avanti nelle ricerche, G e Lisa ritroveranno Rogan con Daniel, il quale accompagna la ragazza al cospetto della fonte d'energia degli zombi, la Ruota del Destino, e insieme riescono a distruggerla. A questo punto sono disponibili quattro finali differenti:\nColonna sonora.\nLe musiche si devono a Eriko Sakurai."}
{"id": "1314180", "revid": "1086846", "url": "https://it.wikipedia.org/wiki?curid=1314180", "title": "Societ\u00e0 Sportiva Lazio 1935-1936", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1935-1936.\nStagione.\nLa Lazio partecip\u00f2 al campionato di Serie A 1935-1936 classificandosi al settimo posto con 30 punti.\nIn Coppa Italia nei sedicesimi super\u00f2 il Venezia 2-0 in casa, negli ottavi nel derby capitolino vinse 2-1 sulla Roma, quindi venne eliminata ai quarti di finale dall'Alessandria (in seguito finalista della competizione), da cui venne sconfitta in Piemonte per 1-0.\nOrganigramma societario.\nArea direttiva\nArea tecnica"}
{"id": "1314192", "revid": "1719883", "url": "https://it.wikipedia.org/wiki?curid=1314192", "title": "Filosofi", "text": ""}
{"id": "1314202", "revid": "339392", "url": "https://it.wikipedia.org/wiki?curid=1314202", "title": "The Melody And The Tyranny EP", "text": ""}
{"id": "1314206", "revid": "486946", "url": "https://it.wikipedia.org/wiki?curid=1314206", "title": "Neonecronomicon", "text": ""}
{"id": "1314224", "revid": "106356", "url": "https://it.wikipedia.org/wiki?curid=1314224", "title": "What Jail is Like", "text": ""}
{"id": "1314229", "revid": "767487", "url": "https://it.wikipedia.org/wiki?curid=1314229", "title": "Wojtek Pilichowski", "text": "Ha suonato con artisti come Micha\u0142 Urbaniak, Greg Bissonette (David Lee Roth, Joe Satriani), Ricky Latham, Maryla Rodowicz, Nicko McBrain (Iron Maiden), Marco Minnemann (The Aristocrats), Vinnie Moore, Kasia Groniec, Chris de Burgh, Funky Filon, Edyta G\u00f3rniak, Kasia Kowalska, Marek Raduli e Zbigniew Ho\u0142dys.\nFondatore della Pilichowski Band (Pilichowski, Wojciech Olszak, Kamil Bara\u0144ski, Radek Owczarz, Bart\u0142omiej Papierz). Membro di \u03c0R2 (con Marek Raduli e Tomasz \u0141osowski) e del supergruppo polacco Woobie Doobie."}
{"id": "1314230", "revid": "436907", "url": "https://it.wikipedia.org/wiki?curid=1314230", "title": "Downtown", "text": ""}
{"id": "1314235", "revid": "1305772", "url": "https://it.wikipedia.org/wiki?curid=1314235", "title": "EPA", "text": ""}
{"id": "1314236", "revid": "34119", "url": "https://it.wikipedia.org/wiki?curid=1314236", "title": "Epa", "text": ""}
{"id": "1314245", "revid": "29244", "url": "https://it.wikipedia.org/wiki?curid=1314245", "title": "Leptopsammia microcardia", "text": ""}
{"id": "1314251", "revid": "287204", "url": "https://it.wikipedia.org/wiki?curid=1314251", "title": "Cocktail special", "text": ""}
{"id": "1314256", "revid": "339392", "url": "https://it.wikipedia.org/wiki?curid=1314256", "title": "Aeroporto internazionale di Shanghai-Pudong", "text": ""}
{"id": "1314261", "revid": "383359", "url": "https://it.wikipedia.org/wiki?curid=1314261", "title": "Franco gibutiano", "text": "Il franco (arabo: \u0641\u0631\u0646\u0643) \u00e8 la valuta ufficiale dello stato africano di Gibuti. Il codice ISO 4217 della valuta \u00e8 \"DJF\". \u00c8 suddiviso in 100 \"centimes\".\nStoria.\nDal 1884, quando Gibuti divenne un protettorato della Francia, il franco francese circol\u00f2 accanto alla rupia indiana ed al tallero di Maria Teresa. Il rapporto tra le monete era 2 franchi = 1 rupia e 4,2 franchi = 1 tallero di Maria Teresa.\nDal 1908 i franchi che circolavano a Gibuti furono fissati legalmente al valore del franco francese. Dal 1910 furono emesse per banconote per questa colonia dalla Banca d'Indocina, con valori da 5, 20 e 100 franchi.\nLa Camera di Commercio locale emise moneta cartacea e gettoni con valori tra i 5 \"centime\" ed 1 franco. A causa del deprezzamento del franco francese in seguito alla prima guerra mondiale furono introdotte banconote da 500 franchi nel 1927 e nel 1938 quelle da 1000 franchi.\nNel 1948 furono coniate le prime monete (1, 2 e 5 franchi) emesse specificamente per Gibuti, a nome della \"C\u00f4te Fran\u00e7aise des Somalis\". Nel 1949 fu emessa un franco gibutiano e la valuta fu fissata al dollaro statunitense con un tasso di 214,392 franchi = 1 dollaro. Questo era il valore che aveva il franco francese nel sistema di Bretton Woods fino a pochi mesi prima. Di conseguenza l'economia di Gibuti non soffr\u00ec della successiva ulteriore svalutazione del franco francese.\nNel 1952 il Tesoro pubblico decise la produzione di carta-moneta e fu introdotta una banconota da 5000 franchi. Nel 1965 furono introdotte monete da 10 e 20 franchi e le banconote di taglio pi\u00f9 basso erano quelle da 50 franchi.\nIl cambiamento di nome da \"C\u00f4te Fran\u00e7aise des Somalis\" a \"Territoire fran\u00e7ais des Afars et Issas\", avvenuto nel 1967, si evidenzi\u00f2 sulle monete e banconote e nel 1970 ci fu anche l'emissione di monete da 50 e da 100 franchi in sostituzione delle banconote di pari valore. Nel 1971 e nel 1973, il franco fu rivalutato nei confronti del dollaro, prima a un tasso di 197,466 per un dollaro, e poi a 177,721, tasso che rimane tuttora uguale.\nUn ulteriore cambiamento nel disegno delle monete e banconote ebbe luogo in seguito all'indipendenza nel 1977. La Banca Nazionale prosegu\u00ec le emissioni di banconote. L'unico cambiamento fu l'introduzione della banconote da 10\u00a0000 franchi nel 1984 e la sostituzione della banconota da 500 franchi con una moneta nel 1989.\nMonete.\nTra il 1920 ed il 1922 la Camera di Commercio emise gettono coniatiin zinco, alluminio, bronzo alluminio-bronzo nei valori di 5, 10, 25 e 50 centime ed 1 franco. Le forme erano vari tra cui rotonde, esagonali ed ottagonali.\nNel 1948 furono introdotte monete in alluminio da 1, 2 e 5 franchi. La moneta in alluminio-bronzo da 20 franchi fu introdotta nel 1952, seguita da quella da 10 franchi nel 1965. Le monete in cupronichel da 50 e da 100 franchi furono introdotte nel 1970, e quella in alluminio-bronzo da 500 franchi segu\u00ec nel 1977.\nLe monete ora in circolazione sono:\nBanconote.\nTra il 1910 ed il 1915 furono introdotte banconote nei tagli da 5, 20 e 100 franchi. Banconote della Camera di Commercio furono introdotte nel 1919 con tagli da 5, 10 e 50 centime e da 1 franc. La perdita di valore del franco francese in seguito alla prima guerra mondiale caus\u00f2 l'introduzione delle banconote da 500 e 1000 franchi rispettivamernte nel 1927 e nel 1938. La banconota da 10 franchi fu introdotta nel 1946.\nQuando il \"Tr\u00e9sor public\" prese in carico la produzione della carta moneta nel 1952, le banconote da 5, 10 e 20 franchi non furono pi\u00f9 stampate ed invece fu introdotto il biglietto da 5000 franchi.\nNel 1977 la produzione delle banconote pass\u00f2 alla \"Banque Nationale\".\nGli unici cambiamenti furono l'introduzione della banconota da 10\u00a0000 franchi nel 1984 e la sostituzione di quella da 500 franchi con una moneta nel 1989."}
{"id": "1314262", "revid": "168713", "url": "https://it.wikipedia.org/wiki?curid=1314262", "title": "Wojciech Pilichowski", "text": ""}
{"id": "1314266", "revid": "168713", "url": "https://it.wikipedia.org/wiki?curid=1314266", "title": "Wojtech Pilichowski", "text": ""}
{"id": "1314269", "revid": "115906875", "url": "https://it.wikipedia.org/wiki?curid=1314269", "title": "Lupo (Disney)", "text": "Lupo (\"Sylvester Shyster\") \u00e8 un personaggio dei fumetti della Disney. Viene introdotto nella storia \"Topolino nella valle infernale\" (\"Mickey Mouse in Death Valley\") (1930), scritta da Walt Disney e Floyd Gottfredson, illustrata da Gottfredson, Win Smith e altri artisti. Nella sua prima apparizione, Lupo \u00e8 un avvocato malvagio e privo di scrupoli, che tenta di impadronirsi dell'eredit\u00e0 di Minnie, con l'aiuto del suo scagnozzo Pietro Gambadilegno.\nNonostante il nome italiano, il personaggio non \u00e8 un lupo: sembra essere un altro canide. Le orecchie indicano che non \u00e8 un ratto o una donnola, come \u00e8 stato scritto da alcuni fan della Disney. In occasione della ripubblicazione delle storie a strisce nella collana \"Gli anni d'oro di Topolino\" nel corso del 2010, il personaggio viene ribattezzato Silvestro Lupo.\nLupo appare come cattivo in varie storie di Floyd Gottfredson, sempre in coppia con Gambadilegno: l'avvocato sembra essere la mente del duo. Dopo il 1934, e con l'ascesa in popolarit\u00e0 di Gambadilegno, il personaggio viene usato meno. Ritorna in una storia di Gottfredson nel 1942, per poi venire usato (seppur di rado) da Giovan Battista Carpi e altri autori italiani. Viene poi riportato sulla scena dalle storie di produzione scandinava della Egmont."}
{"id": "1314283", "revid": "73843", "url": "https://it.wikipedia.org/wiki?curid=1314283", "title": "CINECA", "text": "Il CINECA \u00e8 un consorzio interuniversitario italiano senza scopo di lucro, cui aderiscono 69 universit\u00e0 italiane, 2 Ministeri (il Ministero dell'istruzione e il Ministero dell'universit\u00e0 e della ricerca), 27 Istituzioni pubbliche Nazionali (10 Enti di ricerca, 5 Aziende Ospedaliere Universitarie-IRRCS, 10 Istituzioni AFAM, l'ANVUR, il Parco Archeologico del Colosseo).\nLa sede principale \u00e8 a Casalecchio di Reno ed ha sedi a Milano, Roma, Napoli e Chieti. La sua attivit\u00e0 principale \u00e8 il supporto alle attivit\u00e0 di ricerca della comunit\u00e0 scientifica accademica e fornisce servizi di calcolo alle universit\u00e0 in Italia.\nStoria.\nIl 14 luglio 1967 presso il Rettorato dell'Universit\u00e0 degli Studi di Bologna viene stipulata dai Rettori dell'Alma Mater Studiorum, dell'Universit\u00e0 di Firenze, dell'Universit\u00e0 di Padova nonch\u00e9 dal rappresentante legale dell'Istituto universitario di Economia e Commercio e di Lingue e Letterature straniere di Venezia, una convenzione per la costituzione di un \"Consorzio interuniversitario per la gestione del Centro di calcolo elettronico dell'Italia nord-orientale\". L'accordo viene formalizzato il giorno seguente a Venezia con la stesura dell'atto costitutivo del consorzio, alla presenza anche del Rettore dell'Istituto universitario veneziano, Italo Siciliano. Successivamente, con DPR 13 ottobre del 1969, n. 1106 su proposta dell'allora Ministro per la Pubblica Istruzione, Mario Ferrari Aggradi, ne viene riconosciuta personalit\u00e0 giuridica e approvato lo statuto. Il 4 Febbraio 1970 lo statuto venne pubblicato nella Gazzetta Ufficiale dando ufficialmente il via alle attivit\u00e0 consortili.\nAlla sua costituzione, il consorzio viene incaricato di assumere la gestione del centro di elaborazione dati dell'Italia nord-orientale. Oltre ad assicurare il funzionamento del centro di calcolo elettronico, i suoi scopi sono: rendere accessibili al Ministero della pubblica istruzione e ai consorziati i pi\u00f9 avanzati mezzi di elaborazione automatica dei dati; coordinare ricerche per arricchire il patrimonio e il programma di elaborazione; divulgare didatticamente l'utilizzo dell'elaborazione automatica. Viene inoltre stabilito che, in casi eccezionali, possa accogliere le richieste di interesse scientifico provenienti da imprese ad alto potenziale produttivo, modernamente attrezzate e in fase di sviluppo. Insieme agli enti universitari che lo hanno promosso, possono entrare a far parte del consorzio altri atenei interessati, cos\u00ec come enti pubblici, per scopi di ricerca scientifica. Negli anni successivi aderiscono al consorzio nuovi atenei e enti pubblici di ricerca, e nel 2008 anche il MIUR.\nNel 2012 per impulso del MIUR, guidato dal Ministro Francesco Profumo, viene avviato il processo di accorpamento dei tre consorzi interuniversitari CASPUR, CILEA e CINECA, che si conclude nel luglio 2013 con la fusione per incorporazione dei primi due in CINECA. L'accorpamento ha l'obiettivo di \"\u201cdar vita a una nuova entit\u00e0\u201d, un rinnovato \u201cconsorzio di sistema\u201d punto di riferimento unico ed avanzato a livello nazionale per il calcolo scientifico ad alte prestazioni nel mondo accademico e della ricerca, per i servizi innovativi e ad alto contenuto tecnologico, rivolti al MIUR, al mondo dell'alta formazione e scolastico\"\".\nAttivit\u00e0, funzioni e competenze.\nIl \"Supercalcolo\" e la rete GARR.\nFin dalla sua costituzione, il Cineca \u00e8 il pi\u00f9 importante centro di supercalcolo per la ricerca scientifica in Italia, nonch\u00e9 uno dei pi\u00f9 importanti a livello mondiale.\nNel settembre del 1969 viene installato nella sua sede il primo supercomputer in Italia, un CDC 6600 allora il pi\u00f9 veloce computer al mondo disponibile sul mercato. Negli anni seguenti il CINECA continua a acquisire elaboratori di altissima potenza, come il Cray X-MP12 che nel 1985 permette di realizzare laboratori virtuali per costruire modelli matematici di esperimenti nelle quattro dimensioni (le tre spaziali pi\u00f9 la temporale). Questa acquisizione permette ai ricercatori italiani di affrontare problemi fino ad allora mai affrontati, in particolare sul supercalcolatore del Cineca viene messo a punto da Roberto Car e Michele Parrinello il \u201cCar-Parrinello method\", un'applicazione per la previsione delle propriet\u00e0 dei materiali. Nel giugno 2012, con il supercomputer Fermi basato su architettura Blue Gene/Q, il Cineca raggiunge la settima posizione nella lista dei 500 supercomputer pi\u00f9 potenti al mondo. Nella tabella dei supercomputer si pu\u00f2 osservare l'evoluzione di tutti i sistemi di calcolo che dal 1969 si sono succeduti al Cineca con un costante incremento della potenza delle prestazioni (clock della CPU, dimensione e tempi di accesso della RAM, dimensione e tempi di accesso delle memorie di massa).\nAl fianco del calcolo scientifico, in particolare il Cineca ha avuto particolare cura nell'acquisizione delle tecnologie di rete. CINECAnet nasce nel 1970 la rete di trasmissione dati consortile che collega alla velocit\u00e0 di 1200\u00a0bit/s i primi terminali \u201cremote job entry\u201d installati presso le universit\u00e0\u0300 consorziate.\nAlla fine degli anni ottanta, il Cineca \u00e8 impegnato nella costituzione della rete GARR - Gruppo Armonizzazione Reti della Ricerca, primo progetto di razionalizzazione delle strutture di rete esistenti allora in Italia in cui inizialmente, e fino alla nascita del Consortium GaRR, il Cineca ag\u00ec come network operation centre.\nFondamentale il ruolo del Cineca nella creazione della rete civica Iperbole, nel 1994, in collaborazione con il Comune di Bologna e con l'Universit\u00e0 cittadina, primo esempio del genere in Italia, e fra i primissimi in Europa.\nSupporto alla ricerca scientifica e all'innovazione.\nA livello internazionale, il Cineca \u00e8 \"principal partner\" di Partnership for Advanced Computing in Europe (PRACE), il progetto cofinanziato dalla Comunit\u00e0 Europea dal 2009 nell'ambito del VII Programma Quadro con l'obiettivo di realizzare un servizio europeo di High Performance Computing (HPC). PRACE \u00e8 costituito da centri di eccellenza che mettono a disposizione dei ricercatori europei una rete di supercomputer ad altissime prestazioni, e danno vita all'ecosistema HPC in Europa. Dal 2013 il Cineca \u00e8 Chairman e stazione appaltante del Pre-Commercial Procurement (PCP) di PRACE.\nIl CINECA partecipa al progetto Human Brain Project (HBP)\". Finanziato\" dalla Commissione Europea (con 1 miliardo di euro in 10 anni) tra i progetti FET Flagships, Future Emerging Technologies\",\" HBP \"mira a realizzare, entro il 2023 una simulazione del funzionamento completo del cervello umano.\" Il Cineca contribuisce alla realizzazione della piattaforma HPC con uno dei quattro supercomputer da cui \u00e8 composta, con il compito di implementare e gestire un sistema per la conservazione, la gestione e l'elaborazione dei grandi volumi di dati che caratterizzano la complessit\u00e0 del progetto.\nLa collaborazione col MIUR.\nLa collaborazione con il Ministero della pubblica istruzione ha inizio nel 1984, per la gestione dell'allora concorso nazionale a professore ordinario e in seguito prosegue con il Ministero dell'istruzione, dell'universit\u00e0 e della ricerca, per il quale, negli anni successivi, il Cineca sviluppa diversi sistemi, diventandone il principale erogatore di servizi per quanto concerne le universit\u00e0.\nTra i principali servizi erogati vi sono:\nIl supporto alle universit\u00e0.\nIl Ministero della Pubblica Istruzione affid\u00f2 nel 1985 al Cineca il compito di elaborare il primo piano quadriennale di sviluppo delle universit\u00e0 per l'adeguamento delle strutture didattiche e scientifiche per il periodo 1985-1988. Nel decreto di affidamento si legge che\"(...) si tratta di una attivit\u00e0 programmatoria, per la quale sono stati rimessi a terzi non gi\u00e0 meri compiti di esecuzione, ma lo stesso momento ideativo qualificante per l'organizzazione del ministero\".Per la realizzazione della legge 29 gennaio 1986, n. 23 che disponeva che le universit\u00e0 dovessero provvedere direttamente al pagamento delle retribuzioni a tutto il personale universitario (ci\u00f2 che prima avveniva a livello centralizzato da Roma), nel 1988 l'incarico venne integrato conferendo al Cineca il compito di assistere il Ministero e le universit\u00e0 che ne avessero fatto richiesta, in questi nuovi compiti gestionali. Fu necessario procedere a un'integrazione dello Statuto del consorzio: all'articolo 3, relativo alla missione istituzionale, fu aggiunto il compito di \u201c\"gestire un centro che, con proprie strutture o con collegamenti opportuni assicuri un servizio di elaborazione a tutti i consorziati, con priorit\u00e0 alle Universit\u00e0, al Ministero dell'universit\u00e0 e della ricerca Scientifica e Tecnologica, nonch\u00e9 al Ministero della Pubblica Istruzione\"\u201d. Da quel momento iniziano le attivit\u00e0 di trasferimento di tecnologie informatiche a vantaggio delle pubbliche amministrazioni.\nNel 1997, per rispondere all'esigenza degli atenei di rispondere meglio al principio di autonomia amministrativa il Cineca ha promosso la realizzazione di una procedura di contabilit\u00e0 avente il principale scopo di fornire strumenti contabili conformi tra Amministrazione Centrale e Dipartimenti. Successivamente, la normativa contabile rivolta agli atenei \u00e8 andata nella direzione di applicare la Contabilit\u00e0 Generale di tipo economico-patrimoniale, insieme alla contabilit\u00e0 analitica, per sostenere il processo di innovazione (legge 240/2010 art. 5). Per questo il Cineca ha realizzato una nuova procedura di contabilit\u00e0 (U-Gov) con diverse ramificazione verso tutti i processi amministrativi degli atenei.\nNel 2001 viene progettato il sistema di gestione della didattica e servizi agli studenti, per consentire alle universit\u00e0 di recepire quanto disposto nel DM n. 509 del 3 novembre 1999, che rappresentava un cambiamento totale rispetto al precedente ordinamento introducendo la laurea triennale e la valutazione della carriera in \"credito formativo universitario\" (CFU). Il sistema \u00e8 stato aggiornato per adeguarlo all'evoluzione della normativa, sulla base delle novit\u00e0 introdotte dal DM 22 ottobre 2004, n. 270.\nIl laboratorio per la visualizzazione scientifica.\nNel 1986 Cineca inaugura un laboratorio di visualizzazione scientifica, dedicato all'analisi visiva di grosse moli di dati prodotti dalle simulazioni eseguite dai supercomputer. Da allora il laboratorio, prima ViscLab (Laboratory for Scientific Visualization), poi Vis.I.T (Visual Information Technology Lab), ha ampliato sempre pi\u00f9 il suo campo d'azione, operando con tecniche di computer grafica e realt\u00e0 virtuale a supporto di molteplici campi disciplinari.\nNel 1997 le immagini dell'incidente mortale di Ayrton Senna sono state elaborate dai computer di Cineca. I tecnici del consorzio, nominati assistenti tecnici del Procuratore nel caso giudiziario, sviluppano un multi-media software (Enhanced Multi Sequence Viewer) in grado di sincronizzare la grande quantit\u00e0 di immagini e dati, relativi alla dinamica del incidente d'auto del pilota di Formula 1.. Nel 1999 il Cineca installa il primo Teatro virtuale in Italia, controllato da un supercalcolatore grafico SGI Onyx2 e dotato di un sistema di video proiezione stereoscopico Barco a tre proiettori.\nFunzioni meteo e di protezione civile.\nI supercalcolatori sono fondamentali per lo sviluppo delle metodologie di previsione meteorologiche: fin dal 1997 Cineca collabora con l'ARPA dell'Emilia-Romagna e successivamente anche con il Dipartimento della Protezione Civile al quale fornisce le previsioni meteorologiche per la valutazione di eventuali rischi, per l'intero territorio nazionale.\nProgetto Antarex e la piattaforma Exscalate.\nIl Progetto \"AutoTuning and Adaptivity appRoach for Energy efficient eXascale HPC systems\" \u00e8 un progetto europeo che punta al raggiungimento di potenze di calcolo exascale, per la ricerca farmacologica, con un'efficienza energetica del \"quantum leap\" che consenta consumi attorno ai .\nAl progetto partecipa un consorzio di istituzioni europee, guidate dalla azienda farmaceutica italiana Domp\u00e9, che vede in Italia la collaborazione anche del Politecnico di Milano.\nQuesto progetto ha permesso la realizzazione della piattaforma EXaSCale smArt pLatform Against paThogEns (Exscalate), di propriet\u00e0 della Domp\u00e8 e sviluppata da una collaborazione tra Cineca, Domp\u00e8 e Politecnico di Milano, contenente una biblioteca chimica di miliardi di molecole, usata per simulare il comportamento delle proteine dei virus in abbinamento alle molecole farmaceutiche.\nIl sistema di supercalcolo - High Performance Computing, Structure-Based Drug Design System della piattaforma Exscalate, in grado di valutare di pi\u00f9 di tre milioni di molecole al secondo, permette di velocizzare enormemente la ricerca e lo sviluppo di farmaci.\nLa piattaforma Exscalate \u00e8 stata a sua volta il fulcro attorno al quale sono partiti vari progetti di ricerca nel settore farmaceutico.\nAntarex4zika.\nScopo del progetto ANTAREX4ZIKA \u00e8 stato trovare una cura per il virus Zika, identificando 26 siti di legame dalle strutture cristalline di 5 proteine Zika: NS5, NS1, NS2B / NS3, NS3 e della proteina dell'involucro, simulando successivamente al computer la loro interazione con 1,2 miliardi di molecole. Questa simulazione ha richiesto l'utilizzo di 1 milione di thread computazionali del supercomputer Marconi.\nExscalate4CoV.\nIl Progetto Exscalate4CoV (E4C) si pone l'obiettivo di individuare farmaci sicuri ed efficaci per il trattamento della popolazione infetta da SARS-CoV-2, a cui far seguire l\u2019individuazione di molecole capaci di inibire la patogenesi del coronavirus per contrastare i contagi futuri.\nIl consorzio, guidato sempre da Domp\u00e9 farmaceutici, aggrega 18 istituzioni e centri di ricerca in 7 Paesi europei, \u00e8 finanziato dalla commissione europea e vede l'utilizzo della piattaforma di calcolo Exscalate sviluppata nel contesto del progetto Antarex.\nI \"Supercomputer\".\nLista storica dei Supercomputer\nAspetti controversi.\nI problemi fiscali.\nA seguito di una verifica fiscale sul consorzio per il periodo 2004-2006, sarebbe risultato che non erano stati dichiarati 6,4 milioni di redditi. Secondo la Guardia di Finanza \"l'intera gestione dei dipendenti del consorzio sarebbe stata anomala\". Il debito \u00e8 ulteriormente peggiorato nel 2018, raggiungendo la cifra di 100 milioni di euro tra contestazioni fiscali e aiuti di Stato da restituire, nel giugno 2018 viene patteggiato con il fisco la riduzione di circa la met\u00e0 delle contestazioni fiscali, da 53 a 25 milioni di euro per evitare la responsabilit\u00e0 di danno erariale.\nI test di ammissione alle specializzazioni mediche del 2014.\nNell'ottobre 2014, gestendo le prove nazionali di accesso alle scuole di specializzazione mediche, le prove assegnate a 8.319 candidati risultarono scambiate tra loro. Originariamente era prevista la ripetizione del test, ma in seguito il ministero ha deciso di ricalcolare il punteggio dei candidati neutralizzando le domande considerate non pertinenti. Analoghi disguidi si sono verificati anche successivamente. Sulle vicende sono state presentate interrogazioni parlamentari.\nLe attivit\u00e0 \"in house\" per l'universit\u00e0 italiana.\nSecondo la segnalazione del 10 settembre 2010 (AS755) dell'Autorit\u00e0 Garante della Concorrenza e del Mercato (AGCM) indirizzata al Ministero dell'Istruzione, Universit\u00e0 e Ricerca (MIUR), il Cineca svolge un\"'attivit\u00e0 sostanzialmente imprenditoriale\" che contrasta a colpo d'occhio con l'assenza di scopo di lucro e impedisce pertanto di essere una societ\u00e0 \"in house\".. \nSecondo la successiva segnalazione dell'AGCM al MIUR del 27 agosto 2013 (AS1075), in risposta a una richiesta di parere da parte del Consiglio di Stato, la presenza di diverse universit\u00e0 private nel Cineca stesso risulta ostativa alla legittimit\u00e0 del ricevere affidamenti diretti secondo il modello dell'in-house.\nSecondo pi\u00f9 recenti pareri dell'AGCM (AS1382) del 29 marzo 2017 all'Universit\u00e0 degli Studi di Firenze e AS1383 all'Universit\u00e0 degli Studi di Foggia, nonostante i nuovi statuti via via approvati dal CINECA, il CINECA continua a non essere legittimato come societ\u00e0 in house; successivamente, l'AGCM ha impugnato i provvedimenti di affidamento diretto dell'ateneo di Firenze al CINECA secondo il modello dell'in-house, vincendo sia in primo grado (TAR Firenze), sia definitivamente in secondo grado (Consiglio di Stato), dunque secondo tali sentenze il CINECA non \u00e8 considerabile un soggetto in-house nei dei propri soci.\nAnche la magistratura amministrativa ha stabilito, con sentenza definitiva del Consiglio di Stato del 26 maggio 2015, n. 2660, che il CINECA non \u00e8 un soggetto in-house nei confronti delle amministrazioni consorziate, mancando tutti e tre i requisiti disciplinati dalla normativa comunitaria e recepiti dalla legge italiana: attivit\u00e0 prevalente, assenza di privati e controllo analogo.\nProprio successivamente a tale sentenza n. 2660/2015, i senatori del PD Puglisi, Sangalli, Broglia e Lo Giudice, durante il Governo Renzi, proposero la modifica al decreto legge 19 giugno 2015, n. 78, convertita in legge 6 agosto 2015 n. 125, cos\u00ec detta norma \"salva CINECA\", per permettere secondo gli estensori di tale proposta di modifica del decreto legge, l'affidamento diretto, sebbene la Corte dei Conti avesse risposto positivamente, auspicando che i finanziamenti ricevuti dal ministero venissero controllati dalla magistratura contabile.\nPer\u00f2 la successiva sentenza, sempre definitiva, del Consiglio di Stato del 30 aprile 2018 n. 2583 ha ribadito l'illeggittimit\u00e0 della qualificazione di CINECA quale organismo in-house dei suoi consorziati, confermando l'orientamento della sentenza del Consiglio di Stato 2660/2015, anche in vigenza della norma cosiddetta \"salva CINECA\" sopradetta, varata dal legislatore proprio per neutralizzare gli effetti della sentenza 2660/2015, in quanto la \"\"posizione di supremazia\" del MIUR impedisce di ottemperare al requisito di legge del controllo analogo - e rende superflua la verifica del requisito dell'attivit\u00e0 prevalente; in particolare la sentenza 2583/2018 osserva che la \"posizione di supremazia\" del MIUR deriva (come testualmente riportato al \u00a7 6.4 della sentenza 2583/2018) \"anzitutto all\u2019art. 61 del Regio Decreto 31 agosto 1933, n. 1592, formalmente non abrogato, che attribuisce tuttora al MIUR il potere di approvare lo statuto del Consorzio\"\" e da ulteriori articoli dello Statuto del CINECA.\nIn sintesi, i pareri dell'AGCM e le sentenze dei Tribunali Amministrativi Regionali e del Consiglio di Stato hanno, tutti e sempre, stabilito che il CINECA non \u00e8 un soggetto in-house nei confronti dei propri atenei, per ultimo con un richiamo al R.D. del 31 agosto 1933, che ovviamente non \u00e8 superabile in alcun modo con modifiche e/o approvazioni di nuovi statuti del CINECA.\nAll'inizio del 2019 la mancata stipula dell\u2019affidamento (senza gara) dei servizi informatici del Policlinico Umberto I al CINECA ha portato a un esubero di una trentina di dipendenti CINECA, a cui \u00e8 stata data solo l'opzione del trasferimento a 400 km di distanza."}
{"id": "1314290", "revid": "155647", "url": "https://it.wikipedia.org/wiki?curid=1314290", "title": "Riva Fire", "text": ""}
{"id": "1314297", "revid": "155647", "url": "https://it.wikipedia.org/wiki?curid=1314297", "title": "Emilio Riva", "text": ""}
{"id": "1314317", "revid": "81103", "url": "https://it.wikipedia.org/wiki?curid=1314317", "title": "Fillotassi", "text": "Fillotassi \u00e8 un termine che deriva dal greco \"phyllon\"=foglia + \"taxis\"=ordine. \n\u00c8 una branca della botanica preposta allo studio ed alla determinazione dell'ordine con cui le varie entit\u00e0 botaniche (foglie, fiori, etc.) vengono distribuite nello spazio, conferendo una struttura geometrica alle piante.\nDa semplici osservazioni botaniche che mirano ad individuare il numero di foglie presenti su ciascun nodo e l'orientamento di queste rispetto alle foglie del nodo superiore, oggi la fillotassi si \u00e8 potuta avvalere di studi incrociati di matematici e botanici, i quali hanno rivelato un sistema assai semplice (ma incredibilmente efficace) adottato dalle piante per generare non solo strutture semplici ma anche morfologie complesse a spirale, quali quelle delle pigne o del broccolo romanesco.\nNel gioco della morfogenesi (il processo di costruzione delle piante e delle loro parti) molte piante manifestano preferenza per leggi riconducibili alla successione numerica di Fibonacci e della correlata sezione aurea.\nStoria.\nIl fatto che le foglie delle piante si dispongano secondo schemi geometrici era noto gi\u00e0 a Teofrasto (371-287 a.C.) ed \u00e8 stato oggetto di osservazioni nella \"Naturalis historia\" di Plinio il Vecchio (23-79 d.C.). Leonardo da Vinci (1452-1519) fu il primo a descrivere il fenomeno in termini geometrici, osservando che alcune foglie si disponevano secondo una struttura spiraliforme, con angoli corrispondenti a 2/5 di un angolo giro.Keplero (1571-1630) per primo intu\u00ec l'esistenza di una relazione tra la fillotassi e i numeri di Fibonacci, ma fu necessario aspettare il XIX secolo perch\u00e9 l'intuizione di Keplero trovasse conferma in una serie di osservazioni dei botanici Karl Friedrich Schimper (1803-1867) e Alexander Braun (1805-1877) e del cristallografo Auguste Bravais (1811-1863). Questi autori arrivarono alla definizione della regola generale in base alla quale i rapporti di fillotassi si possono esprimere come rapporti tra numeri di Fibonacci.\nNel 1875, Julius von Wiesner (1838-1916) diede per primo una lettura evoluzionistica della fillotassi, ipotizzando che la fillotassi ottimizzi l'assorbimento della luce da parte della pianta, in quanto la disposizione a spirale consente alle foglie di non farsi ombra l'una con le altre."}
{"id": "1314332", "revid": "21079", "url": "https://it.wikipedia.org/wiki?curid=1314332", "title": "Applicazione bilineare", "text": ""}
{"id": "1314333", "revid": "14691", "url": "https://it.wikipedia.org/wiki?curid=1314333", "title": "Talia Volpiana", "text": ""}
{"id": "1314341", "revid": "17654", "url": "https://it.wikipedia.org/wiki?curid=1314341", "title": "I predatori della notte", "text": ""}
{"id": "1314346", "revid": "287204", "url": "https://it.wikipedia.org/wiki?curid=1314346", "title": "Ngbandi", "text": "Gli ngbandi (trascritto anche come bandi, ngwandi, mogwandi e gbandi) sono un gruppo etnico africano di origine sudanese. Si trovano principalmente nella Repubblica Centrafricana e nella Repubblica Democratica del Congo; gruppi minori sono presenti anche in Camerun, nella Repubblica del Congo e in Sudan. Parlano la lingua sango, la lingua ngbandi o la lingua yakoma; i diversi gruppi sono spesso distinti con i nomi corrispondenti di ngbandi, sango e yakoma.\nStoria.\nGli ngbandi sono originari dell'Alto Egitto e della Nubia occidentale. Sono migrati verso sud in cerca di terreno fertile e per fuggire alle razzie dei negrieri arabi.\nLingua.\nGli ngbandi parlano tre lingue correlate, la lingua ngbandi, la lingua sango e la lingua yakoma, appartenenti al gruppo degli idiomi niger-kordofaniani. Queste tre lingue sono classificate da alcuni linguisti come tre varianti di un unico idioma, designato sango-ngbandi-yakoma. La classificazione del SIL identifica una serie di lingue di questo gruppo come lingue proprie."}
{"id": "1314351", "revid": "14691", "url": "https://it.wikipedia.org/wiki?curid=1314351", "title": "Yakoma", "text": ""}
{"id": "1314352", "revid": "1632387", "url": "https://it.wikipedia.org/wiki?curid=1314352", "title": "Heaven (gruppo musicale)", "text": "Gli Heaven furono un gruppo heavy metal australiano formato nel 1980 a Sydney.\nFondati nel 1980 a Sydney, gli Heaven riuscirono a conquistare un successo internazionale grazie alla RCA Records e al manager Michael Browning, gi\u00e0 collaboratore dei connazionali AC/DC. La band vendette bene in Europa e negli Stati Uniti. Inoltre il frontman Allan Fryer fu un possibile candidato a rimpiazzare il defunto Bon Scott negli stessi AC/DC nel 1980, proprio poco prima della fondazione del gruppo.\nStoria.\nGli Heaven nacquero dalle ceneri della band Fat Lip di Adelaide. I Fat Lip erano composti dal cantante Alan Fryer, il bassista Felix Maslin, il batterista Aldo Civitcio ed il chitarrista Steve Francis. Poi Maslin e Francis abbandonarono per fondare i Fast Food mentre John Fryer e Civitcio riformarono i Fat Lip con Haese e Marlow. Dopo un lungo periodo Civitcio venne sostituito da Turtur alla batteria. Fryer si spost\u00f2 poi a Sydney per un'audizione per gli AC/DC a causa della morte di Bon Scott. Ma gli AC/DC annunciarono l'entrata di Brian Johnson come nuovo cantante, cos\u00ec Haese, Marlow e Turtur spostati anch'essi a Sydney riformarono assieme a Fryer la band sotto il nome di Heaven.\nLa prima formazione della band vedeva quindi il cantante Allan Fryer di origini scozzesi, assieme ai chitarristi Kelly Bradford e John Haese, il bassista Laurie Marlow ed il batterista Joe Turtur.\nLa band pubblic\u00f2 due singoli ed il debut album \"Twilight of Mischief\" prima che Haese venne sostituito nel primo 1982 dall'ex chitarrista dei Rose Tattoo Mick Cocks, si ricollocarono poi a Los Angeles. Il debut album \"Twilight of Mischief\" venne poi ri-realizzato sotto il nome di \"Bent\" per la nuova etichetta CBS Records con una nuova copertina ed una tracklist rivisitata. Negli Stati Uniti la band apr\u00ec per noti gruppi come Judas Priest, Black Sabbath e Kiss. Il chitarrista Bradford Kelly fu noto anche per aver dato il nome ad un celebre modello di chitarra del marchio Jackson Guitars. Da poco residente a L.A., Kelly entr\u00f2 in un \"Custom Shop\" della Charvel/Jackson in California, e richiese la fabbricazione di un proprio modello. Egli, assieme al dipendente del marchio Mike Shannon, diesgnarono il modello Jackson \"Kelly\", ispirato alla celebre Gibson Explorer.\nProprio nel periodo di maggior esposizione, gli Heaven subirono un drammatico cambio di formazione. Cocks e Turtur vennero allontanati in favore dell'ex bassista degli AC/DC Mark Evans alla chitarra ed il batterista John Lalor.\nQuesta formazione ebbe per\u00f2 breve durata, infatti venne totalmente rivoluzionata e vedeva l'unico superstite in Fryer.\nSubentreranno il chitarrista Mitch Perry (ex Steeler), il bassista Dennis Feldman (ex M.S.G.), ed il batterista Tommy Dimitroff (ex Dukes). La band aggiunse poi l'ex chitarrista di Rick Derringer Mark Cunningham.\nIl nuovo album \"Where Angels Fear to Tread\" (1983) vedeva la partecipazione di ospiti d'eccezione come Lita Ford, Glenn Hughes dei Deep Purple e Ronnie James Dio sotto lo pseudonimo di \"Evil Eyes\". Dal disco venne estratto il singolo \"Knockin' on Heaven's Door\" (cover di Bob Dylan) che venne sponsorizzata dalle radio nel 1985. Dopo aver reclutato il chitarrista Bobby Enloe, la band si sciolse poco dopo.\nDopo lo scioglimento.\nNello stesso 1985 Marlow raggiunse i Boss ma egli venne sostituito dallo stesso musicista che l'aveva rimpiazzato negli Heaven, ovvero Mark Evans. Perry entr\u00f2 negli M.S.G. di Michael Schenker pubblicando il disco \"Perfect Timing\" (1987). Gli ex-Heaven Haese, Evans, Marlow e Turtur assieme al singer Rob Hartley formarono gli Hellcats. Enloe raggiunse i Sick Vikki. Feldman apparir\u00e0 come ospite al disco \"Good Music\" di Joan Jett.\nDal 1989 Evans e Haese formarono la nuova band Mama's Darlings con l'ex chitarrista dei Rose Tattoo Robin Riley, il batterista Scott Johnson ed il cantante Stuart Cave.\nReunion.\nKelly, Marlow, Fryer e Haese riformarono gli Heaven a Sydney nel 1998 in occasione di due concerti, con Theo Kats e John Turtur alternati dietro i tamburi. Dopo ci\u00f2, Kats e Marlow iniziarono a lavorare a nuovo materiale con Kevin Pratt. Pratt aveva militato nelle band australiane Boss (dove aveva militato anche l'ex Heaven Laurie Marlow) e BB Steal durante gli anni 80, registrando un album con questi. Questa collaborazione doveva dare alla luce un nuovo album degli Heaven, ma Fryer ritorn\u00f2 nella sua casa in Texas ed il progetto si concluse senza alcun seguito. Nel 1999 venne inserita nel tribute album dei M\u00f6tley Cr\u00fce \" la loro cover di \"Home Sweet Home\"\", inoltre verranno ristampati gli album \"Where Angels Fear to Tread\" e \"Knockin' on Heaven's Door\" con l'aggiunta di brani live e inediti mentre nel 2000 viene pubblicato il live album \"BBC Rock Hour Live\", contenente un'esibizione live risalente al 20 gennaio 1984 a Los Angeles, California. Gli Heaven si riformarono nel 2001 quando Fryer, Marlow, Kats e Pratt reclutarono il nuovo chitarrista Ross Flynn e parteciparono ad alcuni concerti da spalla al tour australiano dei Judas Priest. Conclusi gli show, Fryer torn\u00f2 nuovamente negli Stati Uniti, provocando lo scioglimento definitivo della band."}
{"id": "1314355", "revid": "1318658", "url": "https://it.wikipedia.org/wiki?curid=1314355", "title": "Neda Naldi", "text": "Nel 1970 spos\u00f2 l'attore Salvo Randone."}
{"id": "1314359", "revid": "1711941", "url": "https://it.wikipedia.org/wiki?curid=1314359", "title": "Fedlimid mac Daill", "text": "Fedlimid mac Daill era un suonatore di arpa e il capo dei bardi alla corte di Conchobar mac Nessa nel \"Ciclo dell'Ulster\" della mitologia irlandese. Era padre di Deirdre."}
{"id": "1314370", "revid": "237161", "url": "https://it.wikipedia.org/wiki?curid=1314370", "title": "Alto del Perd\u00f3n", "text": "L'Alto del Perd\u00f3n (Erreniega) \u00e8 un'altura di circa 735 metri s.l.m. situata lungo la via francese del cammino di Santiago. Si trova al centro dell'omonima sierra nel comune di Zizur Mayor, appartenente alla provincia autonoma della Navarra, a circa 13\u00a0km da Pamplona e 10\u00a0km da Puente la Reina.\nSulla sommit\u00e0 dell\"'alto\" sono poste circa 40 pale eoliche, che sfruttano il notevole vento della zona, e uno dei pi\u00f9 particolari monumenti al pellegrino posti lungo il Cammino.\nQuesto monumento, eretto nel 1996 dagli Amici del Cammino di Navarra, reca incisa la frase \"Donde se cruza el camino del viento con el de las estrellas\" (Dove si incrocia il cammino del vento con quello delle stelle), che richiama sia il costante vento che soffia sulla collina sia la leggenda del ritrovamento della tomba dell'apostolo Giacomo (indicata appunto da una stella all'eremita Pelayo nell'813)."}
{"id": "1314373", "revid": "6923", "url": "https://it.wikipedia.org/wiki?curid=1314373", "title": "Tangenziale Est di Verona", "text": "La tangenziale Est di Verona, classificata come strada extraurbana principale, funge da circonvallazione del centro abitato di Verona e attraversa il settore orientale del comune.\nLungo 5,3 chilometri il percorso parte del casello autostradale dell'A4 Verona Est nel comune di San Martino Buon Albergo (nei pressi dell'omonima uscita della tangenziale Sud di Verona) e si dirige verso la Valpantena fino alla SP6.\nLa tangenziale \u00e8 stata costruita dal comune di Verona e aperta al traffico nel 2002. La gestione \u00e8 effettuata dalla concessionaria Autostrada Brescia-Verona-Vicenza-Padova.\nLa tangenziale \u00e8 a carreggiate separate, con due corsie per senso di marcia e banchina destra pavimentata. La velocit\u00e0 massima consentita \u00e8 di 110\u00a0km/h, tranne sulle rampe di entrata e di uscita o in presenza di curve pericolose.\nSono presenti 4 svincoli a livello sfalsato: Verona Borgo Venezia SS 11 (da dove ha inizio la tangenziale), Verona Borgo Venezia via Mattarana, Verona Montorio, SP 6 \"dei Lessini\" Grezzana-Boscochiesanuova, dove termina.\nLungo comprende una galleria lunga 500\u00a0m e una stazione di servizio per ogni senso di marcia pi\u00f9 o meno a met\u00e0 percorso."}
{"id": "1314377", "revid": "1543377", "url": "https://it.wikipedia.org/wiki?curid=1314377", "title": "EDetailing", "text": "Il termine eDetailing identifica la gamma di strumenti di comunicazione digitale indirizzati alla diffusione dell'informazione scientifica presso i medici (e.g.: virtual detailing, online promotional / educational services, web seminars ed eventi ECM, etc.).\nLa disponibilit\u00e0 di nuovi strumenti (dalle applicazioni web e mobile) spinge quindi anche il mondo farmaceutico all'adozione di approcci digitali innovativi in un contesto che \u00e8 in rapida evoluzione:\nIl calcolo del RoI.\nParticolare attenzione, soprattutto nella fase pilota di sviluppo del concetto, deve essere posta alla misurazione della redditivit\u00e0 dell'iniziativa di eDetailing, in un'ottica sia di valutazione dei risultati che di ottimizzazione dei futuri piani di investimento.\nIl RoI (Return on Investment), per la sua semplicit\u00e0 e versatilit\u00e0, rappresenta la formula tradizionalmente adottata dalle aziende per misurare la profittabilit\u00e0:\nRoI = (Profitto / Investimento) x 100\ndove il profitto \u00e8 solitamente calcolato sulla base della revenue addizionale generata dalla campagna promozionale (fatturato, numero di prescrizioni, etc.) e l'investimento \u00e8 dato dal Total Cost of Ownership delle infrastrutture (hardware, software, setup, manutenzione) e dagli altri costi imputabili alla produzione dei contenuti (costo del lavoro, training, costi di marketing, etc.).\nNella pratica, sono principalmente due gli approcci utilizzati per il calcolo del RoI:\nLa scelta dell'approccio ottimale dipende dal set informativo a disposizione e dalla necessit\u00e0 o meno di valutare nel complesso un approccio multicanale. Nel caso in cui si disponga di dati prescrittivi granulari (provincia, microbrick, medico) e si voglia analizzare il contributo alle vendite di una singola iniziativa promozionale \u00e8 preferibile il primo approccio.\nTest e Controllo - L'approccio di Test e Controllo confronta gli effetti prescrittivi dell'attivit\u00e0 promozionale di eDetailing di due popolazioni omogenee prima e dopo l'esposizione all'iniziativa: ad un campione test (pool di medici o territori al cui interno sono stati coinvolti un numero consistente di medici) viene contrapposto un campione definito di controllo (pool di medici o territori in cui nessun medico \u00e8 stato coinvolto nell'iniziativa).\nPer consentire la confrontabilit\u00e0, i due campioni devono avere un profilo simile: l'omogeneit\u00e0 dei due gruppi viene valutata mediante l'utilizzo di tecniche statistiche (t-test) applicate a un set di variabili ritenute significative (comportamento prescrittivo, caratteristiche geografiche o anagrafiche).\nNel periodo immediatamente successivo all'implementazione dell'iniziativa, le prescrizioni dei due gruppi vengono monitorate e si confronta la resa prescrittiva rispetto al periodo antecedente utilizzando indicatori di tracking e performance.\nUn semplice modello costi-ricavi consente infine la stima del RoI dell'attivit\u00e0.\n Modelli econometrici di marketing mix - L'approccio dei modelli econometrici mira a ricostruire la relazione tra la specifica iniziativa e la sua resa sulle vendite del prodotto e si articola in tre fasi:\nL'approccio dei modelli econometrici consente di definire scenari alternativi di investimento e di mix promozionale e di ottimizzare l'allocazione del budget promozionale ottenendo significativi miglioramenti nella performance del brand.\nL'orizzonte temporale sul quale calcolare il RoI dipende dall'obiettivo della misurazione che pu\u00f2 quindi essere:\nLe dimensioni misurate per valutare l'efficacia di una campagna promozionale digitale fanno spesso riferimento al concetto di fatturato in modo pi\u00f9 o meno diretto (vendite incrementali, variazione della market share, numero di prescrizioni ma anche numero e frequenza dei contatti, durata del contatto, etc.).\nNella realt\u00e0 del farmaceutico, soprattutto per quanto riguarda quelle aziende che hanno utilizzato la leva della promozione digitale con iniziative pionieristiche e che hanno quindi gi\u00e0 superato la fase di proof of concept, si fa poi sempre maggiore riferimento ad indicatori legati ai concetti di brand equity e di customer satisfaction.\nSebbene le metriche legate al ritorno finanziario di un'iniziativa siano certamente utili per indirizzare le azioni di comunicazione di una specifica campagna, le metriche pi\u00f9 interessanti sono quelle legate ad una visione pi\u00f9 profonda e a lungo termine: surveys sulla soddisfazione del cliente, misure di brand awareness e di loyalty, tracking del resolution rate o del message recall consentono di adottare un'ottica pi\u00f9 ampia e di valutare l'effettivo ritorno di un'iniziativa strategica che ha come scopo quello di costruire una relazione di fiducia con il medico al quale si rivolge poich\u00e9 consentono di valutare la qualit\u00e0 del coinvolgimento e ne misurano il reale grado di efficacia. \nFattori di successo dell'eDetailing.\nPer una reale massimizzazione del ritorno economico e pi\u00f9 in generale dei benefici di un investimento in e-marketing, \u00e8 necessario tener conto di alcune semplici ma essenziali considerazioni:\nIn conclusione, \u00e8 evidente come l'elemento di maggiore criticit\u00e0 per determinare il corretto approccio all'eMarketing sia quello di garantire un valore aggiunto a chi ne fruisce, concetto che deve essere posto alla base della pianificazione ed implementazione di qualsiasi iniziativa: in tal senso, partendo da un'ottica di customer satisfaction, le aziende farmaceutiche devono oggi essere in grado di adottare un orizzonte ampio nel quale strumenti come l'eDetailing entrino a far parte di una pi\u00f9 ampia eStrategy che includa ed integri l'ampio set di strumenti digitali a disposizione del marketing (dalle newsletter alle web conference) cos\u00ec come i canali pi\u00f9 tradizionali di promozione ed informazione scientifica."}
{"id": "1314384", "revid": "94902", "url": "https://it.wikipedia.org/wiki?curid=1314384", "title": "S E A T Pagine Gialle S p A", "text": ""}
{"id": "1314385", "revid": "38120", "url": "https://it.wikipedia.org/wiki?curid=1314385", "title": "WITCH", "text": ""}
{"id": "1314387", "revid": "38120", "url": "https://it.wikipedia.org/wiki?curid=1314387", "title": "W.i.t.c.h.", "text": ""}
{"id": "1314393", "revid": "47767", "url": "https://it.wikipedia.org/wiki?curid=1314393", "title": "Morr\u00edgan", "text": ""}
{"id": "1314396", "revid": "28592", "url": "https://it.wikipedia.org/wiki?curid=1314396", "title": "Natalia Gon\u010darova", "text": ""}
{"id": "1314404", "revid": "729019", "url": "https://it.wikipedia.org/wiki?curid=1314404", "title": "Isto", "text": "Isto (in croato Ist) \u00e8 un'isola della Croazia situata a nordovest di Melada e a ovest di Pago.\nAmministrativamente appartiene alla citt\u00e0 di Zara, nella regione zaratina e fa parte delle isole Liburniche meridionali.\nGeografia fisica.\nIsto \u00e8 situata nella parte occidentale dell'arcipelago delle isole Liburniche meridionali; \u00e8 bagnata a ovest dal mar Adriatico e in parte dalla Bocca di Scarda (\"Skardska vrata\") che la separa dall'isola omonima, e a nord e a est dal mare di Puntadura (\"Virsko more\"). A sudest, la bocca di Zapuntello (\"prolaz Zapuntel\") la separa da Melada, da cui dista 175\u00a0m. Nel punto pi\u00f9 ravvicinato, punta Darchio (\"Arti\u0107\") nel comune di Brevilacqua, dista dalla terraferma 25\u00a0km.\nIsto \u00e8 un'isola irregolare dalla particolare forma a farfalla, con la stretta parte centrale larga appena 450\u00a0m e le due \"ali\" non simmetriche. Misura 4,545\u00a0km di lunghezza sull'ala di nordest, 3,79\u00a0km sull'ala di sudovest e 3,24\u00a0km di larghezza massima passando per il centro. Ha una superficie di 9,734\u00a0m\u00b2 e uno sviluppo costiero di 23,031\u00a0km. Al centro dell'ala di nordest, sul monte della Madonna o della Guardia (\"Stra\u017ea\"), raggiunge un'elevazione massima di 175,4\u00a0m s.l.m..\nLe estremit\u00e0 dell'isola sono: punta Tuf (\"rt Tuf\") a nord, punta Scarda (\"\u0160kardski rt\") a ovest, punta Benussi o capo Benussi (\"rt Benu\u0161\") a sud e punta Tabucini o punta Tabocini (\"rt Jabu\u010dni\") a ovest.\nCoste.\nLe coste di Isto sono ben indentate, con due insenature maggiori e numerosi altri piccoli porti e baie. Lungo le coste si trovano delle particolari formazioni morfologiche, simili a semi-grotte, chiamate \"garma\" e alcune fosse naturali.\nTra i promontori, oltre alle gi\u00e0 citate estremit\u00e0, sono degni di nota:\nLe insenature principali sono invece:\nNel porto d'Isto si trova un piccolo faro.\nGeologia e orografia.\nIsto \u00e8 principalmente un'isola calcarea dal sottosuolo carsico. La parte nordorientale \u00e8 composta da calcari con presenza di rudiste del Cretacico superiore (Turoniano-Senoniano). La parte sudoccidentale \u00e8 invece un poco pi\u00f9 vecchia (Cenomaniano-Turoniano) e composta da calcari e dolomiti in alterazione. La zona di punta Tuf \u00e8 caratterizzata da arenarie rossastre (tufi, come suggerisce il nome) con presenza di conglomerati.\nUna delle poche aree coltivabili \u00e8 la parte nordorientale della zona sudorientale (da \"uvala Mljake\" alla pozza d'acqua \"Jezero\"), grazie alla presenza di dolomite nel suolo e ai pendii dolci dei rilievi. Nel resto dell'isola i pendii sono pi\u00f9 scoscesi, come ad esempio nei dintorni del gi\u00e0 citato monte della Madonna, e non permettono lo sfruttamento del suolo per attivit\u00e0 agricole.\nSull'ala orientale si innalzano il monte Coca (\"Kok\", 168\u00a0m) e il \"Klonda\" (121\u00a0m), rispettivamente a nordovest e a sudest del monte della Madonna. Sull'ala occidentale i rilievi maggiori sono il \"Vrh Gore\" (162,9\u00a0m) e il \"Beljavka\" (134\u00a0m).\nIdrografia.\nSu Isto non ci sono corsi d'acqua permanenti. L'unico fenomeno idrologico di una certa rilevanza \u00e8 la piccola pozza \"Jezero\", situata a est del centro abitato di Isto e a sudest del monte della Madonna e usata soprattutto in passato per abbeverare il bestiame. In caso di necessit\u00e0, gli abitanti di Isto usano anche due pozzi di acqua salmastra situati all'interno del villaggio. Le acque piovane solitamente scivolano in mare o nel sottosuolo a causa di molti fattori, tra cui il carattere carsico dell'isola, le pendenze eccessive della costa e la verticalit\u00e0 dei rilievi.\nClima.\nTipicamente mediterraneo, il clima di Isto \u00e8 caratterizzato da estati asciutte e calde e da inverni temperati e piovosi. Le temperature medie vanno dai 6,9-7\u00a0\u00b0C di gennaio ai 23-24\u00a0\u00b0C di luglio e agosto. Le precipitazioni, seppur elevate nel corso di un anno (889\u00a0mm), non sono ben distribuite. Ci\u00f2 provoca siccit\u00e0 nel periodo estivo, con un forte impatto sull'agricoltura e la vita della popolazione.\nFlora e fauna.\nIsto \u00e8 dominata da piante della macchia mediterranea e della gariga appartenenti alla fitocenosi \"Quercetum ilicis\". Oltre al leccio, sull'isola crescono anche cipressi e pini.\nStoria.\nIsto \u00e8 un nome di origine illirica (\"Gistum\"), comparabile ad altri simili che portano lo stesso suffisso \"-ista\", come l'odierna Bast e la bosniaca Bistue. Resti di siti preistorici, liburnici (\"Gra\u010dina\" nella parte orientale, \"Jabu\u010dina\" e altri tumuli) e medievali testimoniano la presenza umana sull'isola fin dai tempi antichi.\nL'attuale popolazione di Isto \u00e8 in parte ci\u00f2 che resta delle popolazioni liburniche e poi romanizzate che, nei secoli medievali, si mescolarono con le popolazioni croate e in seguito con gli immigranti croati che arrivarono dalla terraferma (in parte dalla Bosnia).\nIl nome scritto dell'isola appare per la prima volta come \"Ost\" nel 1311 e come \"Isto\" nel 1527. Dopo il loro arrivo, i Croati trovarono e utilizzarono i nomi lasciati dai Romani, come Funestrala, Mavrela, Turtula etc.\nAgli inizi del XVIII secolo la popolazione di Isto crebbe e la parrocchia, fino ad allora sottoposta a quella di Zapuntello, divenne indipendente. La prima menzione della parrocchia di Isto si ha nel 1729, nel codice glagolitico \"Libar od krizme i Du\u0161\" (1721-1825) che si \u00e8 conservato fino ai nostri giorni.\nGeografia antropica.\nAl censimento del 2011 Isto contava 182 abitanti concentrati nel centro principale omonimo al centro dell'isola.\nLa popolazione ha avuto un aumento tra il XVI secolo e la met\u00e0 del XX secolo, passando dai 95 abitanti del 1527 ai 466 del 1948. La successiva, forte emigrazione ha portato ad un costante calo negli ultimi cinquant'anni (202 ab. al censimento 2001) fino agli attuali 182 abitanti, il pi\u00f9 basso numero registrato in censimenti ufficiali.\nInfrastrutture e trasporti.\nCi sono tre linee di traghetti che servono sulla tratta Zara-Isto, una per soli passeggeri e le altre anche per veicoli. Tutte partono da Zara ma, mentre la linea per soli passeggeri \u00e8 giornaliera, quelle per veicoli hanno cadenze differenti da 2 a 4 volte a settimana a seconda del periodo dell'anno. Tutte queste linee fanno tappa anche su diverse altre isole nei pressi di Zara.\nIl porto d'Isto si trova nella valle Sciroccale, nel sud del villaggio.\nEconomia.\nAgricoltura e pesca sono le principali attivit\u00e0 lavorative degli abitanti di Isto, seguite da impieghi nel ramo dei trasporti marittimi e da lavori temporanei a bordo dei traghetti. Il turismo \u00e8 poco sviluppato, limitato a quello nautico."}
{"id": "1314410", "revid": "124932438", "url": "https://it.wikipedia.org/wiki?curid=1314410", "title": "X\u00aa Flottiglia MAS (Repubblica Sociale Italiana)", "text": "La X\u00aa Flottiglia MAS (dal 1\u00ba maggio 1944, con l'unificazione di vari battaglioni, rinominata in Divisione fanteria di marina X\u00aa anche nota come X\u00aa MAS) \u00e8 stato un corpo militare indipendente, ufficialmente di fanteria di marina della Marina Nazionale Repubblicana della Repubblica Sociale Italiana, attivo dal 1943 al 1945. La X\u00aa Flottiglia MAS al nord, al comando del capitano di fregata Junio Valerio Borghese in seguito all'armistizio di Cassibile strinse accordi di alleanza con il capitano di vascello Berninghaus della Marina da guerra germanica.\nDurante i due anni che seguirono oper\u00f2 in coordinazione coi reparti tedeschi, sia per contrastare l'avanzata alleata dopo lo sbarco di Anzio e sulla Linea Gotica e nel Polesine, sia in operazioni contro la resistenza italiana con forte determinazione e perdite significative. Attivit\u00e0 durante la quale l'unit\u00e0 impieg\u00f2 strategie tipiche della controguerriglia e in alcuni episodi si macchi\u00f2 di crimini di guerra, e infine nel tentativo di difendere i confini nordorientali dalla controffensiva iugoslava, cercando anche di affermare l'italianit\u00e0 di quelle regioni di fronte alle politiche annessionistiche dell'occupante tedesco sostenuto da elementi collaborazionisti serbi, croati e sloveni. Peraltro questi tentativi ostacolati anche dagli stessi tedeschi non ottennero risultati definitivi ed i reparti inviati in Friuli furono presto fatti trasferire oltre il Piave, a Thiene, dal Gauleiter Rainer, deciso a mantenere il controllo totale della regione.\nLa X\u00aa Divisione MAS si arrese il 26 aprile 1945 ai rappresentanti del Comitato di Liberazione Nazionale (CLN) nella caserma di piazzale Fiume (l'attuale piazza della Repubblica) a Milano dopo la cerimonia dell'ammaina bandiera.\nStoria.\nL'armistizio.\nNella confusione e nello sbandamento delle forze armate causato dalle circostanze dell'armistizio dell'8 settembre, la X\u00aa Flottiglia MAS (Motobarca Armata Silurante - gi\u00e0 denominata: Motobarca Armata SVAN nella Prima guerra mondiale) a differenza di quasi tutti i reparti delle Regie forze armate non si sband\u00f2. La X\u00aa rimasta a sud, costitu\u00ec una unit\u00e0 denominata Mariassalto che partecip\u00f2 nel 1944 e nel 1945 ad un paio di azioni, al fianco di omologhe unit\u00e0 britanniche, per mantenere aperto il Porto della Spezia, contro il tentativo dei tedeschi di affondare delle navi alla sua entrata. Alla prima di queste azioni prese parte Luigi Durand de la Penne una volta rimpatriato dalla prigionia.\nAl nord, immediatamente dopo l'armistizio dell'8 settembre, molti fucilieri di marina della X\u00aa Flottiglia Mas tornarono a casa o si rifugiano sulle colline in attesa degli eventi, mentre il comando di stanza nella caserma di La Spezia non si sband\u00f2 e messo in allarme attese ordini disciplinatamente evitando per\u00f2 di distruggere i piccoli mezzi navali all'ancora fuori della caserma di cui parte poi cadde momentaneamente in mani tedesche. La serata stessa Junio Valerio Borghese raggiunse l'ammiraglio Aimone d'Aosta e inutilmente cercarono insieme di contattare Roma per avere conferma dell'armistizio e ricevere ordini. La X\u00aa MAS, continuando a rimanere priva di ordini, mantenne l'attivit\u00e0 nella caserma immutata e per tutto il tempo la bandiera italiana rimase sul pennone. Borghese inoltre dispose di aprire il fuoco contro chiunque avesse tentato di attaccare la caserma riuscendo a respingere alcuni tentativi tedeschi di disarmare i fucilieri. Il 9 settembre gli ufficiali si riunirono per decidere la strada da intraprendere e Borghese ribad\u00ec la sua intenzione di continuare la guerra contro gli angloamericani, scegliendo l'alleanza con la Germania. L'11 settembre radun\u00f2 i marinai di stanza a La Spezia spiegando la situazione e dando il permesso di congedarsi a coloro che non se la fossero sentita di continuare la guerra. La maggioranza si conged\u00f2.\nLa ricostituzione.\nEgli avrebbe poi spiegato tale azione dicendo di avere fatto questo \u00abper riscattare l'onore militare dell'Italia, riconquistare la stima della Germania e ricondurre le due nazioni sul piano dell'alleanza\u00bb (secondo le sue stesse parole tratte da una intervista concessa nel dopoguerra al giornalista e storico Ruggero Zangrandi). La Decima assunse, almeno ufficialmente, atteggiamento del tutto apolitico ed apartitico, tanto che per essere inquadrati nei mar\u00f2 della X\u00aa MAS occorreva non essere iscritti ad alcun partito politico.\nBorghese strinse dunque il 12 settembre direttamente con il Capitano di vascello Berninghaus della Marina da guerra germanica, la Kriegsmarine, una singolare alleanza che permetteva la continuazione dell'attivit\u00e0 della X\u00aa MAS con il Terzo Reich, conservando bandiera (a cui era stato tolto l'emblema dei Savoia) e divisa italiane, seppur sotto il controllo operativo tedesco. \nAl progetto di Borghese alla met\u00e0 di settembre aderirono circa met\u00e0 dei duecento ufficiali presenti alla sede della Spezia. Gli altri chiesero regolare licenza, concessa dal comandante. Ben presto si unirono a quello che avrebbe formato il nucleo della futura formazione autonoma della Decima Mas nella Repubblica Sociale i trecentocinquanta mar\u00f2 al comando del capitano di corvetta Umberto Bardelli.\nFin dai primissimi giorni dopo l'armistizio iniziarono a giungere giovani volontari, spesso minorenni, attratti dalla leggenda delle gesta eroiche dei \"maiali\" e dalla fama del comandante Borghese, celebrati dai manifesti di propaganda che tappezzarono le citt\u00e0 italiane. I ruolini della Decima giunsero quindi a contare complessivamente 20.000 uomini, l'entit\u00e0 di una divisione di fanteria.. Vice comandante della divisione fu scelto il Capitano di Fregata Luigi Carallo, che fu ucciso nel dicembre 1944.\nAltri elementi che diedero presso i giovani della Repubblica Sociale popolarit\u00e0 notevole al corpo furono il cameratismo che esisteva tra gli ufficiali e i marinai (istituzione del rancio unico per marinai e ufficiali e dell'uniforme di panno uguale) e il suo non conformismo (saluto meno formale rispetto ai canoni tradizionali della marina) e la promozione guadagnata sul campo e non con l'anzianit\u00e0 o i concorsi. Il regolamento della Decima - rivoluzionario per le Forze Armate italiane dell'epoca - era una derivazione del volontarismo garibaldino e del particolare tipo di cameratismo dei sommergibilisti, dalle cui fila provenivano Borghese, Bardelli ed altri capi del corpo.\nL'ideologia fondante del corpo era basata sul nazionalismo e sul combattentismo, in cerca della \"bella morte\" in battaglia e dell'eroismo \u00abper riscattare l'onore della nazione italiana\u00bb (agli occhi dei volontari che si arruolavano, tradito dall'armistizio dell'otto settembre, conclusosi con il crollo dell'Esercito, la consegna delle navi della Marina e la fuga del sovrano e di Badoglio al sud, lasciando il paese nel caos).\nCi\u00f2 trovava espressione nel motto del corpo \u00abPer l'onore e la bandiera d'Italia\u00bb e nello scudetto in cui era disegnata una X sormontata da un teschio con una rosa in bocca e nell'Inno della Decima, scritto dalla moglie di Borghese sulle note di una canzone d'operetta. L'immagine del teschio con la rosa in bocca veniva dal capitano di corvetta Salvatore Todaro: poco prima di morire aveva espresso il desiderio di un distintivo per la X\u00aa che rendesse l'idea che la morte in combattimento era una cosa dolce, come il profumo di un fiore.\nNonostante la premessa di voler partecipare solo alla guerra per la \"liberazione dell'Italia invasa\" ben presto i reparti della Decima furono coinvolti dai tedeschi nelle operazioni di controguerriglia, ma gli ufficiali furono lasciati liberi di congedarsi senza conseguenze qualora avessero rifiutato di sollevare le armi contro altri italiani. L'esasperazione e la ferocia cui giunse la guerra civile condussero alcuni elementi della Decima a macchiarsi di crimini di guerra, come la fucilazione di prigionieri, la cattura di ostaggi fra i civili, la tortura di partigiani (o civili presunti tali) catturati. Venne comunque applicata la convenzione dell'Aja che non permetteva la fucilazione di prigionieri, la cattura di ostaggi fra i civili per diritto di rappresaglia.\nLa X\u00aa MAS di Borghese aument\u00f2 rapidamente i suoi numeri, sia con arruolamenti regolari sia accettando nelle proprie file disertori di altri reparti (e perfino ex-partigiani), attratti dalla paga migliore, dal regolamento peculiare della Decima e soprattutto dalla prospettiva di poter col\u00e0 combattere contro gli angloamericani. Per contro, la Decima fu una delle unit\u00e0 della RSI che soffr\u00ec meno per le diserzioni (invece epidemiche nelle altre unit\u00e0, soprattutto nell'Esercito Nazionale Repubblicano). Borghese aveva sancito la pena di morte per la diserzione e la codardia in faccia al nemico ben prima che tale pena fosse estesa alle altre Armi e Forze Armate della RSI.\nRapporti fra X\u00aa e RSI.\nNumerosi furono i problemi organizzativi che si erano materializzati per il nuovo corpo, sia per le oggettive condizioni economiche e militari dell'Italia settentrionale, sia a causa delle difficolt\u00e0 sollevate dalle autorit\u00e0 tedesche e repubblicane.\nBorghese negozi\u00f2 direttamente con la Germania nazista i termini della sua collaborazione con l'Asse. Questo dal punto di vista della legittimit\u00e0 del corpo e del suo successivo inserimento nell'organico della RSI pose non pochi problemi, e caratterizz\u00f2 i rapporti fra Borghese e RSI, tanto che alcuni autori stentano a considerare la X\u00aa MAS di Borghese un corpo della Repubblica Sociale Italiana, bens\u00ec un vero e proprio corpo franco o \"compagnia di ventura\" inserita nell'ambito delle forze dell'Asse: in realt\u00e0, la X\u00aa e la RSI mantenevano rapporti difficili, perch\u00e9 l'autorit\u00e0 politica della RSI cercava faticosamente di ricondurre tutte le varie forze armate e di polizia sotto il suo controllo centralizzato (in quanto solo allo Stato \u00e8 concesso il monopolio dell'uso della forza, secondo il diritto). D'altro canto, Borghese aveva ottenuto legittimazione dai tedeschi, attraverso il capitano di vascello Berlinghaus della Kriegsmarine, con il riconoscimento a combattere sotto bandiera italiana, ottenendo ampia autonomia. Pur rispondendo, in pratica, al comando tedesco e amministrativamente dal Ministero della Difesa repubblicano, la X\u00aa MAS era formalmente equiparata alla Wehrmacht, e in pratica era un corpo franco.\nIl comportamento apertamente autonomistico contro le autorit\u00e0 repubblicane (fino alla strafottenza) - alle quali formalmente la Decima avrebbe dovuto appartenere e da cui amministrativamente dipendeva, avendo i suoi uomini giurato secondo la formula prevista dal governo repubblicano - caus\u00f2 molti attriti con altri organismi della Repubblica Sociale e perfino la ventilata possibilit\u00e0 che Borghese tentasse un colpo di Stato contro Mussolini.\nIn seguito alle voci circolanti su questa eventualit\u00e0, Borghese, convocato a Gargnano, fu posto agli arresti il 14 gennaio 1944. La voce dell'arresto di Borghese, attraverso circostanze fortuite, arriv\u00f2 al comando della Decima, che valut\u00f2 addirittura l'ipotesi di marciare su Sal\u00f2. Probabilmente l'incidente fu risolto anche con la mediazione dei tedeschi, che non volevano una lotta intestina tra i loro alleati.\nTutto venne risolto in tempi brevi con il rilascio di Borghese e il seguente licenziamento del sottosegretario alla Marina, Ferruccio Ferrini, da parte di Mussolini, che lo sostitu\u00ec con il contrammiraglio Giuseppe Sparzani. Borghese divenne sottocapo di Stato Maggiore ed ebbe ai suoi ordini tutte le attivit\u00e0 operative di Marina.\nBorghese, d'altronde, aveva sempre ostentato disprezzo nei confronti dei partiti e aveva la propensione per un modello di societ\u00e0 organicista e militarista secondo il modello che realizz\u00f2 con la Decima. Nella X\u00aa MAS di Borghese non venne mai fatto il \"\"saluto al Duce\", ma solo il saluto \"Decima marinai! Decima Comandante!\"\" (di questo lo stesso Borghese venne accusato da parte di chi lo voleva esautorare dal comando della Decima).\nDopo l'alleanza coi tedeschi, il nuovo corpo si dedic\u00f2 all'organizzazione militare al fine di poter recarsi al fronte a combattere gli anglo-americani. La sera del 3 marzo 1944 il battaglione \"Barbarigo\" (il primo reparto di fanteria della marina, guidato da Bardelli) entr\u00f2 in linea nei pressi di Anzio e Nettuno, dove venne impiegato contro gli Alleati durante lo Sbarco di Anzio, operando per\u00f2 alle dipendenze della 175\u00aa divisione tedesca.\nLa Divisione.\nI diversi reparti di fanteria, con il 3\u00ba reggimento San Marco e il 1\u00b0 comprendente il \"Barbarigo\", vennero raggruppati nella Divisione Fanteria di Marina \"X\u00aa\", costituita il 1\u00ba maggio 1944.\nDopo la rotta seguita allo sfondamento di Cassino, i reparti della Decima furono impiegati in maniera disorganica anche in operazioni di polizia e di contro guerriglia in Italia settentrionale contro i partigiani, mentre sul fronte della Linea Gotica venivano inviati nel 1945 il \"Lupo\", il \"Nuotatori Paracadutisti\" o \"NP\" (Polesine), e il gruppo d'artiglieria \"Colleoni\" (sul fiume Senio).\nQuesti reparti ebbero pesanti perdite in combattimento durante l'ultima offensiva nemica, e ricevettero numerose decorazioni dai tedeschi; il \"Lupo\" e l'\"NP\", dopo il crollo della linea Verde, riuscirono a ripiegare su Venezia, dove rimasero fino all'arrivo degli alleati, a cui si arresero con l'onore delle armi.\nNel 1945 Borghese riorganizz\u00f2 la Divisione Decima nel Veneto su due Gruppi di Combattimento (di cui uno a ranghi incompleti, perch\u00e9, come abbiamo visto, due battaglioni e un gruppo d'artiglieria erano aggregati alle divisioni tedesche sulla Linea Verde). L'obbiettivo era quello di costituire una grossa massa di manovra da spostare a Trieste e Fiume per evitare alle citt\u00e0 la prevedibile occupazione titina, mentre si intensificavano i contatti con i servizi segreti regi, americani e britannici per favorire uno sbarco italo-inglese in Istria. Tuttavia il precipitare degli eventi e il completo controllo del cielo da parte alleata imped\u00ec alla Divisione Decima di raggiungere le posizioni previste (n\u00e9 d'altro canto vi fu il promesso sbarco italo-britannico). I reparti cos\u00ec rimasti immobilizzati si arresero alle truppe alleate con l'onore delle armi fra il 29 aprile ed il 2 maggio 1945.\nIl fronte orientale.\nSubito prima della costituzione della Repubblica Sociale, i tedeschi avviarono una politica di annessione delle Tre Venezie, riunendo le province di Bolzano, Trento, Belluno, al Gau dell'Alto Tirolo, dietro il pretesto della costituzione di una zona d'operazioni nota con il nome di \"Alpenvorland\", e quelle di Udine, Gorizia, Trieste, Pola, Fiume e Lubiana (gi\u00e0 aggregata come Provincia Autonoma alla Venezia Giulia) al Gau della Carinzia nell'ambito della zona d'operazioni chiamata \"Adriatisches K\u00fcstenland\" (rimase Zara, pur sotto occupazione militare tedesca, sotto il controllo delle autorit\u00e0 della RSI).\nSoprattutto le terre orientali, gi\u00e0 minacciate di annessione dagli ustascia croati alleati dei nazisti, furono teatro di aspri scontri coi partigiani di Tito, che - organizzati in formazioni di notevoli dimensioni e potenziale bellico - cercavano di sconfinare nella Venezia Giulia per poter reclamare, giusta il principio dell\"'uti possidetis\", l'annessione di questa alla Jugoslavia.\nPerci\u00f2 la Decima ebbe un notevole impiego sul fronte dell'Istria e del Carso e nelle retrovie dell'esercito tedesco soprattutto nel 1944, collaborando con i tedeschi nello scontro con i partigiani titini (insieme agli altri cinque reggimenti italiani inquadrati nelle Forze Armate germaniche come Milizia Difesa Territoriale e ai reparti e batterie di difesa costiera). Gli scontri con i titini assumevano spesso l'aspetto tipico della guerriglia, con azioni crudeli ed atrocit\u00e0 alle quali seguivano altrettanto crudeli rastrellamenti da parte nazifascista, mentre solitamente le truppe titine rifiutavano la battaglia in campo aperto, dove ancora non potevano avere ragione dei tedeschi e dei loro alleati.\nSulla frontiera orientale i battaglioni \"Sagittario\", \"Barbarigo\", \"Lupo\", appoggiati dai gruppi d'artiglieria \"San Giorgio\" ed \"Alberto da Giussano\" e da parte dei battaglioni \"Nuotatori Paracadutisti\", guastatori \"Valanga\" e genio \"Freccia\" furono coinvolti nell'Operazione Aquila (\"Adler Aktion\") per la distruzione delle forze del IX Korpus iugoslavo, e quindi il \"Fulmine\" fu impiegato per arginare i tentativi di invasione iugoslava della Venezia Giulia, rimanendo coinvolto in un aspro scontro con i partigiani iugoslavi nella Battaglia di Tarnova, dove fu quasi distrutto, riuscendo tuttavia a sbarrare il passo alle forze nemiche.\nIn seguito le autorit\u00e0 tedesche pretesero da Mussolini che i reparti della Decima fossero ritirati dalla Venezia Giulia, dove si erano verificati scontri anche sanguinosi con i collaborazionisti iugoslavi e con lo stesso gauleiter Rainer. Rimasero solo alcune unit\u00e0 minori che presidiavano le isole del Quarnaro e Trieste.\nIn Istria perci\u00f2 rimasero solo alcune centinaia di uomini della Decima dislocati in vari presidi a fianco dei reparti tedeschi, perlopi\u00f9 catturati dai titini durante l'occupazione della Venezia Giulia insieme ai tedeschi e altri soldati della RSI e massacrati nelle tristemente note foibe, o deportati nei campi di prigionia iugoslavi.\nGli altri morirono a fianco degli ultimi nuclei di resistenza tedeschi nei combattimenti che divampavano contemporaneamente all'avanzata dei titini verso il Friuli e la Venezia Giulia. Essi, insieme a questi resti dell'esercito tedesco, dovevano resistere per coprire la ritirata del grosso delle truppe tedesche acquartierate nell'Istria e nella Slovenia verso l'Austria. Il caos che sconvolse le truppe tedesche prive di ordini univoci e divise nel tentare di resistere oppure ritirarsi trascin\u00f2 anche i reparti repubblicani, e fra questi ovviamente quelli della Decima.\nGli ultimi focolai di resistenza che proseguirono fino agli inizi di maggio vennero tutti schiacciati dai titini, combattendo oppure - pi\u00f9 spesso - promettendo salva la vita in caso di resa. Tra questi ultimi combattimenti, degno di nota quello che si svolse a Pola. Qui, dopo la firma della resa delle ultime truppe tedesche affiancate da alcuni reparti della Decima decimati dalla battaglia alle forze iugoslave l'8 maggio 1945, l'ammiraglio tedesco che aveva firmato la capitolazione venne subito dopo fucilato insieme ad un gruppo di suoi ufficiali, insieme a una decina di ufficiali italiani della Decima Mas.\nPoco prima dell'occupazione dell'Istria da parte iugoslava, Borghese cerc\u00f2 un'improbabile alleanza con gli Alleati per fronteggiare l'esercito iugoslavo di Tito, che stava rapidamente avanzando: in quei tempi, era viva in molti gerarchi nazisti e fascisti la speranza di arrivare a un armistizio con gli alleati occidentali per poter continuare la guerra contro l'Unione Sovietica e il bolscevismo in generale.\nAnalogamente, fra il settembre ed il dicembre del 1944 furono presi approfonditi contatti con la brigata partigiana Osoppo, al fine di costituire un corpo misto che potesse organizzare una difesa comune di quel fronte, ma il comando inglese a cui faceva riferimento la Osoppo, seppur con qualche tentennamento, rifiut\u00f2 l'offerta. Poco tempo dopo a Porz\u00fbs tutti i principali esponenti della brigata partigiana furono uccisi in quanto accusati di tradimento e per aver dato ospitalit\u00e0 ad una giovane, Elda Turchetti, denunciata come spia da Radio Londra su segnalazione di agenti inglesi, e il tentativo di collaborazione non ebbe s\u00e9guito.\nNegli ultimi mesi del conflitto, al fine di difendere l'italianit\u00e0 dell'Istria, Borghese avvi\u00f2 contatti con la Regia Marina al sud (ammiraglio De Courten) per favorire uno sbarco italo-alleato in Istria e salvare le terre orientali dall'avanzata delle forze iugoslave. Lo sbarco studiato dalla marina italiana del Sud si sarebbe avvalso dell'appoggio delle formazioni fasciste e della Decima, con o senza l'intervento Alleato. L'opposizione inglese fece fallire questo piano, non volendosi inimicare Stalin dopo l'accordo di Yalta e favorendo cos\u00ec l'avanzata degli iugoslavi, che ebbero peraltro anche l'attivo sostegno della Royal Navy britannica.\nIl coinvolgimento nella guerra civile.\nLa \"decima\", nata per proseguire la guerra contro gli angloamericani, fu inizialmente risparmiata dalle azioni partigiane e gappiste, fino al 23 gennaio 1944, quando un attacco dinamitardo fece saltare alla Spezia il tram che collegava il centro cittadino colla sede della Decima nella Caserma San Bartolomeo, provocando la morte di tre fucilieri di marina e due cittadini.\nA questo punto per\u00f2 i suoi appartenenti furono posti di fronte alla libera scelta di congedarsi o continuare con la guerra civile\nIn seguito a questo episodio, la Decima invi\u00f2 dei reparti in supporto ai tedeschi per un rastrellamento nelle montagne prospicienti La Spezia, durante il quale non si ebbero scontri a fuoco, ma solo sequestri d'armi.\nLa prima rappresaglia compiuta dalla Decima risale invece al marzo 1944, quando il treno Parma-La Spezia fu bloccato dai partigiani per liberare alcuni prigionieri che i fascisti dovevano trasportare a Parma e, nell\u2019azione, morirono il sottotenente Gastone Carlotti della X Mas, il sottotenente Domenico Piropan, la guardia nazionale repubblicana Luigi Comelli e venne gravemente ferito il militare Riziero Biancardi.. La Decima ordin\u00f2 un rastrellamento, durante il quale 13 partigiani furono sorpresi: quattro morirono nello scontro a fuoco e altri nove furono portati alla Spezia. Di questi, un minorenne fu rilasciato, e gli altri otto furono fucilati. Spostate le unit\u00e0 in Piemonte alla Decima fu sempre pi\u00f9 spesso richiesta la partecipazione alle operazioni di grande polizia, richieste alle quali la formazione ader\u00ec sempre con riluttanza e mettendo a disposizioni nuclei di entit\u00e0 inferiore alla compagnia.\nPer fronteggiare le sempre pi\u00f9 frequenti azioni dei partigiani, viene costituita una speciale \"Compagnia O\" (operativa), composta da 120 uomini al comando del tenente Umberto Bertozzi. Non \u00e8 chiaro invece il suo rapporto con Borghese e coi comandi della Decima: pare piuttosto plausibile che detta compagnia \"O\" sia stata maltollerata quanto necessario per venire incontro alle urgenze della primavera-estate 1944, e appena possibile sciolta e i suoi elementi inviati nel Distaccamento \"Milano\".\nTuttavia, il 4 luglio 1944 l'episodio dell'uccisione del comandante Umberto Bardelli spinse Borghese a tornare sulla sua decisione di non impiegare i suoi uomini nella controguerriglia. Cos\u00ec dall'autunno 1944 anche la Decima fu massicciamente coinvolta nella guerra civile contro i partigiani italiani, dispiegando una forza ed una violenza impressionante.\nL'8 luglio 1944 Bardelli si rec\u00f2 personalmente alla ricerca del guardiamarina Gaetano Oneto, disertore del \"Sagittario\" che, unitamente ad altri fucilieri, era fuggito con la cassa del battaglione. Giunto nel borgo di Ozegna con una scorta, si trov\u00f2 faccia a faccia coi guerriglieri della formazione \"Matteotti\" al comando del partigiano Piero Urati, detto \"Piero Piero\". Per evitare uno scontro fratricida, Bardelli depose le armi e ordin\u00f2 ai suoi di fare lo stesso. Iniziarono cos\u00ec a parlamentare coi partigiani per ottenere la consegna del disertore, in un clima di crescente tensione. Dopo aver concordato lo scambio del disertore Oneto con dei prigionieri partigiani, Bardelli lasci\u00f2 il convegno con \"Piero Piero\", ma si trov\u00f2 circondato da uomini della \"Matteotti\". \"Piero Piero\" intim\u00f2 la resa al comandante repubblicano, il quale rifiut\u00f2 urlando\u00abBarbarigo non si arrende! Fuoco!\u00bb. Nel rapido scontro a fuoco che ne segu\u00ec Bardelli e 10 fucilieri furono uccisi. Le salme furono ricomposte nell'attuale oratorio del paese e i feriti curati da alcune religiose del posto. I fucilieri prigionieri, invece, furono catturati dai partigiani e portati \"in montagna\", dove sarebbero stati sottoposti a varie pressioni (fra cui la \"falsa fucilazione\") per indurli a disertare e passare con la \"Matteotti\". Furono poi rilasciati una settimana dopo, a seguito di uno scambio con prigionieri partigiani.\nCaddero anche sette partigiani ed un civile.Secondo l'ufficio propaganda della Decima il corpo di Bardelli fu rinvenuto privo di due denti d'oro, mentre due caduti furono rinvenuti dai paesani ammassati contro un muro e imbrattati di sterco e con della paglia in bocca (secondo alcuni a causa del trasporto con un carretto sporco, ma tale versione risulta respinta da altra storiografia).\nIn seguito a questo evento Borghese radun\u00f2 lo stato maggiore della Decima comunicando la sua decisione e ribadendo il carattere volontario della Decima. Chiunque non avesse voluto rimanere nella Decima, che era nata per combattere al fronte gli anglo-americani, e che da quel momento si trovava coinvolta nella guerra civile, avrebbe ottenuto il congedo illimitato: quindici ufficiali su duecento chiesero ed ottennero d'essere messi in congedo per non dover partecipare alla guerra civile.\nDopo altri due mesi di imboscate e rastrellamenti si giunse ad un nuovo abboccamento fra i reparti della Decima e della formazione di \"Piero Piero\" che port\u00f2 alla costituzione, caso pi\u00f9 unico che raro, di un plotone d'esecuzione misto per l'esecuzione del disertore Oneto. Oneto dopo essere stato degradato viene fucilato nei pressi di Configlietto Val Soana da un picchetto comandato dal tenente di vascello Montanari formato da sei fucilieri del battaglione Barbarigo e sei partigiani della Brigata De Franchi il 4 settembre 1944. All'esecuzione assistette un picchetto di venti fucilieri della Decima e di venti partigiani..\nNonostante questo episodio (che ebbe come strascico l'arresto di \"Piero Piero\" per ordine di altri capi partigiani, anche in seguito alle esazioni compiute dal gruppo in Valchiusella. Il malcontento della popolazione sfoci\u00f2 in un'inchiesta da parte dei partigiani dell'area che fecero cessare le requisizioni e i furti di cibo e bestiame), la Decima si trov\u00f2 coinvolta sempre pi\u00f9 profondamente nella guerra civile. Subendo - in quanto forza militare alleata dei tedeschi e al pari delle forze militari di questi - attacchi, catture ed imboscate in numero crescente, i suoi uomini reagirono sempre pi\u00f9 violentemente, fino a perpetrare veri e propri crimini di guerra contro le popolazioni civili.\nFra gli episodi pi\u00f9 significativi si inquadra l'esecuzione sommaria del partigiano garibaldino Ferruccio Nazionale, detto \"Carmela\", il cui corpo, immortalato in una macabra foto, \u00e8 divenuto uno dei simboli della ferocia cui si giunse durante la guerra civile. Ad Ivrea il partigiano Nazionale decise di attentare alla vita del cappellano militare della Decima, don Augusto Bianco. Bloccato con una bomba a mano in pugno, proprio un istante prima che potesse scagliarla, fu sommariamente giustiziato il 29 luglio tramite impiccagione nella piazza del municipio. Il corpo, lasciato appeso con cartello al collo divenuto tristemente famoso per una foto scattata da un fuciliere (vedi foto), sarebbe dovuto rimanere appeso quale monito per la popolazione, che venne raggruppata e fatta sfilare davanti al suo cadavere. Secondo le testimonianze di alcuni partigiani (raccolte per\u00f2 successivamente ai fatti), al momento dell'impiccagione Nazionale era praticamente gi\u00e0 morto a causa delle torture sub\u00ecte da parte dei fucilieri della compagnia \"O\", generalmente ritenuta la pi\u00f9 violenta della Decima, e, sempre secondo queste testimonianze, nell'ambito delle torture gli sarebbe anche stata mozzata la lingua. Tuttavia, dopo poche ore, un ufficiale del battaglione \"Fulmine\", non ritenendo compatibile un simile spettacolo di ferocia con l'onore del proprio reparto, ordin\u00f2 che il corpo fosse deposto, e cristianamente sepolto nel cimitero cittadino, alla presenza di un picchetto di fucilieri..\nLa particolare crudezza che caratterizz\u00f2 le azioni della Decima durante le operazioni antipartigiane \u00e8 stata spiegata cos\u00ec dallo storico Renzo De Felice:\nCrimini di guerra.\nI crimini di guerra della X\u00aa MAS si svolsero essenzialmente in paesi e frazioni, dove era concentrata l'attivit\u00e0 partigiana. Sono stati citati i seguenti episodi a carico della Decima durante il processo al suo comandante nel dopoguerra:\nNel processo che Borghese sub\u00ec dopo la guerra, una testimonianza sugger\u00ec anche che in alcune delle rappresaglie di cui furono protagonisti, gli uomini della Decima indossassero uniformi tedesche, probabilmente per farle attribuire esclusivamente all'esercito nazista..\nNella sentenza di rinvio a giudizio del processo contro Junio Valerio Borghese, le accuse erano di aver effettuato, tra le altre cose:\nTuttavia nel dispositivo della sentenza, Borghese fu condannato a 12 anni di carcere ed esclusione dai pubblici uffici solo per \"collaborazione militare\" coi tedeschi, escludendo il suo coinvolgimento nei crimini di guerra come la sua partecipazione ai reati di omicidio e saccheggio.\nDurante gli anni sessanta seicentonovantacinque fascicoli riguardanti le stragi nazifasciste in Italia vennero \"archiviati provvisoriamente\" dal procuratore generale militare, principalmente per ragioni di convenienza politica, e i vari procedimenti furono bloccati, garantendo quindi l'impunit\u00e0 per i responsabili ancora in vita. Successivamente, nel 1994, durante la ricerca di prove a carico di Erich Priebke per la strage delle Fosse Ardeatine, venne scoperta l'esistenza di questi fascicoli (trovati in quello che giornalisticamente \u00e8 stato definito l'Armadio della Vergogna): tra di questi ve ne erano diversi riferiti a fatti compiuti da personale della Decima Mas di Borghese..\nComportamento in guerra.\nLe truppe coinvolte nelle operazioni di \"grande polizia\" o controguerriglia contro le forze partigiane italiane sono state oggetto di numerose critiche. La X\u00aa MAS fu attiva in operazioni di grande polizia nel Monferrato, nelle Langhe, nel Canavese, in Carnia, in Val di Susa e in Val d'Ossola. Gli uomini della Decima si macchiarono di crimini di guerra, come torture, rappresaglie, fucilazioni sommarie.\nAlcuni appartenenti alla Decima Mas si distinsero anche in azioni di saccheggio e furto a danno della popolazione civile, perseverando nell'abuso della loro autorit\u00e0 tanto da far preoccupare le autorit\u00e0 legittime e non militari:\nSergio Nesi, ex ufficiale della X\u00aa, sostiene che Borghese e la Decima tennero un comportamento coraggioso ed intrepido di fronte al nemico (ne parla al riguardo delle battaglie sul \"fronte di Nettuno\", sulla Linea Verde, durante l'Operazione Aquila e nella Battaglia di Tarnova) e asserisce che nel complesso le diserzioni della Decima sarebbero state sensibilmente inferiori a quelle registrate in altre forze armate e reparti della RSI. Molte azioni di furto e saccheggio attribuite a reparti della RSI o tedeschi sarebbero, secondo lui, invece da attribuirsi alle numerose bande di criminali comuni che infestavano il territorio, i quali mascherati dietro uniformi della Decima che sarebbero riusciti ad ottenere durante lo sbandamento dell'8 settembre 1943, taglieggiavano la popolazione civile con relativa impunit\u00e0. Sempre secondo quanto riportato da Nesi, operazioni dello stesso genere - a scopo di propaganda antifascista - sarebbero state condotte, sempre con uniformi della Decima in qualche modo trafugate, da nuclei partigiani (secondo Nesi, nella zona della Liguria e del Cuneense).\nNesi sostiene poi che taluni rapporti di polizia proverrebbero da uffici e comandi repubblicani ostili alla Decima, i quali avrebbero perseguito non lo scopo di riparare i numerosi torti subiti dai civili, ma quello di metterla in cattiva luce presso gli alti comandi nonch\u00e9 lo stesso Mussolini nell'ambito delle feroci lotte per il potere che caratterizzarono la Repubblica Sociale. Questi rapporti sarebbero stati comunque ingigantiti ed esagerati. Infatti, per finanziare la guerra contro gli angloamericani, fu anche impiegato il mercato nero, acquistando armi in Svizzera tramite contrabbando di beni calmierati. Lo stesso prefetto di Milano espresse preoccupazione per le numerose azioni illegali commesse dai \"fucilieri.\"\nSempre secondo l'ex ufficiale, nei confronti dei tedeschi la Decima non \u00e8 stata, come sostenuto da altri, servile e collaborazionista, ma avrebbe invece seguito sempre un atteggiamento di furbesco doppiogioco, cercando di sottrarre all'alleato ogni tipo di rifornimento e materiale con ogni mezzo (compresa la corruzione, il furto, l'ubriacatura e l'inganno). Secondo l'ex ufficiale \u00e8 da inquadrare in quest'ottica anche il pestaggio e l'arresto del gauleiter Friedrich Rainer, episodio che port\u00f2 all'espulsione quasi totale delle forze di Borghese dalla Venezia Giulia, sottoposte a \"zona d'operazione\"..\nLa fine della guerra.\nVerso la fine della guerra, la X\u00aa MAS di Borghese spost\u00f2 il suo quartier generale in Piemonte. Il 26 aprile, primo dei tre giorni di insurrezione che portarono alla Liberazione, Borghese sciolse la Decima presso la caserma di piazzale Fiume (odierna piazza della Repubblica) a Milano.\nI vari reparti della Decima seguirono invece diversi destini, a seconda del luogo e del nemico a cui si arresero.\nI caduti accertati in operazioni belliche e di controguerriglia della Decima assommano a oltre 600. A questi vanno aggiunti gli uomini uccisi sommariamente al termine delle ostilit\u00e0 dopo aver ceduto le armi, in numero non precisato (si ricorda, ad esempio, l'eccidio di Valdobbiadene dei Nuotatori Paracadutisti della Decima, NP, nel maggio del 1945, ove furono trucidati 50 prigionieri di guerra).\nI reparti navali.\nReparti di naviglio sottile della Decima furono impiegati contro le forze di sbarco e di rifornimento angloamericane. Impiegati quasi esclusivamente MAS e motoscafi veloci modificati in siluranti, gli MTM. I reparti navali erano di stanza a Genova (Comando Tirreno) insieme agli \"uomini Gamma\" (sommozzatori), mentre la 1\u00aa e 2\u00aa squadriglia MAS erano di stanza a La Spezia.\nIl \"Comando Tirreno\" alla fine della guerra prese contatti con il locale CLN, prendendo efficaci contromisure a contrasto dell'opera dei guastatori tedeschi che intendevano far saltare in aria le installazioni portuali. I sommozzatori del reparto disarmarono le 80 cariche di demolizione predisposte dai germanici e autoaffondarono le loro unit\u00e0 MAS e VAS e si consegnarono ai partigiani.\nLe riviste.\nLa prima rivista pubblicata dalla X\u00aa MAS fu l'effimera \"X\u00aa per l'Onore\", uscita in un solo numero di due pagine il 20 febbraio 1944, seguita poco dopo da \"La Cambusa\", nata presso la caserma di Muggiano alla Spezia, il cui primo numero, di sole 4 pagine, venne pubblicato il 15 maggio 1944. Dopo i danni subiti delle installazioni di La Spezia a causa dei bombardamenti alleati il Comando della X\u00aa fu trasferito a Milano in Piazza Fiume e con esso anche l'ufficio stampa e propaganda. Il distaccamento milanese era all'epoca comandato dal capitano Gennaro Riccio. Si occup\u00f2 della rivista la volontaria Pasca Piredda, affiancata da diversi corrispondenti di guerra come Ugo Franzolin. Presto nacquero problemi con l'ufficio stampa tedesco del tenente Schaffer che pretese di imporre la censura ma la Decima, forte degli accordi direttamente intercorsi con il comandante tedesco Berninghaus riusc\u00ec ad evitare ogni ingerenza. Il 9 dicembre 1944 Pasca Piredda ebbe un grave incidente stradale che la costrinse a una lunga degenza. Nel frattempo il suo ufficio fu affidato al tenente di vascello Mario Ducci e in seguito al giornalista Bruno Spampanato. La frequenza, che doveva essere settimanale, fu in realt\u00e0 abbastanza irregolare (l'ottavo numero usc\u00ec solo il 10 ottobre 1944) ma aument\u00f2 nel tempo il numero delle pagine, che negli ultimi numeri arriv\u00f2 a 16, comprese le due di copertina a colori.\nNel gennaio 1945 \"La Cambusa\" venne sostituita da \"\"L'Orizzonte\" il cui primo numero (20 gennaio 1945), con 12 pagine compreso un inserto fotografico a colori, attir\u00f2 le ire del Ministero della cultura popolare che a causa della carenza di carta aveva autorizzato una pubblicazione di solo 10 pagine e ordin\u00f2 che dal secondo numero il numero di pagine fosse ridotto a 6. Ordine disatteso, tanto che sia il secondo numero (5 febbraio 1945) che il terzo ed ultimo numero (12 febbraio 1945) uscirono su 8 pagine, venendo distribuiti per le strade e in alcune edicole presidiate da militi della X\u00aa MAS. \"L'Orizzonte\"\", sottotitolato \"Settimanale di Attualit\u00e0\", assunse rispetto alla precedente rivista un taglio pi\u00f9 politico affrontando argomenti che precedentemente erano stati lasciati ai margini. La questione dell'antisemitismo fu affrontata dall'Ispettore generale per la razza Giovanni Preziosi, che inizi\u00f2 a scrivere articoli fortemente antisemiti, in cui propugnava la teoria del complotto giudaico: \"\u00c8 storicamente dimostrato che l'attuale guerra fu voluta, attuata e preparata dal giudaismo, che ha avuto come strumento principale la massoneria...\"\nNumerose furono anche le riviste pubblicate dai singoli reparti della X\u00aa, tra cui \"Cose Nostre\" del Servizio Ausiliario Femminile, \"X\u00aa Barbarigo\" dell'omonimo battaglione, \"Franchigia\" del Battaglione Nuotatori Paracadusti e \"Il Risoluto\" del Battaglione \"Risoluti\" di Genova\nDecorazioni.\nUn totale di almeno 466 militi della X\u00aa Flottiglia MAS della Marina Repubblicana furono insigniti di decorazioni al Valore Militare della Repubblica Sociale Italiana. Tra di loro:\nRiferimenti postali storici.\nAl Comando X Flottiglia Mas venne assegnata:\nFp. 80015 (dal 4.5.1944) e la Fp 81200 (dal 5.3.1945);\na La Spezia PdC.781;\na Milano PdC.795;\na Lonato (BS) PdC.755."}
{"id": "1314419", "revid": "254059", "url": "https://it.wikipedia.org/wiki?curid=1314419", "title": "Sedico", "text": "Sedico (\"S\u00e9dego\" in veneto) \u00e8 un comune italiano di abitanti della provincia di Belluno in Veneto.\nIl territorio comunale si estende in parte nelle Dolomiti zoldane e in parte nel fondovalle della Valbelluna, dove si trova il capoluogo. \nSedico \u00e8, nell'ambito provinciale, un importante centro industriale e commerciale.\nGeografia fisica.\nTerritorio.\nIl territorio del comune di Sedico \u00e8 delimitato a:\nLa distanza in linea d'aria tra il punto pi\u00f9 settentrionale (monte Talvena) e quello pi\u00f9 meridionale (immissione del Cordevole nella Piave) \u00e8 di circa 22\u00a0km, mentre tra il punto pi\u00f9 a est (Forcella Zana) e quello pi\u00f9 a ovest vi sono circa 11\u00a0km.\nIl 65% della superficie (59,79\u00a0km\u00b2), che corrisponde alla parte settentrionale del comune, \u00e8 compreso dal 1990 nel Parco Nazionale delle Dolomiti Bellunesi. Nel comune di Sedico si trova la pi\u00f9 alta cima del Parco, il Monte Schiara, che con i suoi 2.565 metri s.l.m. domina tutta la Val Belluna.\nLa conformazione del territorio comunale nella \"Parte Alta\" del comune \u00e8 essenzialmente montuosa. La \"Parte Bassa\" del comune, che giace tra i corsi d'acqua del Cordevole e del Piave, \u00e8 caratterizzata da aree collinari e pianeggianti. \u00c8 qui che si sono sviluppati i maggiori centri urbani (Sedico e Bribano). L'altitudine minima del comune (275 m s.l.m.) \u00e8 alla confluenza del Cordevole e nel Piave.\nGeologia.\nIl comune di Sedico \u00e8 zona di confine tra due zone geologiche, la Piattaforma Trentina e il Bacino Bellunese. Quest'area era situata in una zona geologicamente complessa, con intense variazioni dal punto di vista tettonico, climatico e sedimentologico.\nTerremoti.\nIl 29 giugno 1401 numerosi documenti riportano un terremoto di magnitudo 4.83 scala Richter, non sono riportati danni a persone e cose.\nStoria geologica.\nA partire dal Triassico Superiore (230-210 milioni d'anni fa) questa regione apparteneva ad una zona della Pangea (Gondwana), caratterizzata da un clima tropicale. In questo ambiente si form\u00f2 un vasto mare basso che risentiva delle variazioni di mare, dove si depositarono calcari stratificati in grossi banchi, che subirono in seguito un'intensa dolomitizzazione (Dolomia Principale).\nDurante lo smembramento della Pangea (tra il Triassico Superiore e il Giurassico Inferiore) si formarono alti strutturali e fosse tettoniche, delimitati da faglie, tra le quali la depressione detta Bacino Bellunese. La Valbelluna si trovava in una situazione di transizione tra Bacino e Piattaforma trentina: le due principali faglie che le dividono sono la Linea del Gresal e la Linea del Medone.\nIl Bacino di Belluno ebbe vita relativamente breve (Hettangiano-Calloviano) dato che fu colmato dai sedimenti (valanghe sottomarine) che \u201cscivolando\u201d giungono dai margini della Piattaforma friulana: \u00e8 il Calcare del Vajont (roccia di colore grigio-nocciola). Alla fine del Giurassico Inferiore si ebbe l'annegamento della Piattaforma Trentina, con conseguente fine dell'apporto di sedimenti. A partire dal Giurassico Superiore, la sedimentazione torn\u00f2 ad essere omogenea in tutta l'area; si assistette per\u00f2 ad una diminuzione della velocit\u00e0 di sedimentazione, durante la quale si depose il Rosso Ammonitico (Oxfordiano \u2013 Titoniano, 160-150 milioni d'anni fa), caratterizzato in Valbelluna da un colore grigio, i fossili poco appariscenti e abbondante la selce rossa.\nCon il Cretaceo la Piattaforma friulana ritrov\u00f2 vitalit\u00e0; i fanghi carbonatici e i resti degli organismi planctonici che la popolano sono spinti al largo dalle correnti e decantano sul fondo marino; ne deriva una successione fittamente stratificata di calcari chiari con abbondante selce di varie tonalit\u00e0. Dall'Eocene, nella zona del sedicense comparve un mare poco profondo in cui apparati deltizi scaricavano enormi quantit\u00e0 di sedimenti (con alternanza tra arenarie e marne-siltiti).\nLe formazioni pi\u00f9 significative della zona si formarono nelle ere seguenti. \u00c8 al Chattiano che si fa risalire l'\"Arenaria Glauconitica di Belluno\", ricca di resti fossilizzati e di glauconite. L\"'Arenaria di Libano\" invece \u00e8 da datare all'Aquitaniano-Burdigaliano ed \u00e8 ricca di reperti fossili: vi si trovano resti di piante, denti di squalo, ma soprattutto resti di mammiferi marini, gli odontoceti. Dalle cave di arenaria di Libano e Tisoi, per esempio, sono stati estratti i resti di 139 individui appartenenti a 16 specie di cui 12 esclusive del bellunese. Gli scheletri dei delfinoidi bellunesi sono conservati all'Universit\u00e0 di Padova, costituendo una delle migliori collezioni di mammiferi marini di tutta Europa.\nOggi nella zona settentrionale del comune ammiriamo una grande variet\u00e0 paesaggistica: conche prative, valli ampie e profonde, pareti vaste e solari, anfratti stillicidiosi, rupi incombenti su forre, valloni, altopiani dove la natura carsica delle rocce ha permesso lo sviluppo di un paesaggio sotterraneo fatto di pozzi, fessure, sale, gallerie, abissi che penetrano nelle viscere della terra.\nLa frana del Peron.\nNel comune vi \u00e8 una grande frana, quella del Monte Peron, ove si riconosce la nicchia di distacco e il corpo di una grande frana, che costituisce oggi le Masiere di Vedana. Il deposito principale ha inizio dalla parete della montagna e si estende per circa 4,5\u00a0km fino alla localit\u00e0 Roe Basse.\nUno dei fattori che sicuramente fa parte delle cause predisponenti fu la deglaciazione rapida del ghiacciaio del Cordevole (ca 20.000 anni fa) che unendosi al ghiacciaio proveniente dall'adiacente valle del Mis, confluiva nel grande ghiacciaio del Piave. Tuttavia, non si pu\u00f2 escludere che le ultime manifestazioni franose siano avvenute anche in epoca storica: secondo Giorgio Piloni (1539-1611) un terremoto avvenuto verso il 1114 provoc\u00f2 una frana che seppell\u00ec il villaggio di Cordova (probabilmente sito nel comune di Sospirolo).\nIdrografia.\nI principali corsi d'acqua del comune sono il fiume Piave, il torrente Cordevole e il torrente Gresal (che scorre interamente in territorio comunale).\nClima.\nIl comune nelle zone abitate \u00e8 caratterizzato da un clima prealpino, con inverni moderatamente rigidi ma non freddissimi (temperature che scendono molto raramente sotto i -15\u00a0\u00b0C), primavere ed autunni piovosi ed estati temperate (media estiva di 20).\nPer quanto riguarda gli effetti del riscaldamento globale a livello locale, la media delle temperature medie giornaliere, nel 2012, evidenzia valori superiori alla media 1994-2011. Tali differenze risultano generalmente comprese tra i 0.4\u00a0\u00b0C e 0.8\u00a0\u00b0C per la regione Veneto, ma in particolare i valori pi\u00f9 alti riguardano la parte centro\u2011meridionale della provincia di Belluno (compreso il comune di Sedico). La media delle temperature massime giornaliere, nel 2012 evidenzia valori superiori alla media 1994-2011. Tali differenze risultano generalmente comprese tra i 0\u00a0\u00b0C e 1\u00a0\u00b0C.\nDi seguito sono riportati i dati con valori dal 1\u00ba gennaio 1994 al 31 dicembre 2014 registrati dalla stazione dell'Arpav sita a Sospirolo, (posizionata a quota 430 m s.l.m), e i dati con valori dal 1\u00ba giugno 2005 al 31 dicembre 2014 registrati dalla stazione dell'Arpav di Santa Giustina, a quota 279 m s.l.m (comuni adiacenti a quello di Sedico).\nOrigini del nome.\nIl toponimo si lega al nome proprio latino \"Sedius\", cui \u00e8 stato aggiunto il suffisso \"-icus\" che indica appartenenza.\nStoria.\nPreistoria.\nIl centinaio circa di manufatti litici in selce rinvenuti tra il 2002 e nel 2003 a \"Triva\" e dintorni, fa pensare che in quella zona tra il tardo Neolitico e l'Eneolitico (da 5.500 a 4.000 anni fa) sia esistito un insediamento, il pi\u00f9 antico finora conosciuto del comune. Probabilmente si trattava di un villaggio di modeste dimensioni, abitato essenzialmente da un esiguo nucleo di agricoltori.\nA partire dal 2003, il gruppo archeologico dell'agordino A.R.C.A. ha effettuato delle campagne di scavo in un riparo sotto la roccia (probabilmente di antichi pastori) detta \"Riparo del Colaz\", che era stato scoperto qualche anno prima in Val del Mus, una laterale della Val Pegol\u00e8ra (sponda destra del Cordevole). Dai reperti ritrovati (essenzialmente cocci di vasi e una punta di freccia in selce) si fa risalire la frequentazione del sito gi\u00e0 all'Et\u00e0 del Bronzo (XII-XI sec. a.C.).\nBasandosi sui rinvenimenti effettuati nella zona di \"Noal\" (\"vedi monumenti\"), gli archeologi tendono a dimostrare l'esistenza di un insediamento risalente all'incirca a tremila anni fa (1.200 a.C. circa). Si tratta di un castelliere, ossia di villaggio fortificato in altura, forse unico nel Veneto ancora integro. \u00c8 situato sulla sommit\u00e0 del colle \"dei Mirabei\", in luogo dominante la pianura e facilmente difendibile: lo testimoniano le complesse strutture murarie sovrapposte a secco, ancora ben visibili.\nEpoca romana.\nIn epoca romana il territorio del comune, abitato certamente in alcune sue parti, era oltretutto attraversato da importanti vie di comunicazione, come la strada Feltre-Belluno che passava sull'asse Bribano-Triva-S. Fermo (l'archeologo Alessio De Bon consider\u00f2, nel 1938, che fosse parte della Via Claudia Augusta). Altre strade minori romane attraversavano le frazioni del comune di Sedico: in una di esse, nei pressi di Mas, sono stati rinvenuti qualche anno fa i resti di una torre di guardia con reperti romani (borchie militari di bronzo \"a margherita\" risalenti al I-III sec. d.C.). Infine, riguardo ai toponimi, ne sono di sicura origine romana parecchi,: quelli in \"\"ico\" ed \"igo\" (come Sedico) sono i pi\u00f9 antichi e riprendono l'uso celtico della terminazione dei nomi propri, per indicare i possessori dei terreni; quelli in \"ano\"\" (come Brib\u00e0no, Long\u00e0no, Lib\u00e0no) si riferiscono alla colonizzazione romana.\nMedioevo.\nIl periodo medievale vide Sedico con i suoi castelli al centro di contese in particolare con i Trevigiani. Vi \u00e8 un episodio significativo e riportato dalle cronache del tempo: nell'aprile 1196, i Feltrini e i Bellunesi (guidati dal vescovo), giunsero al castello di Mirabello (poi Mirabei di Noal) e, dopo averlo occupato, si occuparono di quello di Landredo (attuale Landris) dove caddero molti soldati trevigiani e ben quaranta vennero fatti prigionieri. Ogni paese inoltre in generale aveva il suo signore, che viveva in una specie di casa-fortezza provvista di torre; di queste, restano poche testimonianze (a Barp, Cugn\u00e0ch, Villiago e nel centro di Sedico), difficilmente riconoscibili dopo le radicali trasformazioni in seguito all'ordine di Venezia del 1421 di abbattere ogni torre nella provincia. Le famiglie nobiliari prendevano il nome dal luogo dove risiedevano; cos\u00ec vi erano i \"da Lib\u00e0no\", i \"da Pasa\", i \"Barpi\", ecc.\nLungo la via che portava dalla Pianura padana alla Germania (lungo l'asse Treviso - passo San Boldo - Sedico - Agordo - passo Valparola - Bressanone - Innsbruck), nel tratto compreso tra Roe Alte e La Muda sorsero nel XI e XII secolo ben cinque ospizi, di cui uno in comune di Sospirolo (a San Gottardo) e quattro in quello di Sedico (a Cand\u00e0ten, Agre, San Vigilio di Roe, Per\u00f3n).\nA partire dal Basso Medioevo anche gli abitanti del comune di Sedico si organizzarono in Regole, che garantivano un governo della cosa pubblica e della vita comunitaria del territorio delle frazioni. Compito della Regola era quello di provvedere alla viabilit\u00e0, alla sistemazione degli argini dei torrenti, all'assegnazione di legname, dei pascoli, dei territori da sfalciare e, inoltre, provvedere ai principali bisogni della Chiesa. Il territorio del comune, fino all'arrivo di Napoleone, risulter\u00e0 diviso nettamente in due, con la Parte Alta appartenente al Pedemonte e quella Bassa alla Pieve di Sedico.\nEt\u00e0 moderna.\nDurante l'epoca moderna, la dominazione della Repubblica di Venezia attravers\u00f2 quasi quattro secoli di storia, dal 1404 fino alla sua caduta del 1797. \u00c8 in quest'epoca che si svilupparono numerose segherie (nella zona dei Meli) che lavoravano i tronchi che discendevano dall'Agordino mediante fluitazione lungo il Cordevole. Nella Parte Alta del comune era importante l'industria delle mole, estratte nella zona tra Libano e Tisoi (comune di Belluno) e che venivano esportate in tutta Europa.\nEta contemporanea.\nCon l'arrivo di Napoleone, Sedico entr\u00f2 a far parte del Regno Italico, poi nel 1812 pass\u00f2 all'Austria ed infine nel 1866 venne annessa al Regno d'Italia.\nLa storia pi\u00f9 recente del comune parla, a partire della seconda met\u00e0 del XIX secolo e della famigerata tassa sul macinato, come per tutto il Bellunese ed il Veneto, di ondate di emigrazione verso le Americhe (Stati Uniti, Argentina e Brasile) negli anni ottanta e novanta dell'Ottocento e ancora agli inizi del Novecento. In vent'anni, tra il 1876 e il 1896, partirono 809 persone di tutte le et\u00e0 quando il comune contava poco pi\u00f9 di 4.000 abitanti. Particolare \u00e8 l'esistenza in Brasile di citt\u00e0 e paesi fondati da Bellunesi, che durante la dittatura brasiliana di Get\u00falio Vargas cambiarono di nome (per esempio Nova Belluno in Sider\u00f3polis). Vi sono quindi numerosi discendenti bellunesi provenienti anche dal comune di Sedico: per esempio il cognome Pavei, tipicamente sedicense, \u00e8 molto diffuso nello stato di Santa Catarina (Gianni De Vecchi, storico locale, numera in pi\u00f9 2000 i discendenti diretti). La memoria di queste emigrazioni si sta recuperando grazie a gemellaggi tra comuni bellunesi e brasiliani iniziati a partire dagli anni ottanta-novanta. Per il momento Sedico non ha ancora stretto patti d'amicizia con alcuna citt\u00e0 brasiliana.\nNella Prima Guerra Mondiale il territorio del Comune \u00e8 \"retrovia\". Basti citare le baracche che fra Landris e Seghe di Villa erano adibite alla lavorazione di corde per i militari, o il parco macchine dell'esercito in Villa Miari. A Villa Patt si insedia il Comando della 4\u00aa Armata e a Bribano, nelle scuole Elementari, c'\u00e8 l'ospedale. Dopo la disfatta di Caporetto, Sedico venne a trovarsi in zona austriaca fino alla fine del conflitto.\nDopo il Biennio rosso, anche a Sedico il fascismo prese il sopravvento. Tra luned\u00ec 6 e marted\u00ec 7 novembre 1922 il municipio fu occupato da squadristi che costrinsero l'amministrazione socialista guidata dal sindaco Luigi Cavallini, liberamente eletta nelle elezioni 1920, a dimettersi. Durante l'epoca fascista, nonostante la dittatura e la crisi economica post 1929, sorgono in paese alcune istituzioni come la casa di riposo, la scuola di Libano, gli asili Bribano e Sedico e la ferrovia Bribano - Agordo.\nDurante la Seconda Guerra Mondiale dopo l'8 settembre 1943 la provincia di Belluno, insieme all'Alto Adige ed il Trentino, fu occupata da parte dei nazisti nella Operationszone Alpenvorland - Zona di operazioni delle Prealpi, appendice del Terzo Reich, sotto il comando del Gauleiter Franz Hofer. Numerose furono le bande di partigiani che si scontrarono con l'esercito tedesco e con il \"Corpo di Sicurezza Bellunese\" (CSB) e che in comune di Sedico spesso trovarono rifugio nelle montagne come la Pala Alta. Da ricordare inoltre che Bribano fu in larga parte bombardata dagli aerei alleati che cercavano di distruggere il ponte sul Cordevole per tagliare la ritirata all'esercito tedesco.\nIl secondo dopoguerra.\nA partire dagli anni sessanta, mentre il capoluogo e gli altri paesi del comune cambiavano volto, ebbe inizio l'industrializzazione con l'insediamento della \"Filatura Bellunese\" a Landr\u00ecs (1961), e della Pirelli a Sedico (1964), stabilimenti entrambi scomparsi. Due catastrofi segnarono quegli anni: il disastro del Vajont (9 ottobre 1963), con i suoi morti recuperati lungo il Piave e sistemati nelle chiese del comune, e l'alluvione del 4 novembre 1966, che sconvolse anche il territorio comunale.\nSedico ai giorni nostri.\nDurante il Novecento Sedico, da comune basato prettamente su attivit\u00e0 agricole e sul commercio del legname, \u00e8 diventata una realt\u00e0 industriale importante a livello locale. Questo sviluppo, avviato a partire dagli anni ottanta, \u00e8 stato possibile grazie alla posizione strategica lungo l'asse Belluno-Feltre e Sedico-Agordo. Sul territorio vi si sono stabilite piccole e medie industrie come la Luxottica. L'ampia offerta di lavoro ha portato a fenomeni di emigrazione interna da comuni di montagna della provincia, portando anche un notevole incremento demografico e una conseguente espansione edilizia sul territorio.\nSimboli.\nStemma del comune.\nDue lame di sega in campo azzurro. Esse sono simbolo delle numerose segherie che in epoca veneziana e nell'Ottocento si trovano essenzialmente in zona i Meli, che lavoravano i tronchi che discendevano lungo il Cordevole dall'Agordino mediante fluitazione.\nMonumenti e luoghi d'interesse.\nArchitetture religiose.\nInaugurata il 7 ottobre 1939, a pianta latina e divisa in tre navate, conserva opere di Francesco Vecellio e di Andrea Brustolon.\nEdificio di antica fondazione, forse in epoca longobarda (anteriore all'800 d.C.). La tradizione vuole che sia la prima chiesa cristiana edificata nella zona e che sorgesse sul tracciato di una vecchia strada romana. La facciata \u00e8 sormontata da un piccolo campanile a vela e sopra la porta vi \u00e8 una lapide con la scritta: \u00abS. P. 1700\u00bb. La pala d'altare rappresenta l'immagine della Vergine col Bambino e San Pietro e Paolo. L'interno, anticamente affrescato, \u00e8 oggi intonacato. \nGi\u00e0 monumento nazionale, consacrato nel 1502, fu costruito dai fratelli Buzzatti. La chiesetta \u00e8 dedicata a San Nicol\u00f2, patrono di zattieri e menad\u00e0s, dato che Bribano fu per qualche secolo importante centro per la lavorazione del legname, e a San Rocco, protettore contro la peste che periodicamente ne flagellava il territorio. Il piccolo edificio si compone di un'aula a pianta quasi quadrata che si apre in un'abside poligonale. La copertura \u00e8 voltata e diventa ricca nella zona absidale dove realizza una volta ad ombrello con nervature rosso mattone. Sopra l'altare si trova un medaglione con la mano benedicente in rilievo. La facciata \u00e8 \"a capanna\" e si conclude con un elegante fastigio in cotto: questo materiale realizza la definizione architettonica dell'esterno della chiesetta, che ritmano la superficie delle pareti, e il coronamento del breve sporto. Sempre con elementi di laterizio sono realizzati la zoccolatura di base, il bordo del rosone frontale e la cornice a dentelli alternati che contorna l'ingresso. L'edificio ospita una pala con trittico di Giovanni Agostino da Lodi.\nArchitetture civili.\nIl comune presenta una totalit\u00e0 di 12 ville venete tutelate dall'Istituto Regionale Ville Venete (IRVV). Tra queste figurano:\nAree naturali.\nIl Parco Nazionale delle Dolomiti Bellunesi comprende nella parte nord-occidentale del territorio comunale i Monti del Sole (circa met\u00e0 in Comune di Sedico) e in quello nord-orientale il Gruppo dello Schiara con la caratteristica Gus\u00e8la. Le vette pi\u00f9 importanti e caratteristiche del comune sono:\nAll'interno del Parco, la zona di Candaten, al lato del Cordevole tra le localit\u00e0 La Stanga e Peron, \u00e8 inoltre attrezzata con area picnic e un'area sosta camper.\nSociet\u00e0.\nEvoluzione demografica.\nIl comune di Sedico risulta una delle aree pi\u00f9 abitate della provincia di Belluno, essendo quarto per popolazione, e nono per densit\u00e0 di popolazione.\nEtnie e minoranze straniere.\nAl 31 dicembre 2017 gli stranieri residenti nel comune sono 605, ovvero il 5,98% della popolazione. Di seguito sono riportati i gruppi pi\u00f9 consistenti:\nLingue e dialetti.\nLa lingua parlata nel comune \u00e8 l'italiano. Accanto ad essa, il dialetto bellunese \u00e8 allo stesso tempo ben praticato in tutto il comune a tal punto che la comunicazione orale (soprattutto informale) \u00e8 spesso caratterizzata da una parlata che mescola alla sintassi (in italiano) numerosi termini del dialetto locale.\nReligione.\nCome per il resto della provincia, la religione dominante \u00e8 il cattolicesimo.\nIl comune fa parte della diocesi di Belluno-Feltre; vi hanno sede cinque parrocchie (Sedico, Bribano, Roe, Mas-Peron, Libano).\nTradizioni e folclore.\nIl rolo \u00e8 un gioco quaresimale e pasquale tipico di Sedico e comuni limitrofi. Muniti di un uovo sodo colorato, bisogna farlo rotolare sulla pista di gioco (costituita da un'asse di legno e da sabbia fina), per cercare di vincere le monete ivi sparse (toccandole con l'uovo) o colpire l'uovo degli altri concorrenti per guadagnare le loro monete vinte e altres\u00ec la possibilit\u00e0 di un nuovo lancio.\nIstituzioni, enti e associazioni.\nIstituzioni.\nVilla De Manzoni ai Patt \u00e8 sede di rappresentanza dell'Amministrazione Provinciale di Belluno.\nEnti.\nIl Parco Nazionale delle Dolomiti Bellunesi ha un comando presso Candaten affidato al Coordinamento territoriale per l'Ambiente del Corpo Forestale dello Stato.\nAssociazioni.\nAccanto alle numerose realt\u00e0 presenti nel comune in differenti ambiti (sport, volontariato, scautismo, motori, musica, danza, terza et\u00e0, comitati sagre, protezione civile) \u00e8 da citare la Proloco di Sedico, associazione di volontariato che conta oltre 200 soci.\nCultura.\nIstruzione.\nBiblioteche.\nLa biblioteca civica di Sedico, aperta nel 1982, contiene oltre 13.000 volumi e 150 film in formati diversi. Con una superficie di oltre 180 m\u00b2, ospita raccolte ed oltre 40 posti a sedere per lo studio e la consultazione. Vi \u00e8 una sala conferenze con capienza di 100 posti a sedere, utilizzata per spettacoli, incontri e conferenze. La Biblioteca inoltre promuove conferenze, incontri, dibattiti, mostre, spettacoli, laboratori ed altre attivit\u00e0 culturali.\nScuole.\nIn comune sono presenti tre scuole dell'Infanzia comunali (Sedico, Libano e Roe) ed una privata (Bribano), tre scuole elementari (Sedico, Libano e Bribano), una scuola secondaria di 1\u00b0 grado (Sedico). Vi sono anche due scuole professionali, la Scuola del legno e la Scuola Edile C.F.P.M.E. (entrambe ubicate a Sedico).\nMusei.\nIl museo storico del 7\u00ba Reggimento Alpini \u00e8 ospitato nella struttura di Villa De Manzoni ai Patt.\nTeatro.\nI Sedegot \u00e8 una compagnia di teatro amatoriale sorta nel 1978, nell'ambito del CTG di Sedico.\nGeografia antropica.\nSuddivisioni storiche.\nIl comune \u00e8 storicamente suddiviso nella \"Parte Alta\" (frazioni di Mas, Peron, La Stanga, Casoni, Bolago, Libano e Barp) e la \"Parte Bassa\" (Roe, Sedico, Bribano e frazioni minori). Visivamente sulla carta geografica, le due parti sono ben separate dalla stretta linea che le collega in zona Vignole nella parte centrale del territorio comunale.\nFrazioni.\n Barp, Bolago, Boscon, Bribano, Carmegn, Casoni, Cugnach, Gresal, Landris, Libano, Longano, Maieran, Mas, Meli, Noal, Pasa, Peron, Poian, Prapavei, Roe Alte, Roe Basse, Roncada, Seghe di Villa, Sommaval, La Stanga, Triva, Vignole, Villa, Villiago.\nAltre localit\u00e0 del territorio.\nBribanet (tra Bribano e la confluenza del Cordevole con la Piave), Campagnola (tra le Roe Alte e Landris), Candaten (tra Peron e La Stanga), Case Sparse (tra Bolago e Mas), i Comui (tra Sommaval e Peron), Fraina e Pian dei Castaldi (a nord di Barp), Suppiei (tra Vignole e le Roe Alte).\nEconomia.\nL'economia del comune \u00e8 basata prevalentemente sull'industria, sull'artigianato e sul commercio.\nSecondo una studio del CCIAA Belluno, l'attivit\u00e0 nel comune nel 2007 era cos\u00ec suddivisa: \nInfrastrutture e trasporti.\nFerrovie.\nStazione di Sedico-Bribano, inaugurata il 10 novembre 1886, \u00e8 servita dai treni regionali che collegano Padova a Belluno. La tratta Bribano-Agordo fu in funzione tra il 1925 e il 1955.\nMobilit\u00e0 urbana.\nVarie linee extraurbane di corriere dell'azienda Dolomitibus servono il territorio comunale sulle tratte:\nTrenitalia serve la stazione di Sedico-Bribano grazie ai treni regionali della tratta Padova-Montebelluna-Feltre-Belluno.\nAmministrazione.\nIl comune di Sedico \u00e8 stato retto ininterrottamente per tutto il secondo dopoguerra da sindaci legati alla Democrazia Cristiana e nella Seconda Repubblica da liste civiche legate al centro-destra. Alla elezioni del 2014 l'attuale sindaco Stefano Deon con il 39,06% di preferenze ha invertito la tendenza nonostante fosse a capo di una lista civica di centro-sinistra (Progetto per Sedico).\nDi seguito \u00e8 riportata la lista dei sindaci a partire dall'anno 1985:\nAltre informazioni amministrative.\nNel capoluogo di Sedico ha sede l'Unione montana Val Belluna, che comprende, oltre al comune di Sedico, quelli di Borgo Valbelluna, Limana e Sospirolo.\nSport.\nLe principali attivit\u00e0 sportive svolte nel comune sono legate essenzialmente al calcio maschile dilettantistico. La squadra pi\u00f9 rappresentativa \u00e8 l'Union San Giorgio Sedico (nata dalla fusione del 2013 delle squadre di Sedico e della San Giorgio di Libano) che milita attualmente nel campionato di Serie D (girone C).\nTennis, atletica, ciclismo, calcio a 5, basket e pallavolo sono altri sport praticati nel comune grazie alla presenza di gruppi sportivi e strutture dedicate."}
{"id": "1314423", "revid": "10722206", "url": "https://it.wikipedia.org/wiki?curid=1314423", "title": "Proto-australoidi", "text": ""}
{"id": "1314430", "revid": "28592", "url": "https://it.wikipedia.org/wiki?curid=1314430", "title": "Natalia Gontcharova", "text": ""}
{"id": "1314431", "revid": "120340421", "url": "https://it.wikipedia.org/wiki?curid=1314431", "title": "Elvio Fachinelli", "text": "Biografia.\nLaureatosi in medicina all'Universit\u00e0 degli Studi di Pavia nel 1952, dove fu alunno del Collegio Cairoli, si specializz\u00f2 in neuropsichiatria a Milano nel 1961 con una tesi sul test di Rorschach nei pazienti fobici e ossessivi. Entrato a far parte della Societ\u00e0 Psicoanalitica Italiana nel 1966, dopo un training analitico con Cesare Musatti, collabor\u00f2 per oltre vent'anni con riviste come \"Il corpo\", \"Quaderni Piacentini\", \"Quindici\". Ha inoltre tradotto alcuni scritti di Sigmund Freud, collaborando alla divulgazione italiana della sua opera.\nForse il suo pi\u00f9 importante contributo alla psicologia, in particolare infantile, \u00e8 stata la promozione della cosiddetta \"pedagogia non autoritaria\", estrinsecatasi anche con la creazione di progetti pratici, come un asilo autogestito nella zona di Porta Ticinese a Milano.\nTra i promotori di un convegno sulle esperienze non autoritarie nella scuola, da questo trasse lo spunto per la fondazione, assieme a Lea Melandri, della rivista (e casa editrice collegata) \"L'erba voglio\" (1971-1977). Luserna, sua citt\u00e0 natale, gli ha intitolato la biblioteca locale, dove sono raccolte le sue carte. Le sue opere sono in ristampa presso Adelphi, a cura della figlia Giuditta Fachinelli.\nNel 2019 \u00e8 stato fondato e opera l'Istituto Elvio Fachinelli, connesso all'European Journal of Psychoanalysis, e che si occupa di psicoanalisi e cultura. "}
{"id": "1314432", "revid": "174925", "url": "https://it.wikipedia.org/wiki?curid=1314432", "title": "Natalija Sergeevna Gon\u00e7arova", "text": ""}
{"id": "1314436", "revid": "819238", "url": "https://it.wikipedia.org/wiki?curid=1314436", "title": "Marmotta (ferrovia)", "text": "Con il nome di marmotta viene definito quel particolare segnale ferroviario basso girevole che comanda i movimenti di manovra, e il cui aspetto non ha significato, normalmente, per i treni commerciali.\nLa marmotta \u00e8 uno dei segnali di manovra, definiti \"bassi\" dai regolamenti ferroviari, a carattere pi\u00f9 diffuso ed importante. Nonostante sia poco appariscente, esercita una funzione indispensabile nelle stazioni, negli scali merci, nei grandi depositi locomotive e in tanti casi di immissione di binari e raccordi nelle aree di stazione.\nCaratteristiche.\nI segnali bassi girevoli sono costituiti da fanali girevoli con due facce, disposte ad angolo retto fra loro, dipinte l'una a strisce diagonali di colore bianco e nero alternate, l'altra in bianco con filettatura di colore nero. A queste due facce corrispondono di notte, rispettivamente, una luce violetta ed una luce bianca lattea. Le altre due facce sono dipinte in nero e di notte non danno alcuna segnalazione. Una marmotta \u00e8 dunque costituita da un parallelepipedo in grado di ruotare (da qui deriva il curioso soprannome) a comando da chi dirige il movimento di manovra. Le segnalazioni dei segnali bassi girevoli sono le seguenti: - \"Fermata:\" di giorno faccia bianca a strisce diagonali alternate bianche e nere; di notte una luce violetta. - \"Libero Passaggio:\" di giorno faccia bianca con filettatura nera; di notte una luce bianca lattea. \nAllo scopo di semplificarne la costruzione e ridurne la manutenzione i segnali girevoli bassi sono stati progressivamente sostituiti dai segnali bassi luminosi, di tipo pi\u00f9 semplice, che hanno una diversa forma e forniscono l'indicazione prevista per mezzo di luci bianche verticali (libero passaggio) o orizzontali (fermata) senza pi\u00f9 apparecchiature girevoli, soggette a guasti o malfunzionamenti."}
{"id": "1314441", "revid": "399", "url": "https://it.wikipedia.org/wiki?curid=1314441", "title": "San Vincenzo Pallotti", "text": ""}
{"id": "1314444", "revid": "287204", "url": "https://it.wikipedia.org/wiki?curid=1314444", "title": "Paradise (videogioco)", "text": "Paradise \u00e8 un'avventura grafica a un giocatore per PC, pubblicata nel 2006 e sviluppata dal belga Beno\u00eet Sokal; \u00e8 la prima realizzata con la sua casa di produzione White Birds Productions, fondata dopo la separazione dalla Micro\u00efds.\nTrama.\nIl gioco prende il via in un immaginario stato dell'entroterra africano, \"Maurania\", una terra sconvolta e devastato da una guerra civile che sta mietendo migliaia di vittime. A capo del paese c'\u00e8 un malvagio e anziano sovrano di nome Rodon, impegnato duramente nella lotta contro i ribelli; il sovrano attende con impazienza la figlia che fino a quel momento \u00e8 vissuta in Europa, per la precisione a Ginevra, in Svizzera, nella speranza che questa possa essergli di aiuto nelle sue operazioni contro la frangia di ribelli.\nSfortunatamente l'aereo che riporta la principessa precipita per un attacco dei rivoluzionari, ma la principessa sopravvive e viene ospitata nella maestosa villa di un anziano principe in fin di vita, come conseguenza dell'urto per\u00f2 soffre di una forma di amnesia e non ricorda n\u00e9 il suo nome n\u00e9 perch\u00e9 \u00e8 arrivata in quel posto; decide di assumere un'identit\u00e0 a caso e si attribuisce il nome di \"Ann Smith\" e decide anche di voler tornare in quella che lei crede la sua citt\u00e0, cio\u00e8 Ginevra, inizia quindi un viaggio verso le terre devastate dalla guerra nella speranza di trovare un passaggio che la riporti in Europa. Ad accompagnarla in questo viaggio ci sar\u00e0 un misterioso leopardo nero che presenta degli enigmatici legami con la vita di Ann Smith prima dell'incidente.\nCaratteristiche tecniche.\nGrafica.\nEsattamente come nei precedenti lavori di Sokal, il gioco presenta un'ottima definizione degli ambienti, resi con un realismo notevole. Le immagini a volte sono velate da un effetto che rende perfettamente l'idea della sabbia del deserto. \nI personaggi presentano forme pi\u00f9 armoniose e movimenti pi\u00f9 fluidi rispetto ai precedenti.\nInterfaccia.\nIl gioco possiede un'interfaccia punta e clicca in terza persona, con fondali 2D e personaggi 3D che si muovono in essi con inquadrature fisse. Il men\u00f9 si richiama con il tasto destro del mouse e presenta tutte le opzioni classiche dei giochi (salva, carica, opzioni, ecc.), ripetendo in pieno l'interfaccia di successo di \"Syberia - L'avventura di Kate Walker\" e \"Syberia II.\""}
{"id": "1314448", "revid": "1087849", "url": "https://it.wikipedia.org/wiki?curid=1314448", "title": "Val Cimoliana", "text": "La Val Cimoliana \u00e8 una vallata alpina laterale della Val Cellina, in provincia di Pordenone (Friuli-Venezia Giulia), percorsa dal torrente omonimo, confinante con il Cadore (provincia di Belluno) a ovest, con la Val Settimana a est e con la Carnia (Alta Val Tagliamento - provincia di Udine) a nord, rientrando nel territorio del Parco naturale delle Dolomiti Friulane.\nGeografia fisica.\nInizia a Pinedo, frazione di Claut, ed \u00e8 percorsa dalla SS251 fino a Cimolais; da qui la valle si estende verso nord-nord-est per quasi venti chilometri ed \u00e8 percorsa da una carrozzabile a pedaggio fino a Pian Meluzzo, nei pressi del Rifugio Pordenone. Le cime principali sono la Cima dei Preti (2.703\u00a0m), il Monfalcon di Montanaia (2.548\u00a0m) e il famoso Campanile di Val Montanaia (2173 m)."}
{"id": "1314454", "revid": "125709877", "url": "https://it.wikipedia.org/wiki?curid=1314454", "title": "Mario Adorf", "text": "Figlio naturale di padre calabrese, ha frequentato assiduamente il cinema italiano.\nBiografia.\nMario Adorf nasce a Zurigo da Alice Adorf, un'infermiera tedesca e dal chirurgo calabrese Matteo Menniti, gi\u00e0 sposato. Studia dalle suore borromee, poi dal 1950 frequenta l'Universit\u00e0 di Magonza, dove pratica la boxe ed entra a far parte di un gruppo teatrale.\nNel 1953 ritorna a Zurigo per proseguire gli studi e qui inizia a collaborare con il teatro \"Schauspielhaus \"di Zurigo, in veste di figurante e aiuto-regista. Nel 1954 abbandona l'universit\u00e0 per studiare recitazione nell\"'Accademia Otto Falkenberg\" di Monaco. A partire dallo stesso anno inizia a recitare stabilmente al teatro \"Kammerspiele\" di Monaco.\nEsordi.\nDopo alcune parti minori, il ruolo che lo fa emergere \u00e8 quello del killer psicopatico nel film di Robert Siodmak, \"Ordine segreto del III Reich\", il cui successo fa s\u00ec che ad Adorf siano negli anni a venire affidati prevalentemente ruoli negativi. Nel 1961 Adorf, oltre a debuttare nel cinema francese con \"La spia del secolo\" di Yves Ciampi, esordisce in una produzione italiana nel film \"A cavallo della tigre\" di Luigi Comencini, dove \u00e8 il violento \"Tagliabue\"; nonostante l'insuccesso economico del film, il ruolo apre ad Adorf le porte di Cinecitt\u00e0, in cui l'attore sar\u00e0 una presenza estremamente ricorrente fino agli anni 2000.\nSuccesso internazionale.\nIn pochi anni Adorf si afferma come attore di stampo internazionale dalla vasta gamma espressiva e dal ricco repertorio, capace di spaziare da ruoli di potenti mafiosi a quelli di membri dell'alta societ\u00e0 e di uomini al servizio della legge. In questo eclettismo una parte importante avr\u00e0 il cinema italiano, che offrir\u00e0 all'attore svizzero alcuni dei suoi ruoli migliori.\nNel 1963 Adorf prende parte alla fortunata saga western di \"Winnetou\" con il ruolo di villain, nel film \"La valle dei lunghi coltelli \". Lo stesso anno c'\u00e8 l'incontro tra Adorf e il regista Antonio Pietrangeli, che lo sfrutter\u00e0 per due dei suoi film pi\u00f9 noti, \"La visita\" e \"Io la conoscevo bene\" (1965). Proprio il '65 \u00e8 per l'attore uno degli anni pi\u00f9 produttivi, dove prender\u00e0 parte tra gli altri ai film \"Le soldatesse\" di Valerio Zurlini, \"Sierra Charriba\" di Sam Peckinpah, \"Dieci piccoli indiani\" di George Pollock e alla coproduzione internazionale \"La guerra segreta\".\nL'anno dopo \u00e8 il tontolone \"Sciascillo \"in \"Operazione San Gennaro\" di Dino Risi, mentre nel 1967 \u00e8 il falso spettro di \"Questi fantasmi\" di Renato Castellani. Nel biennio successivo interpreta due spaghetti western di un certo rilievo, \"...e per tetto un cielo di stelle\" e \"Gli specialisti\". Nel 1969 \u00e8 anche nel cast del film \"La tenda rossa\", dove recita al fianco di Sean Connery e Claudia Cardinale. Nel 1970 \u00e8 chiamato da Dario Argento a recitare nel celebre thriller \"L'uccello dalle piume di cristallo\".\nTra poliziottesco e cinema d'autore.\nA partire dal 1972 Adorf diventa una icona del poliziesco italiano, detto anche poliziottesco. In quell'anno, oltre a comparire nel Pinocchio televisivo di Comencini e nel fortunato \"Quando le donne persero la coda\" di Pasquale Festa Campanile, prende parte a \"La polizia ringrazia\", storicamente considerato capostipite del filone poliziottesco, e ai due capolavori noir di Fernando Di Leo, \"Milano calibro 9\" e \"La mala ordina\", dove, con il ruolo di \"Luca Canali,\" Adorf ha la rara occasione di essere protagonista assoluto di una pellicola (doppiato dal compianto Stefano Satta Flores).\nNegli anni a seguire non mancano nuove incursioni nel poliziottesco (\"La polizia chiede aiuto\", \"Processo per direttissima\") ma Adorf ottiene le maggiori soddisfazioni in un cinema d'autore di respiro internazionale, in film come \"Il viaggio a Vienna\" di Edgar Reitz (per cui l'attore vince un \"Ernst Lubitsch Award\"), \"Il delitto Matteotti\" di Florestano Vancini (dove interpreta un convincente Benito Mussolini), \"Il caso Katharina Blum\" di Volker Schl\u00f6ndorff e Margarethe von Trotta, \"Cuore di cane\" di Alberto Lattuada, \"Io ho paura\" di Damiano Damiani, \"Il tamburo di latta\" di Volker Schl\u00f6ndorff, \"Fedora\" di Billy Wilder.\nDagli anni ottanta ad oggi.\nNei primi anni ottanta Adorf ha una grande occasione lavorativa, essendo chiamato a far parte del cast del film \"Fitzcarraldo\" diretto da Werner Herzog; tuttavia, seppur giunto al 40% di girato, Herzog \u00e8 costretto a interrompere le riprese in seguito all'indisponibilit\u00e0 del protagonista del film Jason Robards, ammalatosi, e a ricominciare da capo eliminando il girato una volta sostituito Robards con Klaus Kinski. In precedenza Adorf aveva gi\u00e0 rifiutato dei film importanti come \"Uno, due, tre!\" di Billy Wilder, \"Il Padrino\" di Francis Ford Coppola e \"Il mucchio selvaggio\" di Sam Peckinpah, per cui rifiut\u00f2 il ruolo del generale Mapache ritenendolo troppo violento.\nNon mancano comunque altre occasioni importanti per l'attore svizzero, che viene diretto da Rainer Werner Fassbinder (\"Lola\"), Peter Del Monte (\"Invito al viaggio\"), Dani\u00e8le Huillet e Jean-Marie Straub (\"Rapporti di classe\"), Carlo Mazzacurati (\"Notte italiana\"), Gianni Amelio (\"I ragazzi di via Panisperna\"), Liliana Cavani (\"Francesco\"), Claude Chabrol (\"Giorni felici a Clichy\"). Dagli anni ottanta ad oggi tuttavia l'attivit\u00e0 di Adorf si \u00e8 concentrata progressivamente sulla televisione, comparendo in sceneggiati italiani di grande successo come \"La piovra 4\", \"Marco Polo\", \"Fantaghir\u00f2\", \"Il piccolo Lord\" e in numerosissime produzioni tedesche, spesso inedite in Italia. In questi anni ha anche ripreso l'attivit\u00e0 teatrale.\nNel corso degli anni Adorf si \u00e8 anche cimentato come cantante, conduttore televisivo e scrittore. \u00c8 stato inoltre doppiatore di cartoni animati, doppiando ad esempio il drago nella versione tedesca del film \"Dragonheart\". Nel novembre 2006 la trasmissione \"Unsere Besten\" lo ha proclamato secondo attore tedesco di tutti i tempi alle spalle di Heinz R\u00fchmann. Nel 2007 ha fatto parte della giuria del Festival di Berlino sotto la presidenza del regista Paul Schrader.\nNel 2016, gli \u00e8 stato assegnato il Pardo d'onore alla carriera, al Festival di Locarno.\nVita privata.\nLa sua prima moglie era un'attrice, Lis Verhoeven. Da questa relazione \u00e8 nata la figlia Stella Adorf, anch'ella attrice. Adorf si \u00e8 risposato nel 1985 con l'ex-modella Monique Faye, con cui conviveva dalla fine degli anni sessanta. Vive a Mayen, citt\u00e0 che nel 2001 gli ha conferito la cittadinanza onoraria. Qui Adorf ha passato gran parte della sua infanzia e qui tiene ogni anno il \"Burgfestspiele Festival\". Dal 30 agosto 2004 \u00e8 membro onorario dell'Alemannia Aquisgrana. Il 19 novembre 2010 ha ricevuto una laurea honoris causa presso l'Universit\u00e0 di Magonza. Adorf \u00e8 la seconda figura di spicco a ricevere questo onore, insieme a Val\u00e9ry Giscard d'Estaing.\nParla, oltre al tedesco, l'italiano, in maniera fluente.\nFilmografia parziale.\nTelevisione.\nCaraibi - miniserie - regia Lamberto Bava (1999)"}
{"id": "1314464", "revid": "6923", "url": "https://it.wikipedia.org/wiki?curid=1314464", "title": "Hyundai Galloper", "text": "La Hyundai Galloper \u00e8 un fuoristrada prodotto dal 1991 al 2003 dalla coreana Hyundai Precision Products (divisione della Hyundai Motor Company) su licenza Mitsubishi Motors Corporation ed esportato anche in Europa per alcuni anni.\nSi tratta di un Mitsubishi Pajero della prima serie (L040) commercializzato all'inizio in versione identica al Pajero, poi modificato e aggiornato in alcuni particolari, soprattutto negli esterni.\nVersioni.\nIl Galloper \u00e8 un fuoristrada di medie dimensioni con carrozzeria 3 porte metal top e 5 posti oppure wagon 5 porte e 7 posti, prodotto con diversi motori turbodiesel e benzina di derivazione Mitsubishi.\nIn Italia \u00e8 stato commercializzato dal 1998 al 2002 con il 2.5 TD Intercooler in allestimento \"Base\", \"Comfort\" o \"Max\".\nNe \u00e8 stata prodotta anche una versione \"Innovation\" dotata di carrozzeria pi\u00f9 sportiva e con motore 2.5 TD Intercooler o V6 3.0 a benzina.\nTecnica.\nLa meccanica \u00e8 quella del Pajero della prima serie nell'ultimo aggiornamento: telaio a longheroni e traverse con carrozzeria imbullonata al telaio, trazione posteriore con quella anteriore inseribile, differenziale posteriore autobloccante, cambio a 5 marce, riduttore a 2 rapporti. Le sospensioni erano a ponte rigido con molloni elicoidali al retrotreno e indipendenti a barre di torsione all'avantreno."}
{"id": "1314468", "revid": "1833487", "url": "https://it.wikipedia.org/wiki?curid=1314468", "title": "Concessionaria d'auto", "text": "La concessionaria d'auto o autosalone \u00e8 quell'azienda che acquista e rivende, al fine di conseguirne un utile, auto e veicoli in genere, nuovi e usati. Inoltre svolge altre attivit\u00e0 complementari quali i lavori di officina e le vendite di magazzino.\nTipologia.\nIn generale le concessionarie d'auto si dividono in 2 tipologie, ossia quelle di auto usate, in cui si acquistano auto da privati o da altra concessionarie e si rivendono ad altri privati o altre concessionarie, e quelle di auto nuove, in cui si vendono auto nuove di un solo marchio o di pi\u00f9 marchi dello stesso gruppo automobilistico. \nLa concessionaria d'auto pu\u00f2 essere suddivisa internamente in A.S.A., \"Area Strategica d'Affari\", cio\u00e8 quell'area in cui si pu\u00f2 identificare il singolo business aziendale. Le A.S.A. di una concessionaria d'auto sono solitamente: l'area commerciale nuovo, l'area commerciale usato, il magazzino e l'officina."}
{"id": "1314470", "revid": "729019", "url": "https://it.wikipedia.org/wiki?curid=1314470", "title": "Spitfire Records", "text": "La Spitfire Records \u00e8 una suddivisione della Eagle Rock Entertainment con sede a New York, Stati Uniti.\nTra le band principali passate sotto l'etichetta figurano Testament, Alice Cooper, Sebastian Bach, Twisted Sister, The Cure, Ted Nugent, Black Label Society e Overkill."}
{"id": "1314474", "revid": "34119", "url": "https://it.wikipedia.org/wiki?curid=1314474", "title": "Centrali termoelettriche", "text": ""}
{"id": "1314475", "revid": "8596", "url": "https://it.wikipedia.org/wiki?curid=1314475", "title": "Delia (cantante)", "text": ""}
{"id": "1314478", "revid": "125371922", "url": "https://it.wikipedia.org/wiki?curid=1314478", "title": "Losing My Religion", "text": "Losing My Religion \u00e8 un singolo del gruppo musicale statunitense R.E.M., pubblicato il 19 febbraio 1991 come primo estratto dal settimo album in studio \"Out of Time\".\nDescrizione.\nIl titolo del brano \u00e8 un'espressione usata nella zona meridionale degli Stati Uniti e significa \"perdere la ragione\" o anche \"perdere la pazienza\". Malgrado il titolo non si tratta di una canzone legata a tematiche religiose. Lo stesso cantante e paroliere dei R.E.M. Michael Stipe dichiar\u00f2 che la canzone si ispirava a \"Every Breath You Take\" dei Police.\nLa canzone \u00e8 opera del chitarrista Peter Buck, il quale la compose mentre stava guardando la televisione con in mano un mandolino appena acquistato, cercando in qualche modo di impararlo da solo. Il riff della canzone \u00e8 infatti eseguito proprio con il mandolino.\nVideo musicale.\nIl videoclip, diretto da Tarsem Singh, comprende immagini di varie religioni e soprattutto di San Sebastiano. Vinse nel 1992 i Grammy Award for Best Rock Performance By A Duo Or Group With Vocale e for Best Music Video, Short Form. Fu inoltre nominato \"Video dell'anno\" agli MTV Video Music Awards del 1991.\nSuccesso commerciale.\n\u00c8 considerata la canzone pi\u00f9 famosa dei R.E.M. e quella che ha valso alla band il successo mondiale. Occupa la posizione n. 170 tra i 500 migliori brani musicali secondo Rolling Stone.\nCover.\nUna cover \u00e8 stata realizzata nel telefilm Glee.\nUn'altra dal gruppo gothic metal Lacuna Coil sul disco Dark Adrenaline del 2012. Un'altra famosa cover \u00e8 stata realizzata dal gruppo The Glamp.\nAltri utilizzi.\nLa canzone si \u00e8 sentita in qualche puntata del famoso telefilm degli anni 90 \"Beverly Hills 90210\": la sera in cui Brenda e Dylan si lasciano per la prima volta, alla radio si sente questa canzone e quando Brenda e Dylan si lasciano per la seconda volta Brenda ascolta a ripetizione continua questa canzone.\nNel settembre 2012 la Fox television ha utilizzato il brano per la copertura dell'assemblea del partito Democratico a Charlotte, nella Carolina del Nord. La band ha chiesto al canale statunitense di interrompere immediatamente l'utilizzo della propria musica e ha sottolineato di non avere alcun rapporto con l'emittente televisiva."}
{"id": "1314479", "revid": "34119", "url": "https://it.wikipedia.org/wiki?curid=1314479", "title": "Biomasse", "text": ""}
{"id": "1314485", "revid": "1318658", "url": "https://it.wikipedia.org/wiki?curid=1314485", "title": "Movimento di Azione Rivoluzionaria", "text": "Il Movimento di Azione Rivoluzionaria, in acronimo MAR, fu un'organizzazione terrorista italiana fondata da Carlo Fumagalli e da Gaetano Orlando.\nFondato nel 1962, ma attivo in Lombardia soprattutto dal 1970 al 1974, il MAR fu un gruppo armato schierato su posizioni rigidamente filo-atlantiche, finalizzate ad una politica anticomunista pi\u00f9 rigida e ad una svolta presidenzialista, per dare all'Italia un governo forte.\nFumagalli si definiva \"estremista di centro\" (era stato un eroe decorato nella Resistenza con in nome di battaglia di \u201cJordan\u201d), mentre Gaetano Orlando aveva militato nel partito socialdemocratico, con il quale era stato anche eletto sindaco del suo paese, in Valtellina.\nIl MAR inizialmente concentr\u00f2 la propria azione su una serie di attentati esplosivi contro i tralicci dell'Enel. Il 7 gennaio del 1971 si rese responsabile dell'incendio del deposito copertoni della Pirelli-Bicocca in via Lanzi, a Milano, nel quale perse la vita l'operaio Gianfranco Carminati, che tentava di domare le fiamme. Venne in seguito coinvolto nelle indagini sulla morte del fondatore dei Gruppi d'Azione Partigiana, Giangiacomo Feltrinelli e in quelle collegate al Golpe Borghese e all'organizzazione terroristica denominata Rosa dei venti. La magistratura non ritenne le prove indiziarie nel caso Feltrinelli sufficienti a emettere una condanna, mentre alcuni esponenti delle Brigate Rosse supportarono l'ipotesi che la morte fosse avvenuta per incidente.\nIl MAR, guidato dall'ex \"partigiano\" Carlo Fumagalli e da Gaetano Orlando, si attestava su posizioni pi\u00f9 filo-atlantiche rispetto a Ordine Nuovo e Avanguardia Nazionale ma questo non gli imped\u00ec di allearsi nel corso del 1973 con altri gruppi politicii."}
{"id": "1314486", "revid": "122754788", "url": "https://it.wikipedia.org/wiki?curid=1314486", "title": "Frank Fredericks", "text": "Primo atleta della sua nazione a conquistare una medaglia olimpica, ha vinto in carriera quattro medaglie d'argento olimpiche in due edizioni consecutive dei Giochi ( e ), nonch\u00e9 quattro medaglie mondiali (un oro e tre argenti) in quattro edizioni consecutive dal 1991 al 1997.\n\u0400 inoltre l'attuale primatista mondiale dei 200 metri piani indoor con il tempo di 19\"92, stabilito il 18 febbraio 1996 a Li\u00e9vin, specialit\u00e0 in cui \u00e8 stato campione mondiale indoor a .\nBiografia.\nFrankie Fredericks ottenne una borsa di studio alla Brigham Young University negli Stati Uniti nel 1987. Nel 1991, quando la Namibia si rese indipendente dal Sudafrica, Frankie pot\u00e9 cominciare a partecipare alle competizioni internazionali. Ai Mondiali di atletica di quello stesso anno, Fredericks vinse la medaglia d'argento nei 200 metri piani dietro Michael Johnson. Concluse inoltre la gara dei 100 metri al quinto posto.\nL'anno seguente, ai Giochi olimpici di Barcellona del 1992, Fredericks divenne il primo atleta namibiano a vincere una medaglia olimpica, conquistando l'argento sia nei 100 m che nei 200 m piani. Nel 1993 fu il primo campione mondiale della sua nazione vincendo la gara dei 200 m piani ai Mondiali di Stoccarda.\nNei Giochi del Commonwealth del 1994 vinse la medaglia d'oro nei 200 m piani e la medaglia di bronzo nei 100 m piani.\nDurante la competizione dei 100 m ai Campionati del mondo del 1995, subito dopo aver tagliato il traguardo, Fredericks soccorse immediatamente l'amico e rivale Linford Christie, che era incappato in un grave guaio muscolare. Questo gesto tra l'altro gli fece guadagnare molte simpatie, specialmente tra il pubblico britannico.\nIn occasione dei Giochi olimpici di Atlanta del 1996, Fredericks era considerato fra i pretendenti al titolo sia nei 100 che nei 200 metri. Raggiunse facilmente le finali, per giungere per\u00f2 ancora una volta secondo in entrambe le competizioni: nei 100 metri venne battuto da Donovan Bailey e nei 200 metri da Michael Johnson, entrambi autori dei nuovi record mondiale delle rispettive discipline. Nella finale dei 200 metri Fredericks fece comunque segnare la sua migliore prestazione personale (non pi\u00f9 migliorata), con 19\"68.\nFredericks fu ancora medaglia d'argento ai Giochi del Commonwealth del 1998 a Kuala Lumpur, in Malaysia, dove nei 100 metri venne battuto da Ato Boldon.\nPer una serie di infortuni fu costretto a saltare le edizioni dei Campionati del mondo del 1999 e del 2001 e i Giochi olimpici di Sidney del 2000, tornando alle gare nel 2002. Ai Giochi olimpici di Atene del 2004 prese parte alla sua terza Olimpiade, raggiungendo il quarto posto nella finale dei 200 m piani.\nFredericks si ritir\u00f2 verso la fine del 2004, lasciando il suo nome negli annali dell'atletica leggera di alto livello come uno degli sprinter pi\u00f9 famosi degli ultimi decenni. \u00c8 infatti il quarto atleta di sempre ad aver corso per pi\u00f9 volte i 100 metri piani sotto i 10 secondi (ben 27 volte), dietro ad Ato Boldon con 28, Maurice Greene con 53 ed Asafa Powell con 84.\nFredericks \u00e8 membro del CIO e del consiglio della IAAF."}
{"id": "1314487", "revid": "125186669", "url": "https://it.wikipedia.org/wiki?curid=1314487", "title": "BRB Internacional", "text": "BRB Internacional \u00e8 una casa di produzione spagnola di animazione, fondata da Claudio Biern Boyd nel 1972, e divenuta famosa negli anni ottanta grazie a delle serie di successo come: \"Il giro del mondo di Willy Fog\", \"D'Artacan e i tre moschettieri\", e \"David gnomo amico mio\". Recentemente ha prodotto anche alcuni film dal vivo. Ha sede a Fuencarral, Madrid.\nStoria dell'azienda.\nLa BRB Internacional fu fondata nel 1972 come azienda di merchandising, rappresentando i diritti dei personaggi della Warner Bros., di Hanna-Barbera, e anche di note serie televisive (animate e non) dell'epoca come Tom &amp; Jerry, La Pantera Rosa, Charlie's Angels, Muppet Show, Marco, dagli Appennini alle Ande, Ape Maia, Vickie il Vichingo e altre ancora.\nNel 1975 le attivit\u00e0 dell'azienda si evolsero, passando dalla semplice rappresentanza per le mercanzie, alla distribuzione di serie televisive di animazione, in Spagna ed anche in altri paesi; fra le serie distribuite in questa fase abbiamo: Jacky l'orso del monte Tallac, lo scoiattolo Banner, Tom Sawyer. Dal momento che gli affari procedevano bene, l'azienda decise di iniziare a produrre delle proprie serie animate.\nLa svolta prese consistenza quindi nel 1980 con la messa in onda nel circuito spagnolo di: \"Ruy, il piccolo Cid\"; da allora fino ad oggi la missione aziendale \u00e8 rimasta inalterata, e con essa la attitudine a realizzare i propri lavori con co-produzioni internazionali. \nDalla data della fondazione ad oggi le realizzazioni della BRB sono cambiate molto, adeguando linguaggi e tecniche di realizzazione ai tempi correnti.\nSerie tv d'animazione.\nSi riporta il titolo italiano della serie, per quelle che sono state trasmesse.\nLungometraggi animati.\nFurono realizzati numerosi lungometraggi animati, costruiti perlopi\u00f9 editando i singoli episodi delle varie serie animate."}
{"id": "1314488", "revid": "34119", "url": "https://it.wikipedia.org/wiki?curid=1314488", "title": "MWh", "text": ""}
{"id": "1314491", "revid": "713714", "url": "https://it.wikipedia.org/wiki?curid=1314491", "title": "Eremo di Sant'Egidio", "text": "L'eremo di Sant'Egidio \u00e8 un eremo sito sul colle di Sant'Egidio, tra Scanno e l'omonimo lago, in provincia dell'Aquila. Si raggiunge tramite il sentiero di Sant'Egidio posto tra la via che porta al cimitero di Scanno e la via Circumlacuale (il lungolago di Scanno).\nStoria.\nLa scritta sull'architrave fa pensare la fondazione nel 1657, ma questa \u00e8 avvenuta prima del 1612. In quest'ultimo anno viene nominata come romito durante una visita pastorale avvenuta appunto nel 1612: \"Ecclesia S. Egidii sub cura Eremitae Matthei Terrae Scanni\".\nLa data 1657 \u00e8 da ascrivere come ex voto al santo, ritenuto dagli abitanti di Scanno come protettore della peste (a Scanno ve n'\u00e8 stata una nel 1656), aumentando cos\u00ec il culto di devozione per questa chiesa in tutto il circondario. Cos\u00ec dal 1658 si celebra ogni anno una solenne processione fino all'eremo.\nNel 1780 la chiesa fu restaurata da Pasquale Mancinelli, Michele Parente e Nicola Ricciotti.\nAspetto.\nLa chiesa \u00e8 in stile romanico rurale. Sull'architrave della porta \u00e8 scritto: AD 1656 TEMPORE PESTIS S. EGIDIO ORA PRO NOBIS BIASO ANGELO. \nLa facciata principale \u00e8 realizzata in pietra squadrata a vista. L'ingresso \u00e8 preceduto da un protiro con volta a botte a sesto ribassato. Il protiro \u00e8 sormontato da una finestrella ad oculo incorniciato mediante una pietra modanata. Nella monofora in alto a destra vi si doveva trovare molto verosimilmente una campana.\nL'interno di forma quadrangolare ad aula ad unica navata coperta da volta a botte a sesto ribassato, ha un altare semplice appoggiato alla parete dell'abside. Sopra l'altare un affresco di sant'Egidio realizzato da maestri della scuola napoletana nel 1796. Ai lati della facciata vi sono degli affreschi sul tema della Passione di Ges\u00f9.\nSul lato nord-ovest vi \u00e8 un locale forse dedicato alla dimora degli eremiti.\nRicorrenze.\nIl primo settembre di ogni anno ricorre la festa del santo. Di primo mattino i fedeli affollano la chiesuola e il breve pianoro antistante. Vi si celebra la messa. Appena finito il rito \u00e8 usanza che i giovani si contendano un gallo che sicuramente qualcuno ha provveduto a portare, per devozione, sul colle di Sant'Egidio. La contesa consiste nel prendere di mira con pietre che vengono scagliate a colpire un bersaglio posto sulla sporgenza d'una roccia, sul lato destro all'esterno della chiesa. Vince la contesa colui che per primo centra in pieno lo scopo."}
{"id": "1314502", "revid": "1305772", "url": "https://it.wikipedia.org/wiki?curid=1314502", "title": "Partito Progressista Nazionale (Finlandia)", "text": "Il Partito Progressista Nazionale (\"Kansallinen Edistyspuolue\" in finlandese) fu un partito politico liberale della Finlandia dal 1918 al 1951. Nacque da esponenti politici che rifiutarono la fusione tra il Partito nazionale e il Partito della giovane Finlandia. Tra i membri pi\u00f9 famosi del partito vi furono Kaarlo Juho St\u00e5hlberg e Risto Ryti, il primo e il quinto Presidente della Repubblica finlandese,\ne Sakari Tuomioja.\n\"Edistyspuolue\" termin\u00f2 la sua esistenza della primavera del 1951, dato che molti dei suoi membri si erano uniti al Partito Popolare Finlandese (\"Suomen Kansanpuolue\"). Un gruppo di minoranza tra cui vi era Sakari Tuomioja fond\u00f2 il Vapaamielisten Liitto.\nNel 1965 i due partiti si raggrupparono in quello che oggi \u00e8 il Partito Popolare Liberale."}
{"id": "1314509", "revid": "74173", "url": "https://it.wikipedia.org/wiki?curid=1314509", "title": "Kansallinen Edistyspuolue", "text": ""}
{"id": "1314510", "revid": "767487", "url": "https://it.wikipedia.org/wiki?curid=1314510", "title": "Patch clamp", "text": "Il patch clamp (\"blocco di area\") \u00e8 una tecnica usata in elettrofisiologia per misurare le correnti che attraversano singoli canali ionici presenti nella membrana cellulare. \u00c8 stata introdotta nel 1976 da due studiosi tedeschi, Erwin Neher e Bert Sakmann, che sono stati premiati nel 1991 con il premio Nobel.\nLa tecnica del \"patch clamp\" consiste nel bloccare la differenza di potenziale elettrico in una piccola area della membrana cellulare o dell'intera cellula.\n\u00c8 quindi possibile analizzare le modalit\u00e0 attraverso le quali i canali ionici influiscono sia sulla differenza di potenziale a livello di membrana sia su processi cellulari come la secrezione e la contrazione.\nIl \"patch clamp\" si pu\u00f2 utilizzare su colture cellulari, su singole cellule isolate o anche su sottili fettine di tessuto cerebrale (\"brain slices\"). Malgrado la semplicit\u00e0 intrinseca furono necessari molti anni per elaborare questa tecnica.\nSi utilizza un solo microelettrodo, costituito da una micropipetta di vetro la cui estremit\u00e0 con diametro di 1 micrometro e resistenza di 1-10 MegaOhm, viene fatta aderire perfettamente a una membrana cellulare permettendo cos\u00ec di isolare una piccola area della membrana stessa e i canali ionici in essa presenti. A questo punto \u00e8 possibile modificare e manipolare chimicamente o elettricamente i canali stessi in modo da studiarne le propriet\u00e0.\nLa tecnica del \"patch clamp\" pu\u00f2 essere utilizzata per indagare le varie tipologie trasmissive tra le cellule e anzi ha consentito di individuare il potenziale non solamente degli assoni di cellule di grandi dimensioni, gi\u00e0 rilevate dalle tecniche tradizionali di \"voltage clamp\", bens\u00ec quelle di tutti i mammiferi compreso l'uomo. Nella tecnica definita registrazione della cellula \"whole-cell\" (\"in toto)\", \u00e8 possibile ottenere un inserimento nel citoplasma, grazie all'asportazione del lembo della membrana nel punto del lume della pipetta. Queste innovazioni hanno consentito accurati studi sulle cellule del sistema nervoso, come quelli effettuati dai ricercatori dell'Universit\u00e0 di Kyoto che sono riusciti a mettere a punto una tecnica che libera la superficie dei neuroni dalle cellule gliali e in secondo tempo salda la micropipetta al neurone penetrando nella membrana."}
{"id": "1314513", "revid": "123694253", "url": "https://it.wikipedia.org/wiki?curid=1314513", "title": "Monumento dei Quattro mori", "text": "Il monumento dei \"Quattro mori\" \u00e8 un celebre gruppo scultoreo che si innalza in piazza Micheli, a Livorno.\nCelebra le vittorie del granduca Ferdinando I de' Medici e dell'Ordine dei cavalieri di Santo Stefano sui corsari barbareschi, che imperversavano e razziavano le coste toscane.\nStoria.\nSul finire del XVI secolo, per volont\u00e0 di Francesco I de' Medici furono avviati i primi lavori per la realizzazione della nuova citt\u00e0 fortificata di Livorno, secondo il progetto dell'architetto Bernardo Buontalenti; tuttavia fu Ferdinando I, salito al potere nel 1587, a dare maggior impulso al colossale cantiere, tanto da essere considerato il vero fondatore della citt\u00e0.\nPer celebrare questa impresa ed i trionfi riportati contro i corsari barbareschi dall'Ordine dei cavalieri di Santo Stefano, Ferdinando fece erigere un monumento in suo onore.\nLa statua del granduca fu commissionata allo scultore Giovanni Bandini, che la realizz\u00f2 a Carrara a partire dal 1595, per essere quindi trasportata per mare a Livorno nel 1601.\nTuttavia l'imponente monumento rest\u00f2 ai margini della piazza della darsena per ben 16 anni, fino al 1617, quando fu innalzato su un piedistallo alla presenza di Cosimo II de' Medici, succeduto al padre Ferdinando nel 1609.\nSuccessivamente, nel 1621 fu dato incarico a Pietro Tacca di completare l'opera di Bandini con l'aggiunta, alla base del piedistallo, di quattro mori incatenati, che lo scultore port\u00f2 a termine in pi\u00f9 riprese, tra il 1623 ed il 1626.\nLo stesso Tacca esegu\u00ec un gruppo di trofei barbareschi che furono collocati intorno alla statua di Ferdinando, mentre un suo allievo, Taddeo di Michele, realizz\u00f2 la sommit\u00e0 del piedistallo in marmo. Il monumento avrebbe dovuto essere completato da due fontane con mostri marini, realizzate dal Tacca intorno agli anni trenta del Seicento, che per\u00f2 non giunsero mai a Livorno, ma furono poste in piazza della Santissima Annunziata a Firenze.\nIl monumento dei \"Quattro Mori\" rischi\u00f2 tuttavia di essere distrutto durante l'invasione francese di Livorno, nel marzo del 1799; l'esercito transalpino, apparentemente animato da ideali di libert\u00e0 e uguaglianza sociale o forse per recuperare il bronzo delle statue come in altre occasioni durante le spoliazioni napoleoniche, vedeva nei mori incatenati un simbolo di oppressione e tirannide. Ci\u00f2 nonostante l'opera riusc\u00ec ad essere salvata, ma i soldati francesi la depredarono dei trofei barbareschi.\nNell'Ottocento, tramontata l'ipotesi di trasferire il gruppo scultoreo in piazza Grande, il monumento fu solamente arretrato al centro della piazza antistante la darsena del porto.\nUn'altra proposta per il suo trasferimento si registra negli anni che precedono la seconda guerra mondiale, quando viene avanzata l'idea di collocarlo al centro della piazza delle adunate che sarebbe dovuta sorgere attorno al nuovo Palazzo del Governo.\nLo scoppio della guerra port\u00f2 alla sospensione di ogni piano, mentre, per salvare il monumento dai bombardamenti, fu deciso di trasferire la statua di \"Ferdinando I\" nella Certosa di Calci, mentre i \"Quattro mori\" furono dapprima sistemati al Cisternino di Pian di Rota e successivamente nella Villa medicea di Poggio a Caiano.\nNel giugno 1950, a seguito di accurati restauri, le opere tornarono a Livorno e furono ricollocate al loro posto, ai margini di una citt\u00e0 ancora devastata dai bombardamenti.\nNei secoli, il monumento dei \"Quattro mori\" impression\u00f2 numerosi viaggiatori e scrittori stranieri, che lo descrissero nelle proprie opere: \u00e8 il caso, tra gli altri, del reverendo islandese \u00d3lafur Egilsson (secondo quarto del XVII secolo), oppure di Ethel Lilian Voynich, che ricord\u00f2 il gruppo nel proprio romanzo storico \"Il figlio del cardinale\", libro particolarmente apprezzato nei paesi socialisti.\nDescrizione.\nIl monumento sorge davanti alla piccola darsena che il granduca Ferdinando I de' Medici fece scavare sul finire del Cinquecento per ampliare il porto di Livorno; il gruppo scultoreo, posto nei pressi della possente cinta muraria, avrebbe cos\u00ec attestato l'autorit\u00e0 granducale agli occhi dei numerosi viaggiatori che avrebbero fatto scalo a Livorno.\nL'opera \u00e8 costituita dai \"Quattro mori\" in bronzo incatenati alla base di un alto piedistallo, sopra il quale si innalza la statua del medesimo \"Ferdinando I\".\nIl granduca \u00e8 rappresentato con l'uniforme dell'Ordine dei cavalieri di Santo Stefano, l'istituzione militare fondata da Cosimo I de' Medici per combattere gli ottomani e la guerra di corsa nel Mar Mediterraneo.\nTale idea artistica non \u00e8 nuova. Il tema dei \"captivi\", ovvero dei prigionieri che dimostrano la forza militare di un comandante, esiste fin dall'arte romana (si pensi ai \"Prigionieri Daci\" del Foro di Traiano), e in tale chiave vennero recuperati nel Rinascimento, come nei celebri \"Prigioni\" di Michelangelo per il monumento al papa guerriero Giulio II. Analoghi complessi si trovano poi nel monumento equestre dello stesso Tacca, rappresentante il re Enrico IV di Francia, eretto sul ponte nuovo a Parigi (1614) e abbattuto con la Rivoluzione francese nel 1792. Un'analoga opera fu eretta in memoria de re di Francia Luigi XIV nel 1684 sulla Place des Vosges, ed abbattuta anch'essa nel 1792. Infine nel Museo Nazionale di Monaco di Baviera si conservava il bozzetto per un monumento equestre dedicato al principe elettore Massimiliano Emanuele Wittelsbach, dove, sul lato anteriore, sono posti in angolo due statue bronzee di mori.\nI \"Quattro mori\" costituiscono comunque la parte pi\u00f9 rilevante dell'opera: le accentuate torsioni (mutuate dallo stile di Giambologna) e le smorfie di dolore ben rappresentano la condizione di prigionia dei soggetti, che si sublima in un insieme di grande realismo ed eleganza. Infatti Pietro Tacca prese a modello alcuni mori reclusi nel Bagno dei forzati, la vasta prigione ubicata a breve distanza dalla Fortezza Vecchia. I modelli furono scelti per rappresentare le quattro et\u00e0 della vita dell'uomo e sono di diversa etn\u00eca, tutti con espressione di sommesso dolore psicologico e rassegnazione.&lt;br&gt;\nI primi due posti sul fronte del complesso monumentale rappresentano un uomo vigoroso, il pi\u00f9 giovane degli altri, conosciuto col nome di Morgiano e forse di origine greca o ionica, con lo sguardo rivolto verso il cielo. Gli fa coppia sull'angolo destro il vecchio corsaro, tradizionalmente conosciuto come Al\u00ec Melioco, forse di origine turca. La profonda attenzione ai particolari anatomici manifesta l'et\u00e0 avanzata del suo corpo muscoloso e possente, evidenziata in particolare dalle rughe che gli solcano il viso.\nLa coppia di statue posteriori fu posta alla base del monumento solo successivamente.\nIl primo corsaro, di etnia probabilmente nordafricana e conosciuto da alcuni col nome di Al\u00ec Salettino (dalla citt\u00e0 di Sal\u00e9), rappresenta il vigore dell'et\u00e0 matura, ancora con un fisico possente ed energico. Infine il quarto \u00e8 di chiara origine africana subsahariana."}
{"id": "1314515", "revid": "834", "url": "https://it.wikipedia.org/wiki?curid=1314515", "title": "Tomoyoki Yamashita", "text": ""}
{"id": "1314521", "revid": "237256", "url": "https://it.wikipedia.org/wiki?curid=1314521", "title": "Mikhail Jurevi\u010d Lermontov", "text": ""}
{"id": "1314523", "revid": "943256", "url": "https://it.wikipedia.org/wiki?curid=1314523", "title": "Gendarme", "text": ""}
{"id": "1314524", "revid": "767487", "url": "https://it.wikipedia.org/wiki?curid=1314524", "title": "La lunga estate calda", "text": "La lunga estate calda (\"The Long, Hot Summer\") \u00e8 un film del 1958 diretto da Martin Ritt, adattato a tre racconti di William Faulkner.\nPresentato in concorso all'11\u00ba Festival di Cannes, valse al suo protagonista, Paul Newman, il premio per la miglior interpretazione maschile.\nCast.\nLa pellicola segn\u00f2 l'incontro sul \"set\" fra i due protagonisti, Paul Newman e Joanne Woodward, i quali si sposarono l'anno successivo formando una delle pi\u00f9 celebri e amate coppie hollywoodiane.\nTrama.\nIn una cittadina del Mississippi, nel profondo Sud degli Stati Uniti, arriva Ben Quick, un vagabondo con la fama di piromane. Signore incontrastato della cittadina, nonch\u00e9 proprietario di quasi tutte le attivit\u00e0 commerciali, \u00e8 Will Varner, affarista borioso e padre tirannico e oppressivo di due figli, Jody e Clara. Jody, sposato con la bella e fatua Eula, \u00e8 un giovane di bella presenza, benvoluto da tutti, ma profondamente disprezzato dal padre perch\u00e9 non ha la sua stessa indole. Clara, ancora nubile, \u00e8 una ragazza tormentata: non ha ancora trovato l'amore vero e lo cerca, ma \u00e8 pressata dal padre che vuole per lei un rapido matrimonio e dei nipoti, per perpetuare la casata dei Varner.\nIl forestiero Ben va a lavorare presso Willy Varner e, conquistandosi la stima e la simpatia del padrone, fa carriera: prima affitta un terreno a mezzadria, poi riesce a vendere una partita di cavalli selvaggi con grande abilit\u00e0, e infine viene impiegato presso lo spaccio del paese, al pari di Jody. Questi, gi\u00e0 frustrato dalla disistima paterna, soffre moltissimo la concorrenza di Ben. Clara invece ha un atteggiamento pi\u00f9 ambivalente: \u00e8 attratta dal bel forestiero e dalle sue doti, ma non sopporta i suoi modi spicci e soprattutto il fatto che il padre stia pensando di imporglielo come marito. Will infatti ha in mente di fare di Ben il suo vero erede, materiale e spirituale. Ben \u00e8 sinceramente attratto da Clara. E quando Will decide di promuoverlo ancora, regalandogli un terreno con una villa in rovina e invitandolo addirittura a vivere nella magione Varner, inizia a pressarla. Ma lei rivendica la sua autonomia.\nMessa all'angolo, Clara si decide a stanare Alan Stewart, un bel giovane ricco che vive con la madre, e con il quale la ragazza intrattiene da anni una relazione d'amicizia, mai sfociata in una storia d'amore. Alan le piace e potrebbe essere la via d'uscita dalla sua situazione; un buon compromesso tra le sue aspirazioni e le richieste del padre. Ma Alan lascia intendere di essere omosessuale e dunque Clara si ritrova senza alternative. Will parla con la figlia, per la prima volta, a cuore aperto. Le confessa il grande amore per la moglie morta prematuramente, fa capire che la sua relazione con Minnie serve a riempire un autentico vuoto, e si riconcilia con la figlia. Ma poco dopo, appreso che lei non si \u00e8 ancora fidanzata, torna il Will di sempre, irascibile e oppressivo. Intanto, Jody, esasperato dalla gelosia per Ben e dalla crescente disistima della giovane moglie Eula, affronta armato il rivale. Ben lo abbindola con la storia di un tesoro nascosto nel giardino della vecchia villa, donatagli da Will, e si salva. Fuori di s\u00e9, Jody ha l'occasione per vendicarsi sia di Ben che del padre: chiude quest'ultimo in una stalla a cui appicca il fuoco. Ma le grida del padre lo fanno ravvedere: il giovane apre il portone e lo salva.\nWill, turbato per l'odio del figlio, ma anche rinfrancato dalla sua redenzione, lo perdona. L'incendio fa credere agli uomini della cittadina che Ben il piromane sia tornato in azione, e un gruppo di sgherri vanno da lui al negozio con l'intenzione di linciarlo, ma per sua fortuna Clara passa in macchina e lo salva. Lui si apre: confessa che il vero piromane era suo padre, racconta dei suoi traumi infantili legati proprio agli incendi appiccati dal padre e delle successive ferite legate al pregiudizio delle varie comunit\u00e0 in cui si fermava, che lo bollavano come piromane, e Clara capisce che dietro quella maschera strafottente c'\u00e8 un uomo sensibile. Ma Ben vuol partire. Non vuole che Clara sia costretta dal padre a sposarlo e lo dice al vecchio Will, che la prende male. Ma la mossa era quello che Clara aspettava, per poter finalmente dire un s\u00ec libero e convinto.\nRiconoscimenti.\nNel 1958 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1314525", "revid": "943256", "url": "https://it.wikipedia.org/wiki?curid=1314525", "title": "Gendarmi", "text": ""}
{"id": "1314526", "revid": "22643", "url": "https://it.wikipedia.org/wiki?curid=1314526", "title": "Parco del Colfiorito", "text": ""}
{"id": "1314535", "revid": "1005847", "url": "https://it.wikipedia.org/wiki?curid=1314535", "title": "Elezioni parlamentari in Russia del 2007", "text": "Le elezioni parlamentari in Russia del 2007 si tennero il 2 dicembre per il rinnovo della Duma di Stato, la camera bassa dell'Assemblea federale.\nI risultati mostrano una tendenza pari a quella delle elezioni precedenti. Il partito centrista al governo, Russia Unita, il Partito Comunista della Federazione Russa e il Partito Liberal-Democratico di Russia hanno superato la barriera del 7%, e i socialisti moderati di Russia Giusta hanno preso il posto di Rodina, assorbendo molti dei suoi membri e gran parte del suo elettorato. Russia Unita ha mantenuto la sua posizione al comando, ottenendo ancora una supermaggioranza di pi\u00f9 dei 2/3 dei seggi, il che gli d\u00e0 l'opportunit\u00e0 di poter modificare la Costituzione.\nSecondo i risultati ufficiali, l'affluenza in Cecenia \u00e8 stata del 99,5%, di cui il 99,36% sono andati a favore di Russia Unita (l'affluenza complessiva in Russia \u00e8 stata del 64% e solo pi\u00f9 del 64% dei voti sono andati a Russia Unita); il leader ceceno Ramzan Kadyrov aveva pubblicamente promesso di consegnare il 100 percento dei voti della sua repubblica a Putin.).\nContesto.\nListe concorrenti.\nSecondo i dati forniti dalla \"Rosregistracija\" (\"Ufficio di Registrazione Federale\"), 15 partiti hanno soddisfatto i criteri per poter prendere parte alle elezioni.. Essi sono:\nSistema di voto.\nL'elezione del 2007 si \u00e8 svolta con il sistema proporzionale adottato con una legge del 2005 su iniziativa del Presidente Vladimir Putin, che mira al rafforzamento del sistema politico russo ed alla riduzione dei partiti rappresentati. Nelle precedenti elezioni, met\u00e0 dei seggi furono assegnati con il sistema proporzionale, la met\u00e0 con il sistema maggioritario uninominale.\nNel 2007, i 225 distretti a singolo membro sono stati aboliti. Nelle elezioni del 2003, 100 di questi seggi furono vinti da indipendenti o candidati di partiti minori. Tutti i seggi saranno assegnati con rappresentanza proporzionale. La soglia per l'accesso al Parlamento \u00e8 stata innalzata dal 5% al 7%; nel 2003, quattro partiti andarono oltre il 7% dei voti e conquistarono il 70,7% della Duma.\nSolo i partiti registrati ufficialmente, per legge, possono competere alle elezioni, e i partiti registrati non possono formare una coalizione per sommare i propri voti (e cos\u00ec aggirare la soglia del 7%); i partiti nella Duma devono rappresentare almeno il 60% dei cittadini partecipanti al voto.. I seggi alla Duma sono assegnati alle persone facenti parte delle liste a seconda della posizione nella lista stessa. Ogni membro che si dimette dal partito, rinuncia automaticamente al seggio.\nIn Cecenia, nello stesso giorno, si \u00e8 tenuto un referendum costituzionale.\nControversie.\nSecondo un giudizio comune dell'Organizzazione per la sicurezza e la cooperazione in Europa e del Consiglio d'Europa, le elezioni del 2 dicembre \"non sono state libere e non hanno mostrato gli elementi tipici delle elezioni democratiche stabiliti dall'OSCE e dal Consiglio d'Europa\". Secondo il giudizio, \"In generale, le elezioni sono state ben organizzate e gli osservatori hanno notato miglioramenti tecnici significativi. Tuttavia, le modifiche hanno avuto luogo in un'atmosfera che ha gravemente limitato la competizione politica con frequenti abuso di risorse amministrative, utilizzo dei media in favore al partito al governo, e un mancato pluralismo politico. Non vi \u00e8 stato un territorio di scontro vero e proprio in Russia nel 2007.\"\nSecondo l'agenzia russa RIA Novosti, \"Igor Borisov della Commissione Elettorale Centrale della Russia, ha affermato che l'OSCE e il Consiglio d'Europa hanno formulato giudizi senza basi e che la commissione non ha ricevuto alcun rapporto ufficiale da tali organizzazioni.\"\nCome capo della missione PACE, Luc Van den Brande ha affermato a una conferenza tenutasi a Mosca il 3 dicembre che le elezioni non sono state libere e democratiche, anche se nella preparazione del voto per la Duma si \u00e8 assistito a momenti positivi. Il Cancelliere della Germania Angela Merkel ha fermamente criticato la mancanza di democrazia in Russia."}
{"id": "1314539", "revid": "1368554", "url": "https://it.wikipedia.org/wiki?curid=1314539", "title": "Bernard Palissy", "text": "Biografia.\nNacque nel 1510 in Francia a Saintes o ad Agen in una modesta famiglia protestante: fonti incerte dicono che il padre lavorasse il vetro e che il figlio apprendesse da lui il mestiere. Il Palissy, tuttavia, ci narra soltanto di essere stato apprendista presso un decoratore vetraio e di non aver seguito studi regolari, impegnandosi da autodidatta (si vantava largamente di non conoscere n\u00e9 il greco antico n\u00e9 il latino). Al termine del suo tirocinio, inizi\u00f2 un lungo viaggi\u00f2 per l'Europa, visitando la Francia, i Paesi Bassi e, con ogni probabilit\u00e0, le Province del Reno in Germania e l'Italia.\nNel 1539, fatto ritorno in patria, prese moglie e si stabil\u00ec a Saintes, dove per alcuni anni visse dipingendo ritratti, decorando il vetro e svolgendo l'attivit\u00e0 di geometra che lo impegn\u00f2 nella realizzazione di una mappatura delle saline nei pressi della cittadina in seguito all'istituzione da parte del re Francesco I di una tassa sul sale. In questo periodo comincia a presentarsi in Palissy anche la passione per l'arte della laminatura e della cesellatura: si rec\u00f2 quindi al vicino villaggio di La Chapelle-des-Pots.\nTuttavia, nonostante egli si dedicasse con tutto il proprio spirito all'apprendimento e al miglioramento delle proprie tecniche (ideando tra l'altro un particolare tipo di lavorazione, che prese il suo nome), i risultati ed i frutti tardavano a vedersi e la situazione economica precipit\u00f2 terribilmente, al punto che, pi\u00f9 volte, la famiglia (che cominciava addirittura a dubitare della sanit\u00e0 mentale del Palissy) dovette bruciare il mobilio per accendere il fuoco.\nLe sorti dell'artista subirono per\u00f2 un brusco cambiamento a partire dal 1548. In quell'anno nella regione attorno a Saintes scoppi\u00f2 una dura rivolta per sedare la quale fu inviato il Conestabile Anne de Montmorency che, vedendo le porcellane e le opere di Palissy, volle assolutamente che questi decorasse le sale del suo castello di \u00c9couen. La protezione di un personaggio tanto stimato e tanto potente, condusse cos\u00ec il Palissy alla corte di Francia e a incontrare il favore di altri nobili, dai quali fu salvato quando, nel 1562, in seguito all'Editto di Saint-Germain, firmato da Carlo IX contro i protestanti, le sue propriet\u00e0 furono distrutte e confiscate. Sempre grazie alla sua fama, Palissy fu riconosciuto ideatore del particolare tipo di ceramica che porta il suo nome e gli fu concesso di aprire un laboratorio nei pressi del palazzo del Louvre. Le frequentazioni di corte e dell\"'intellighenzia\" parigina lo spinsero a dedicarsi anche alla speculazione naturalistica e all'architettura dei giardini (\u00e8 di questo periodo \"\"Les Discours admirables de la nature des eaux et des fontaines\", pubblicato poi nel 1580).\nNel 1572 riusc\u00ec a fuggire alla strage degli Ugonotti nella Notte di San Bartolomeo rifugiandosi a Sedan con la protezione di Caterina de' Medici, della quale era un dei favoriti. Tuttavia, il Trattato di Nemours (7 luglio 1585), firmato da Enrico III sotto la pressione della Lega Cattolica port\u00f2 all'arresto di Palissy, il quale nel 1588 fu incarcerato nella Bastiglia a Parigi e condannato a morte. Il re Enrico III gli propose la grazia in caso di abiura e conversione, ma Palissy rifiut\u00f2, morendo cos\u00ec di stenti a 80 anni nel 1589, poco prima dell'esecuzione della condanna. \nNelle \"Illusioni perdute\" (parte terza, \"Le sofferenze dell'inventore\"\"), Balzac lo fa citare da uno dei protagonisti, David, come Bernard de Palissy, \u00abautore delle maioliche di Ecouen, e che Carlo IX salv\u00f2 la notte di San Bartolomeo, che tenne all'Europa, infine, vecchio, ricco e onorato, pubbliche lezioni sulla scienza della terra, come lui la chiamava\u00bb. In realt\u00e0, Palissy non divenne \"ricco e onorato\" e mor\u00ec nella Bastiglia.\nBibliografia.\nOpere su Bernard Palissy.\nOpere in Italiano.\nSebbene non esista una vera bibliografia in italiano riguardo a Bernard Palissy, esistono diverse opere che lo citano e lo analizzano pi\u00f9 o meno dettagliatamente.\nFra esse si segnala:"}
{"id": "1314541", "revid": "34119", "url": "https://it.wikipedia.org/wiki?curid=1314541", "title": "PWh", "text": ""}
{"id": "1314542", "revid": "298055", "url": "https://it.wikipedia.org/wiki?curid=1314542", "title": "Esm\u00e9 Gigi Geniveve Squalor", "text": ""}
{"id": "1314546", "revid": "1982", "url": "https://it.wikipedia.org/wiki?curid=1314546", "title": "Festival di Napoli 1965", "text": "Il tredicesimo festival della canzone napoletana si tenne a Napoli dal 16 al 18 settembre 1965.\nOrchestra.\nDiretta dai maestri: Eduardo Alfieri, Gianni Aterrano, Mario Battaini, Gino Conte, A. Esposito, Carlo Esposito, Franco Cassano, Maurizio De Angelis, G. De Martini, Angelo Giacomazzi, Armando Sciascia, L. Sili, Luigi Vinci e Luciano Zuccheri. Complesso vocale i 4+4 di Nora Orlandi.\nOrganizzazione.\nDell'Ente per la Canzone Napoletana - Ente Salvatore Di Giacomo"}
{"id": "1314547", "revid": "767487", "url": "https://it.wikipedia.org/wiki?curid=1314547", "title": "Mike Ness", "text": "\u00c8 sempre stato lui la vera anima del gruppo, ed i numerosi incidenti (\"di percorso\" o fisici) che gli sono capitati durante la carriera sono spesso stati causa di sgomento e spesso di scioglimenti temporanei del complesso: a causa dei problemi di droga del leader si \u00e8 sciolto una prima volta (per poi riunirsi) nel 1985; Ness \u00e8 stato inoltre per brevi periodi in prigione e nel 2006 si \u00e8 ferito ad un braccio e non ha pi\u00f9 potuto suonare la chitarra per il resto del tour in corso.\nStrumentazione.\nLa prima chitarra di Ness fu una Gibson SG del 1973; la sua chitarra ufficiale \u00e8 una Gibson Les Paul Deluxe \"gold top\" con pick-up mini humbuckers sostituiti con SP90-2 seymour duncan, con due adesivi che la contraddistinguono: la scritta \"Orange County\" e l'adesivo raffigurante \"Mr. Horsepower\". Durante la carriera ha usato principalmente Gibson SG oppure Gibson Les Paul; possiede inoltre diverse chitarre acustiche Gibson e Martin, principalmente vintage, in quanto le colleziona.\nPer quanto riguarda gli amplificatori, Ness usa principalmente testate Fender Bassman Blackface ed anche testate Marshall abbinate in entrambi i casi a casse Marshall 4x12."}
{"id": "1314550", "revid": "599013", "url": "https://it.wikipedia.org/wiki?curid=1314550", "title": "Kevin Young", "text": "Biografia.\nNato a Watts, in California, Kevin Young vinse il titolo NCAA nei 400 metri ostacoli nel 1987 e nel 1988.\nYoung fece il suo debutto sulla scena internazionale durante i Giochi panamericani del 1987, giungendo secondo nella sua specialit\u00e0. Ai Giochi olimpici di concluse invece quarto, come accadde anche ai Mondiali del 1991 a Tokyo.\nNel 1992 Young vinse il suo primo titolo di campione nazionale, arrivando ai Giochi olimpici di Barcellona imbattuto. Qui vinse la medaglia d'oro nei 400 metri ostacoli stabilendo il nuovo record mondiale (precedentemente appartenuto a Edwin Moses) con il tempo di 46\"78, record che fa di Kevin Young il primo atleta di sempre ad aver corso i 400 metri ostacoli in meno di 47 secondi.\nNel 1993 Young vinse il suo secondo titolo di campione statunitense, e cominci\u00f2 una lunga serie di vittorie consecutive (ben 25) prima di venir battuto dallo zambiano Samuel Matete, solo due settimane prima dei Mondiali dello stesso anno. Nella finale mondiale comunque, Young si prese una rivincita staccando Matete di 0,42 secondi.\n\u00c8 risaputo come Kevin Young, prima dei Giochi olimpici di Barcellona 1992, avesse attaccato dei piccoli pezzi di carta sulle puntine delle scarpe da corsa, con scritto \"46.89\" su ognuno. Aveva infatti gi\u00e0 immaginato che fosse possibile correre i 400 metri ostacoli sotto i 47 secondi."}
{"id": "1314551", "revid": "1543377", "url": "https://it.wikipedia.org/wiki?curid=1314551", "title": "Francesco Lardone", "text": "Carriera ecclesiastica.\nVenne ordinato sacerdote il 29 giugno 1910.\nNel 1924, all'et\u00e0 di 38 anni, venne nominato professore di diritto canonico presso la Catholic University of America a Washington; rimase in cattedra fino al 1949. Durante questo soggiorno negli Stati Uniti d'America venne riconosciuto cittadino americano.\nDiplomatico serio e affidabile della Santa Sede, Lardone fu un profondo conoscitore della politica internazionale dell'epoca.\nIl 21 maggio 1949 venne nominato arcivescovo titolare di Rizeo (in Turchia) e occup\u00f2 la carica di nunzio apostolico per Haiti e per la Repubblica Dominicana (cariche che occup\u00f2 fino al 1953).\nDal 1953 al 1959 occup\u00f2 la stessa carica in Per\u00f9.\nUomo di massima fiducia di papa Giovanni XXIII (conosciuto quando era un giovane giornalista dell'Osservatore Romano), nel 1959 venne da questi nominato internunzio apostolico ad Istanbul con l'incarico di valutare le possibilit\u00e0 di risoluzione dell'ostilit\u00e0 ormai consolidata tra il governo di Mosca e la Chiesa cattolica. Fu il primo diplomatico della Santa Sede, a 507 anni di distanza da Isidoro di Kiev, a varcare la soglia delle mura della citt\u00e0 turca.\nPapa Giovanni XXIII, il 28 marzo 1960, durante il suo secondo concistoro, aveva considerato Lardone degno della dignit\u00e0 cardinalizia, che venne, per\u00f2, mantenuta \"\"in pectore\", considerata la delicata posizione politica occupata da Lardone in quel periodo. Relativamente alla proposta della carica cardinalizia, l'arcivescovo Loris Francesco Capovilla, all'epoca segretario personale di papa Giovanni XXIII, rivel\u00f2 in un'intervista del giugno del 2007, che \u201cLardone rifiut\u00f2 la porpora per non abbandonare la carica di Nunzio Apostolico in Turchia, con il chiaro intento di consentire ai Vescovi dei Paesi oltre la cortina di ferro, di partecipare al Concilio Vaticano II\u201d. Infatti se Lardone avesse accettato la nomina, non essendo presente a Istanbul una sede cardinalizia, avrebbe dovuto spostarsi in Belgio, interrompendo cos\u00ec la sua attivit\u00e0 diplomatica e di mediazione con il governo oltrecortina.\nLardone termin\u00f2 questo incarico nel 1966, tre anni dopo la morte di papa Giovanni XXIII.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1314555", "revid": "1543377", "url": "https://it.wikipedia.org/wiki?curid=1314555", "title": "Palazzo Serafini-Ciancarelli", "text": "Il Palazzo Serafini-Ciancarelli \u00e8 un edificio civile di Scanno (AQ).\nQuesto palazzo \u00e8 sito tra Piazza San Giovanni e Via Silla. Prende il nome dai proprietari. Il palazzo inoltre \u00e8 stato riadattato da vari rimaneggiamenti susseguitisi nell'andare del tempo.\nStruttura.\nSulla piazza \u00e8 l'ala a 2 piani in stile ottocentesco, avente la funzione d'accesso e di smistamento ai piani maggiori.\nL'ala maggiore, suddivisa in 4 piani si articola su Via Silla ed \u00e8 ortogonale alla precedente, il portale invece \u00e8 un tutt'uno col balcone superiore collegati insieme dalle decorazioni laterali.\nI balconcini all'ultimo piano sulla piazza sono di tipo barocco ed invece il portale \u00e8 sormontato da un balcone sulla sinistra del palazzo, mentre quelli su Via Silla sono in stile settecentesco alternati a finestre in stile cinquecentesco e da finestre e portali, questi ultimi sono stati recentemente aperti."}
{"id": "1314557", "revid": "729019", "url": "https://it.wikipedia.org/wiki?curid=1314557", "title": "Ferrovia Milano-Monza", "text": "La ferrovia Milano-Monza \u00e8 una linea ferroviaria storica che unisce tuttora la citt\u00e0 di Milano a quella di Monza. In ordine di tempo, fu la seconda ferrovia costruita in Italia, dopo la Napoli-Portici.\nOggi questa linea costituisce un tratto della linea Milano-Chiasso, oltre a essere utilizzata dai treni diretti a Lecco (via Molteno e via Carnate) e Bergamo (via Carnate).\nStoria.\nLa ferrovia, definita \"Imperial-Regia Privilegiata Strada Ferrata da Milano a Monza\" fu inaugurata il 17 agosto del 1840. Nel precedente mese di luglio erano state fatte diverse corse di prova tra Monza e Milano usando le prime due locomotive \"Milano\" e \"Lombardia\" (o Lombarda secondo alcuni).\nIl \"privilegio\" (cos\u00ec si chiamava la concessione nel linguaggio burocratico imperiale) per la costruzione tard\u00f2 a venire, perch\u00e9 il governo imperiale aveva molto pi\u00f9 interesse alla realizzazione di linee ferrate a carattere militare. Il privilegio fu firmato solo alla fine del 1838, mentre l'affidamento alla ditta Holtzhammer di Bolzano avvenne solo alla fine del 1839.\nIl primo treno percorse i 15\u00a0km del tragitto in soli 17 minuti con una velocit\u00e0 di 46\u00a0km all'ora. Negli anni successivi si aggiunsero anche le locomotive \"Brianza\", \"Monza\" e \"Lambro\". I prezzi dei biglietti in lire austriache erano: 1,5 lire la prima classe, 1 lira la seconda e 75 centesimi la terza.\nLa linea pose le premesse per lo sviluppo industriale della zona: presto attorno a Sesto San Giovanni iniziarono ad apparire le prime industrie e le Poste approfittarono subito del servizio ferroviario per l'inoltro della corrispondenza, fino a quel momento affidata alle corriere a cavalli. L'esercizio non fu privo di inconvenienti, in quanto le prime due locomotive si dimostrarono poco affidabili e subirono seri guasti. Il successo della ferrovia viene tuttavia dimostrato dai passeggeri trasportati: al 31 dicembre dello stesso anno erano gi\u00e0 pi\u00f9 di 150.000.\nCaratteristiche della linea.\nLa linea ferrata, progettata dall'ingegnere italiano Giulio Sarti venne costruita con lo stesso sistema della Napoli-Portici e cio\u00e8 con le rotaie montate su grossi cubi di pietra annegati nel terreno (ancora non si era diffuso il sistema di usare le traverse in legno) e distanziati di tanto in tanto da barre trasversali. Il percorso era rettilineo e la circolazione dei treni avveniva a tempo con la supervisione di un agente che prendeva posto su delle alte torri in muratura poste lungo il percorso e per mezzo di segnali ottici ed acustici segnalava l'arrivo del treno.\nVennero effettuate 4 corse giornaliere di andata e ritorno, presto salite a 6 con una percorrenza di circa 20 minuti. Le stazioni di arrivo e partenza si trovavano fuori da Porta Nuova di Milano ed a Monza; era prevista una fermata intermedia a Sesto San Giovanni.\nCuriosit\u00e0 e notizie.\nSulla linea Milano-Monza venne attuato il primo servizio regolare con automotrici elettriche ad accumulatori a cura della concessionaria Rete Mediterranea.\nLe locomotive.\nLe due prime locomotive, di rodiggio 1 A 1, erano state fabbricate nel Regno Unito ed erano condotte da macchinisti della medesima nazionalit\u00e0. La caldaia era fasciata da liste di legno tenute insieme da cerchiature in ottone. Il tender a due assi trasportava sia l'acqua sia il carbone.\nLe locomotive entrate in esercizio.\nLe locomotive entrate in esercizio successivamente presentavano lo stesso schema tecnico delle prime due; rodiggio 1 A 1 con tender a 2 assi di derivazione progettuale dalla \"Patentee\" di Robert Stephenson. Furono presto sostituite da altre pi\u00f9 moderne, in quanto non compaiono gi\u00e0 nel catalogo delle locomotive della SFAI del 1865.\nDi costruzione del Regno Unito:\nDi costruzione francese:\nDi costruzione belga:"}
{"id": "1314559", "revid": "124048719", "url": "https://it.wikipedia.org/wiki?curid=1314559", "title": "Anthony DiNozzo", "text": "L'agente speciale Anthony DiNozzo, detto Tony, \u00e8 un personaggio della serie televisiva \"NCIS - Unit\u00e0 anticrimine\", interpretato da Michael Weatherly. Compare per la prima volta nell'episodio pilota \"La regina di ghiaccio\" e fa parte del cast principale, come agente anziano del Major Case Response Team comandato dall'agente speciale Leroy Jethro Gibbs, fino alla fine della 13\u00aa stagione, quando decide di abbandonare la squadra per occuparsi della figlia Tali.\nSviluppo del personaggio.\nMichael Weatherly \u00e8 stato scelto per fare parte del cast di NCIS nel 2003. Nelle audiointerviste a corredo del DVD della terza stagione il creatore della serie Donald P. Bellisario ha raccontato di come abbia conosciuto Weatherly e abbia deciso di assegnargli la parte di DiNozzo:\nIn un'altra intervista Bellisario ha dichiarato: \u00abNon posso che elogiare Michael Weatherly... ha iniziato con l'NCIS interpretando un personaggio che risultava molto antipatico ad alcune donne in quanto un vero sciovinista e, nel corso delle stagioni, \u00e8 cambiato, ha preso il suo personaggio e lo ha ammorbidito\u00bb.\nIn una intervista del 2007 Michael Weatherly ha raccontato che inizialmente era riluttante a fare parte di uno spin-off di \"JAG\", in quanto rischiava di essere visto come facente sempre parte della serie originaria. Inoltre temeva di non essere adatto per il ruolo di Anthony DiNozzo, che avrebbe dovuto essere un grintoso e spigoloso poliziotto della squadra omicidi di Baltimora, ma fu conquistato dalla personalit\u00e0 e dalla narrazione di Bellisario.\nBackground del personaggio.\nTony discende da un'agiata famiglia italo-americana di Long Island, a New York. Nelle prime stagioni viene raccontato poco della sua famiglia, ad eccezione di alcune sporadiche battute, finch\u00e9, nel dodicesimo episodio della settima stagione, non fa la sua comparsa il padre di Tony, Anthony DiNozzo Senior (interpretato da Robert Wagner). Si scopre cos\u00ec che la madre di Tony \u00e8 morta quando lui aveva otto anni e, in seguito, suo padre \u00e8 stato un genitore assente, che invece di passare del tempo con il figlio lo mandava in collegio e in campi estivi. Per questo motivo Tony ha inizialmente un rapporto freddo con il padre, che per\u00f2 migliorer\u00e0 nelle stagioni successive.\nNell'episodio \"Gli scherzi della mente\", prima parte della decima stagione, Tony ritrova una vecchia macchina fotografica che contiene ancora delle foto di lui da bambino insieme alla madre e racconta ai colleghi che la sua passione per i film deriva dal fatto che, prima di morire, la madre lo portava spesso al cinema.\nDopo essere stato espulso da sei collegi in quattro anni, Tony si diploma alla Remington Military Academy di Tiverton, nel Rhode Island. Si \u00e8 in seguito laureato in educazione fisica all'Universit\u00e0 statale dell'Ohio, dove ha anche giocato nella squadra di pallacanestro.\nIn seguito \u00e8 entrato in polizia, lavorando a Peoria, nell'Illinois, a Filadelfia e alla squadra omicidi di Baltimora, prima di essere assunto nell'NCIS.\nAspetto e personalit\u00e0.\nAll'inizio della serie ha poco pi\u00f9 di 30 anni, ma in pi\u00f9 occasioni dimostra un carattere da adolescente. Ama prendere in giro i suoi colleghi, ed in modo particolare Timothy McGee, affibbiando loro buffi soprannomi e facendo loro degli scherzi. Non rispetta gli spazi personali, non esitando a sbirciare le agende dei compagni di lavoro o ad ascoltare le loro telefonate personali, comportamenti che spesso irritano i colleghi. Allo stesso tempo, per\u00f2, \u00e8 un agente molto abile e leale con gli altri membri della squadra ed in modo particolare con il supervisore Leroy Jethro Gibbs.\nAma vestirsi con abiti firmati ed \u00e8 un grande appassionato di cinema ed \u00e8 solito citare spesso scene e frasi celebri dei suoi film preferiti. Tra i suoi idoli vi sono il James Bond di Sean Connery e Tommy Lee Jones. Inoltre, \u00e8 un grande fan di \"Magnum, P.I.\" (passione che condivide con Micheal Weatherly) e \"Airwolf\", entrambe serie televisive ideate da Donald P. Bellisario.\nRelazioni sociali.\nTony \u00e8 un dongiovanni e le sue molte - e spesso di breve durata - frequentazioni femminili sono spesso fonte di siparietti comici con i colleghi. Tra le sue relazioni \u00e8 possibile citare quella con le colleghe Paula Cassidy e E.J. Barrett, quella con la sua insegnante di musica del liceo Wendy Miller, da cui venne lasciato il giorno prima del matrimonio, e quella con l'agente del Bureau of Alcohol, Tobacco, Firearms and Explosives e sua ex partner in polizia Zoe Keats.\nZiva David.\nL'amore della sua vita lo trover\u00e0 con la collega Ziva David, agente di collegamento del Mossad che entra a fare parte della squadra dopo la morte di Caitlin Todd. La relazione tra i due agenti \u00e8 come quella fra un gatto e un topo che si stuzzicano continuamente tra loro e sono gelosi delle rispettive frequentazioni, senza volerlo mai ammettere apertamente. Bench\u00e9 una vera relazione tra i due non venga resa esplicita fino all'inizio dell'undicesima stagione, quando Ziva decide di tornare in Israele e lasciare l'NCIS, \u00e8 evidente che ci sia un profondo legame tra i due personaggi.\nLa relazione tra Tony e Ziva \u00e8 stata molto amata dai fan della serie, che hanno anche coniato il termine Tiva (dalla prima lettera di Tony e le ultime di Ziva) per indicarla e che per varie stagioni si sono chiesti se sarebbe finalmente arrivato il momento in cui i due si dichiarassero i propri sentimenti reciproci.\nAlla fine della tredicesima stagione Tony scoprir\u00e0 che Ziva \u00e8 apparentemente morta in un'esplosione in Israele e che dal momento di passione che ha condiviso con lei subito prima di dirsi addio due anni prima \u00e8 nata una bambina chiamata Tali. L'agente decider\u00e0 allora di lasciare la squadra per prendersi meglio cura della figlia e viene sostituito da Nick Torres.\nNella diciassettesima stagione Tony contatta telefonicamente Gibbs dopo aver scoperto che Ziva \u00e8 ancora viva e Gibbs incoraggia la donna a spiegargli tutto lei stessa, cosa che Ziva conferma che far\u00e0, lasciando quindi intendere che Ziva rivedr\u00e0 Tony e la figlia che tanto le \u00e8 mancata durante la sua latitanza.\nJeanne Benoit.\nDurante il corso della quarta stagione Tony viene incaricato dal direttore Shepard di instaurare una relazione con la dottoressa Jeanne Benoit durante una missione sotto copertura, all'insaputa anche dei suoi stessi colleghi. Jeanne \u00e8, infatti, la figlia di un noto trafficante di armi francese di nome Ren\u00e9 Benoit che Jenny Shepard desidera fortemente arrestare. I due per\u00f2 si innamorano davvero e questo mette in grande difficolt\u00e0 l'agente, sia per il fatto di ingannare la donna che ama sia perch\u00e9 sa che la loro relazione non potr\u00e0 avere futuro.\nNel primo episodio della quinta stagione Tony rivela a Jeanne la verit\u00e0 e questi, sconvolta per la scoperta sia delle bugie di DiNozzo sia della natura criminale del padre, se ne va. Lascia una lettera per Tony, in cui gli dice che non torner\u00e0 indietro, perci\u00f2 egli deve decidere se abbandonare tutto per stare con lei o rinunciarvi. Nell'episodio seguente l'agente brucia la lettera, chiudendo la storia definitivamente.\nAccoglienza.\nIl personaggio di DiNozzo ha inizialmente suscitato reazioni contrastanti da parte del pubblico. Durante le prime stagioni \u00e8 stato infatti descritto come \"impavido ma un po' inesperto\", \"competente ma immaturo\" e come un uomo che \"cerca di piacere alle donne, bello ma sfortunato\". Non era inoltre apprezzato da una parte del pubblico femminile per via del suo essere un donnaiolo e uno sciovinista.\nIl carattere del personaggio evolve gradualmente nel corso della serie, in particolare dopo la morte dell'agente Caitlin Todd e la relazione sentimentale con la collega Ziva David. I suoi difetti vengono ammorbiditi e il personaggio diventa pi\u00f9 serio ed esperto, ricevendo nel contempo recensioni pi\u00f9 positive da parte della critica e del pubblico.\nNel novembre 2011 Anthony DiNozzo ha vinto il \"definitivo torneo a eliminatorie tra i rappresentanti maschili delle forze dell'ordine\" del sito tvline.com e nel 2012 \u00e8 stato incluso nella classifica dei combattenti del crimine pi\u00f9 sexy della rivista \"TV Guide\".\nIl rapporto di DiNozzo con la collega Ziva David \u00e8 stato particolarmente amato dai fan della serie, che hanno anche coniato il \"portmanteau\" Tiva (dalla prima lettera di Tony e le ultime di Ziva) per indicare la coppia. Il duo \u00e8 stato definito una \"power couple\" su \"Entertainment Weekly\" e nel maggio 2009 TV Guide ha dedicato loro una copertina parlando della \"pi\u00f9 calda relazione di amore-odio della tv\"."}
{"id": "1314565", "revid": "436907", "url": "https://it.wikipedia.org/wiki?curid=1314565", "title": "Sunshine", "text": "Sunshine (\"luce del sole/splendere del sole\", in lingua inglese) pu\u00f2 riferirsi a:"}
{"id": "1314569", "revid": "120678211", "url": "https://it.wikipedia.org/wiki?curid=1314569", "title": "Neale Fraser", "text": "Insignito dell'Ordine dell'Impero Britannico, ha frequentato il St. Kevin's College, a Toorak.\nFraser \u00e8 uno dei venti uomini ad aver vinto in doppio gli Australian Open, gli Open di Francia, gli U.S. Open e Wimbledon. Inoltre per due anni consecutivi si \u00e8 imposto agli U.S. Open, in singolare, doppio e doppio misto.\nTra il 1955 e il 1962 ha conquistato per ben sette volte la Coppa Davis.\nNel 1984 \u00e8 stato inserito nell'International Tennis Hall of Fame."}
{"id": "1314574", "revid": "14691", "url": "https://it.wikipedia.org/wiki?curid=1314574", "title": "Ngwandi", "text": ""}
{"id": "1314576", "revid": "14691", "url": "https://it.wikipedia.org/wiki?curid=1314576", "title": "Gbandi", "text": ""}
{"id": "1314577", "revid": "15", "url": "https://it.wikipedia.org/wiki?curid=1314577", "title": "Chiesa di San Lorenzo a Iovana", "text": ""}
{"id": "1314579", "revid": "339392", "url": "https://it.wikipedia.org/wiki?curid=1314579", "title": "Iovana", "text": ""}
{"id": "1314582", "revid": "84604", "url": "https://it.wikipedia.org/wiki?curid=1314582", "title": "Castellaro (Scanno)", "text": ""}
{"id": "1314584", "revid": "15431", "url": "https://it.wikipedia.org/wiki?curid=1314584", "title": "Ferrovia Ceva - Ormea", "text": ""}
{"id": "1314588", "revid": "1782831", "url": "https://it.wikipedia.org/wiki?curid=1314588", "title": "Lancio (casa editrice)", "text": "Lancio \u00e8 una casa editrice di fotoromanzi e fumetti fondata nel 1947.\nStoria.\nNata nel 1947 (la sua prima rivista era \"Lancio CineStadio\"), la casa editrice ha il suo picco di vendite negli anni 1970, periodo di grande diffusione dei fotoromanzi in Italia.\nLa tematica, il pi\u00f9 delle volte ispirata all'amore, si rifaceva solitamente a generi letterari popolari come la letteratura poliziesca e favolistica.\nLa casa editrice ha portato al successo figure come Franco Gasparri, Michela Roc, Adriana Rame, la piccola Sabrina Di Sepio, Nuccia Cardinali, Pierre Clement, Jean Mary Carletto e Francesca Rivelli, divenuta in seguito Ornella Muti. Anche Laura Antonelli interpret\u00f2, nella seconda met\u00e0 degli anni sessanta, sette fotoromanzi per la Lancio. L'attore Franco Dani si cimenta ancora oggi come cantante. Altri interpreti, come Rosalba Grottesi e Max Delys alternavano il cinema all'attivit\u00e0 per i fotoromanzi.\nI legami familiari giocavano un luogo di primo piano nel \"casting\" dei fotoromanzi, sicch\u00e9 tra le attrici si ritrovavano anche coppie di sorelle come Claudia Rivelli-Francesca Rivelli, oppure Katiuscia-Paola Pitti o ancora Luciano Francioli-Germana Francioli.\nAltri attori e attrici che hanno lavorato per la famosa casa Lancio prima di approdare al cinema, teatro e TV sono : Paolo Giusti, Sebastiano Somma, Roberto Farnesi, Pascal Persiano, Patrizio Pelizzi, Fabio Fulco, Milena Miconi, Manuela Arcuri, Caterina Balivo, Antonio Zequila, Paolo Persi, Adriana Rame, Alessia Merz, Ilary Blasi.\nLa casa editrice produsse un film con i propri attori, esperimento coronato da poco successo. Cerc\u00f2 maggior fortuna allargandosi al genere del fumetto: venivano cos\u00ec lanciati sul mercato prodotti come \"Lanciostory\" sul quale pubblicarono molti noti disegnatori dell'epoca come ad esempio Rodolfo Torti, su storie scritte da sceneggiatori come Marco Di Tillo e Roberto dal Pra. E seguita, di l\u00ec a poco, da Skorpio. Entrambe le riviste sono tutt\u2019ora in edicola, pubblicate dall'Editoriale Aurea.\nI fotoromanzi della Lancio escono nelle edicole con le testate mensili \"Sogno\" e \"Kolossal\" e le bimestrali \"Letizia\", \"Charme\" e \"Kiss\".\nDal dicembre del 2011 i fotoromanzi Lancio non escono pi\u00f9 nelle edicole in quanto la casa editrice \u00e8 stata messa in liquidazione, in seguito alla morte improvvisa del suo proprietario. Nell'agosto del 2014 la casa editrice Guido Veneziani editore ha lanciato un settimanale \"Amori\" che tra gossip e interviste a personaggi della tv e rubriche varie ristampava a puntate i fotoromanzi della Lancio di cui aveva acquistato l'archivio. Tuttavia dopo sei numeri il settimanale, nel mese di settembre 2014, cessava le pubblicazioni."}
{"id": "1314589", "revid": "1869172", "url": "https://it.wikipedia.org/wiki?curid=1314589", "title": "Candy Apple Grey", "text": "Candy Apple Grey \u00e8 il penultimo album del gruppo statunitense H\u00fcsker D\u00fc, pubblicato nel marzo 1986 dalla Warner Bros."}
{"id": "1314590", "revid": "84604", "url": "https://it.wikipedia.org/wiki?curid=1314590", "title": "Passo Godi", "text": "Passo Godi \u00e8 un'area montana, situata nei pressi del valico di Monte Godi (1630 m s.l.m.), nell'Appennino centrale abruzzese, tra il Monte Godi a ovest (2011 m) e il monte Serra Rocca Chiarano (2262 m) a est, nella parte sud-est della provincia dell'Aquila, in Abruzzo, tra i comuni di Scanno e Villetta Barrea, percorso dalla strada regionale 479 Sannite, che a nord sale dalle Gole del Sagittario lungo la valle del Tasso-Sagittario. Sede di un'omonima stazione sciistica, sui margini centro-orientali del parco nazionale d'Abruzzo, Lazio e Molise, rappresenta lo spartiacque tra il bacino idrografico dell'Aterno-Pescara a nord e quello del Sangro a sud.\nAmbiente.\nFlora e fauna.\nPrevalentemente le stesse del parco nazionale d'Abruzzo; si possono ammirare piante rare come il \"Geum rivale\" ed il \"Veratrum nigra\" dal fiore nero.\nEconomia.\nL'economia del Passo Godi \u00e8 basata principalmente sul turismo, ma anche sull'allevamento transumante di mucche, capre e pecore, e sull'apicoltura.\nSport.\nIn estate.\nI regolamenti comunali di Villetta Barrea e Scanno non sono chiari in merito al divieto di praticare sport estremi."}
{"id": "1314592", "revid": "729019", "url": "https://it.wikipedia.org/wiki?curid=1314592", "title": "Franco dell'Appenzello", "text": "Il franco (\"Frank\") fu la valuta del Canton Appenzello Esterno tra il 1798 ed il 1850. Era suddiviso in 10 \"Batzen\", ognuno dal valore di 4 \"Kreuzer\" o 16 \"Pfennige\".\nStoria.\nIl Frank era dal 1798 la valuta della Repubblica Elvetica, la repubblica creata dai francesi. Nel 1803, in seguito all'Atto di Mediazione la Repubblica Elvetica cess\u00f2 di esistere ed il diritto di coniazione pass\u00f2 ai singoli Cantoni.\nL'Appenzello Esterno emise le sue monete tra il 1808 ed il 1816. Nel 1850, il diritto di coniazione pass\u00f2 alla confederazione con un tasso di 1\u00bd CHF= 1 Frank dell'Appenzello Esterno.\nMonete.\nSono state emesse le seguenti monete:"}
{"id": "1314594", "revid": "322321", "url": "https://it.wikipedia.org/wiki?curid=1314594", "title": "Varapodio", "text": "Varapodio (\"Marrap\u00f2di\" in greco-calabro, Varapodi in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nIl paese si trova a un'altitudine di 231 metri sul livello del mare, nei pressi dello sbocco del torrente Calabr\u00f2 nel fiume Marro alle propaggini settentrionali dell'Aspromonte, al confine della Piana di Gioia Tauro, il clima \u00e8 temperato.\nStoria.\nIl paese sorse originariamente nell'attuale localit\u00e0 \"Il Salvatore\" intorno all'anno 951. Il nome originario era \"Marrapodi\" (in greco: \u039c\u03b1\u03c1\u03b1\u03c0\u03bf\u03b4\u03b9\u03bf\u03bd) mutato in Barapodi, Baropedium, Varapodi e infine Varapodio all'inizio dell'Ottocento. Intorno al 1600 inizi\u00f2 il trasferimento dell'abitato nell'attuale sede, gi\u00e0 occupata dal convento degli Agostiniani. Con decreto del 4 maggio 1811 (numero 922) il paese divenne comune autonomo.\nEconomia.\nL'economia \u00e8 prevalentemente agricola (olio, agrumi, ortaggi, frutta) mentre l'industria \u00e8 presente con opifici a prevalente conduzione familiare ed alcune fabbriche di trasformazione degli agrumi.\nInfrastrutture e trasporti.\nVi si arriva dalla SP1dir e, provenendo dall'Autostrada A2, dagli svincoli di Gioia Tauro o Palmi.\nAmministrazione.\nPiazza Nassiriya.\nGioved\u00ec 27 maggio 2010, si \u00e8 svolta la cerimonia in onore dei militari caduti nelle missioni di pace. La cerimonia, promossa dal Comune di Varapodio, con la svelatura della lapide apposta in piazza, intitolata ai caduti di Nassiriya. \nDurante la manifestazione sono stati ricordati tutti i caduti nelle missioni di pace appartenenti ai corpi militari dell'Esercito, Marina Militare, Aeronautica e Carabinieri."}
{"id": "1314596", "revid": "110157", "url": "https://it.wikipedia.org/wiki?curid=1314596", "title": "Ponte del Risorgimento (Verona)", "text": "Il ponte del Risorgimento, o pi\u00f9 semplicemente ponte Risorgimento, \u00e8 un'opera infrastrutturale situata a Verona lungo il fiume Adige, a pochi metri dalla medievale torre della Catena; fu costruito su progetto di Pier Luigi Nervi per celebrare il centenario dell'Unit\u00e0 d'Italia.\nStoria.\nPer celebrare il primo centenario dell'Unit\u00e0 d'Italia, il Comune di Verona indisse un concorso nazionale per la costruzione del ponte che doveva collegare il quartiere di Borgo Trento con quello di San Zeno. Parteciparono al concorso diversi architetti e ingegneri, tra cui l'ingegnere Fabrizio de Miranda, che propose una soluzione in acciaio senza pile in alveo, e progettisti locali, che proposero strutture meno moderne; la giuria che giudic\u00f2 i progetti li dichiar\u00f2 per\u00f2 tutti di scarso interesse. Due anni dopo, nel 1963, l'incarico venne cos\u00ec affidato al noto ingegnere Pier Luigi Nervi, che accett\u00f2 a condizione che si dovesse occupare esclusivamente del progetto esecutivo e della direzione artistica.\nIn tre mesi venne realizzato il progetto esecutivo, approvato velocemente dal Comune; l'appalto venne per\u00f2 affidato solamente nel 1967 a causa dell'opposizione al progetto della Soprintendenza, che riteneva l'opera troppo impattante sulla viabilit\u00e0 del quartiere San Zeno. Venne quindi realizzata un'asta per aggiudicarsi l'appalto, a cui parteciparono sei imprese: si aggiudic\u00f2 l'appalto la ditta di costruzioni Edilbeton S.p.A., che realizz\u00f2 i lavori tra il dicembre 1966 e l'aprile 1968, mentre la direzione dei lavori fu affidata all'ingegnere Rocco Nicol\u00f2.\nL'inaugurazione, con grande presenza di pubblico, avvenne il 5 maggio 1968: per l'occasione vi fu il transito dei bersaglieri sul ponte nel mentre che alcuni canoisti liberarono palloncini colorati dal fiume, inoltre la sera l'inaugurazione si concluse con uno spettacolo pirotecnico.\nDescrizione.\nCome richiesto dalla committenza, punto di riferimento di questo progetto \u00e8 ponte Catena, un ponte a tre archi a sesto ribassato con luci quasi uguali, situato poco a monte: per il progetto del ponte del Risorgimento l'Pier Luigi Nervi tracci\u00f2 quindi la forma generale sovrapponendola al prospetto del ponte Catena.\nNervi scelse uno schema strutturale a trave continua su quattro appoggi, con tre campate con luci di 34,5 metri per le due campate laterali e luce di 62 metri per la campata centrale. L'impalcato del ponte si appoggia, tramite delle cerniere in acciaio, su due pile centrali e due spalle laterali, in calcestruzzo armato. La trave \u00e8 a sezione variabile, con sezione maggiore in corrispondenza degli appoggi e sezione minore in campata. La sezione varia pure nella sua forma: nei punti di appoggio \u00e8 a forma di trapezio, mentre nella campata \u00e8 a forma di trapezio capovolto, quindi le pareti laterali hanno una superficie a doppia curvatura, detta in geometria paraboloide iperbolico, caratteristica ricorrente in molte architetture realizzate da Nervi.\nLe zone di appoggio, rivestite in pietra locale, sono sagomate come rostri, in modo da contrastare in modo particolarmente efficace l'azione di una piena, in modo molto pi\u00f9 performante rispetto a un pilone a parete verticale. La sede stradale, che ricalca quella del ponte Catena, \u00e8 composta da quattro corsie, due marciapiedi e da uno spartitraffico centrale di 80 cm."}
{"id": "1314600", "revid": "1543377", "url": "https://it.wikipedia.org/wiki?curid=1314600", "title": "Eric Rudolph", "text": "Gli attentati sono stati compiuti per supportare le campagne dell'associazione ultra-cristiana Christian Identity contro l'aborto e l'omosessualit\u00e0.\nIn tutto Rudolph \u00e8 ritenuto responsabile di almeno tre uccisioni e centocinquanta feriti, cosa che lo ha portato a comparire nella lista dei dieci criminali fuggitivi pi\u00f9 ricercati degli Stati Uniti. Nel 2005 \u00e8 stato condannato a cinque ergastoli, in seguito a una confessione e al patteggiamento che gli ha evitato la pena di morte.\nBiografia.\nNato a Merritt Island, Florida, nel 1966, perse il padre a soli quindici anni. Con la madre e i fratelli si trasfer\u00ec quindi a Nantahala, un piccolo paese della Contea di Macon, in Carolina del Nord. La madre era una seguace del survivalismo, un movimento culturale nato durante la guerra fredda e caratterizzato dalla volont\u00e0 di essere pronti per una catastrofe imminente.\nRudolph non riusc\u00ec a completare gli studi e trov\u00f2 lavoro come carpentiere insieme a suo fratello. Riusc\u00ec a ottenere il \"GED\" (General Educational Development, un diploma parificato) nel 1984 e fu ammesso alla Western Carolina University di Cullowhee. Riusc\u00ec a frequentare solo due anni, per poi ritirarsi nell'agosto 1987 e arruolarsi nell'esercito, dove venne inviato al primo addestramento presso Fort Benning in Georgia. In seguito entr\u00f2 nella 101\u00aa Divisione aviotrasportata di stanza a Fort Campbell in Kentucky. Nel gennaio 1989 venne espulso dall'esercito dopo essere stato scoperto a fumare marijuana.\nTornato nella societ\u00e0 civile, stabil\u00ec dei rapporti con un movimento ultracristiano militante, \"Christian Identity\", gruppo che professava una militanza attiva e aggressiva, anche con tecniche di guerriglia, contro l'aborto e i diritti degli omosessuali. Rudolph riteneva che il governo fosse sottoposto a una \"agenda omosessuale\".\nL'attentato di Atlanta.\nIl 27 luglio 1996 Rudolph posizion\u00f2 una bomba al Centennial Olympic Park di Atlanta, durante le Olimpiadi del 1996. La bomba venne scoperta da un guardiano, Richard Jewell, che cominci\u00f2 a fare evacuare le persone. Tuttavia poco dopo l'ordigno esplose, uccidendo una donna, Alice Hawthorne, e ferendo 111 persone. Un'altra persona, il cameraman turco Melih Uzunyol, mor\u00ec di infarto accorrendo sul posto.\nRudolph attribu\u00ec in seguito la causa dell'attentato alla volont\u00e0 di colpire \"gli ideali del socialismo globale\", rappresentati dalle Olimpiadi e supportati dal \"regime di Washington\", \"perfettamente espressi nella canzone \"Imagine\" di John Lennon, inno dei giochi del 1996\". Nella dichiarazione Rudolph afferm\u00f2 che l'obiettivo era \"confondere, fare arrabbiare e imbarazzare il governo di Washington agli occhi del mondo per il suo abominevole ruolo nella somministrazione dell'aborto su richiesta\", e che l'obiettivo era \"fare cancellare i Giochi, o almeno creare uno stato di insicurezza per svuotare le strade intorno all'evento, per colpire i grandi capitali investiti\".\nNessuna delle proposizioni di Rudolph si avver\u00f2: nessun evento fu cancellato e le presenze non ebbero cali. Subito dopo l'attentato venne indagato il guardiano che aveva scoperto la bomba, accusato di averla messa di proprio pugno per guadagnarsi fama. Rudolph stesso scagion\u00f2 Jewell, che divent\u00f2 un esempio di fallimento dell'FBI.\nAltri attentati.\nRudolph confess\u00f2 anche una serie di altri attentati, tutti realizzati con tubi bomba, caricati con dinamite e chiodi. Tra questi una bomba in una clinica abortista di Sandy Springs, Atlanta, il 16 gennaio 1997, in un bar lesbico di Atlanta il 21 febbraio successivo, che caus\u00f2 il ferimento di cinque persone, e in un'altra clinica a Birmingham (Alabama), il 29 gennaio 1998. Quest'ultimo attentato caus\u00f2 una vittima e un ferito grave. Rudolph venne identificato come responsabile della bomba di Birmingham il 14 febbraio successivo e il suo nome venne inserito tra i sospetti delle altre aggressioni simili il 14 ottobre.\nIl 5 maggio 1998 fu inserito nella lista dei \"dieci fuggitivi pi\u00f9 ricercati degli anni novanta\" stilata dall'FBI, venendo classificato come \"estremamente pericoloso\", e fu stabilita una taglia di un milione di dollari sulla sua cattura. La caccia all'uomo lo spinse a fuggire sui Monti Appalachi, dove sopravvisse nascosto per cinque anni grazie alle tecniche di sopravvivenza apprese dalla madre, forse con l'aiuto di militanti locali e sicuramente godendo della simpatia degli abitanti della zona e di numerosi altri gruppi cristiani.\nRudolph ebbe anche l'aiuto della propria famiglia, che lo riteneva innocente. La famiglia venne posta sotto sorveglianza: il 7 marzo 1998 il fratello maggiore di Eric Rudoplh, Daniel, si film\u00f2 con una videocamera mentre si tagliava da solo una mano con una sega circolare. Daniel afferm\u00f2 di volere \"mandare un messaggio all'FBI e ai media\". La mano venne in seguito riattaccata dai chirurghi in ospedale.\nL'arresto.\nScoperto e arrestato il 13 maggio 2003 a Murphy, Carolina del Nord, da un poliziotto locale mentre era alla ricerca di cibo nei rifiuti di un supermercato, non oppose resistenza alla cattura. Era in buone condizioni di salute, rasato e curato: probabilmente era stato ospitato da qualcuno dei suoi sostenitori durante la fuga. Venne consegnato all'FBI il 14 ottobre 2003.\nNonostante il suo antisemitismo Rudolph fu difeso dall'avvocato Richard S. Jaffe, di origine ebraica. L'8 aprile 2005 il Department of Justice annunci\u00f2 che Rudolph aveva confessato il suo ruolo in tutti gli attentati pur di sfuggire alla pena di morte: Rudolph consent\u00ec all'FBI di trovare altri 113\u00a0kg di dinamite nascosti nelle foreste della Carolina del Nord, confermando i fatti raccontati. Il 13 aprile ripet\u00e9 la confessione di fronte a un tribunale e fece un comunicato portando le proprie motivazioni degli attentati, compiuti in favore delle cause antiabortista e antiomosessuale.\nLa confessione venne definita \"una scelta puramente tattica\" per evitare la pena di morte, \"che non giustifica in alcun modo l'autorit\u00e0 del governo a giudicarmi o a darmi colpe\". Secondo l'accordo Rudolph avrebbe ricevuto quattro ergastoli. Il 18 luglio 2005 venne condannato a due ergastoli senza possibilit\u00e0 di commutazione per l'assassinio di un poliziotto nel 1998. Ricevette anche tre ergastoli per gli altri attentati e venne inviato al penitenziario di massima sicurezza di Florence, in Colorado, con il numero \"#18282-058\"."}
{"id": "1314607", "revid": "767487", "url": "https://it.wikipedia.org/wiki?curid=1314607", "title": "Rudy D'Amico", "text": "Carriera.\nHa conquistato il successo pi\u00f9 importante in Israele: con il Maccabi Tel Aviv ha vinto la Coppa dei Campioni.\nLa ribalta che gli diede la vittoria nella massima competizione europea lo lanci\u00f2 in Italia, dove per\u00f2 non riusc\u00ec ad ottenere dei successi rimarcabili. Al suo esordio, sulla panchina di Brindisi, nel 1981-82, la squadra retrocesse all'ultimo posto. Nel 1982-83 gli diede fiducia Trieste, che si salv\u00f2 senza troppi patemi. La stagione successiva fu la Fortitudo Bologna ad ingaggiarlo, ma gi\u00e0 a novembre lo sostitu\u00ec con Francesco Zucchini.\nNel 1984-85 \u00e8 l'allenatore degli spagnoli del CAI Saragozza, con cui disputa anche la Coppa delle Coppe.\nNel 1985-86 la Pallacanestro Firenze lo assunse come nuovo allenatore e D'Amico rimase sulla panchina fiorentina fino al 1990-91. Con i biancorossi ottenne due promozioni in Serie A1 e due retrocessioni in Serie A2.\nNel 1991-92 subentr\u00f2 a Paolo Bosini sulla panchina della Rex Udine, che non riusc\u00ec a salvare dalla retrocessione in Serie B1. Ritorn\u00f2 ad alto livello solo nel 1997-98, subentrando a Massimo Masini sulla panchina del SC Montecatini. L'ultima esperienza \u00e8 del 1998-99, sostituito da Franco Marcelletti sulla panchina della Scaligera Verona."}
{"id": "1314608", "revid": "287204", "url": "https://it.wikipedia.org/wiki?curid=1314608", "title": "Natt\u00e8", "text": "Il natt\u00e8 (dal francese \"natter\" intrecciare) o panama (perch\u00e9 simile all'intreccio che caratterizza il \"cappello di Panam\u00e1\") \u00e8 un tessuto derivato dall'armatura tela. Il nome, che viene dal francese, significa cestino. La traduzione inglese \u00e8 \"basketweave\".\nStruttura.\nSi ottiene per ampliamento parinumero dei fili, sia di ordito che di trama, in modo che mazzetti uguali di fili di ordito si alzano per fare passare un uguale numero di fili di trama, ne risulta un effetto quadrettato, come quello di un cestino. Nell'esempio un natt\u00e8 ottenuto per raddoppio dei fili, ma l'ampliamento pu\u00f2 essere maggiore, con gruppi di tre, quattro o pi\u00f9 fili, ovviamente maggiore \u00e8 l'ampliamento minore \u00e8 la robustezza del tessuto, inversamente proporzionale alla lunghezza delle slegature sia di trama che d'ordito. Tessuto double face, cio\u00e8 con il diritto avente lo stesso aspetto del rovescio.\nSi pu\u00f2 realizzare con qualsiasi materiale e con filati dalle titolazioni pi\u00f9 varie, ma di sezione regolare. Tessuto \"d\u00e9mod\u00e9\" non viene impegnato sovente perch\u00e9 non corrisponde ai dettami della moda. I natt\u00e8 pi\u00f9 grossi, realizzati in lana, sono adatti all'abbigliamento invernale, per giacche, cappotti, tailleurs, dove danno un ruvido effetto stuoia."}
{"id": "1314612", "revid": "599013", "url": "https://it.wikipedia.org/wiki?curid=1314612", "title": "Nikola Pili\u0107", "text": "Carriera.\nCarriera da giocatore.\nPili\u0107 divenne noto nel boicottaggio di Wimbledon del 1973: in quell'anno la federazione tennistica jugoslava dichiar\u00f2 che Pili\u0107 si era rifiutato di rappresentarla nella Coppa Davis. Pili\u0107 neg\u00f2 quanto contestatogli ma venne comunque sospeso dalla sua federazione, sospensione sostenuta anche dalla ILTF; questo significava in pratica la sua esclusione dai maggiori tornei tennistici. In reazione a questa decisione, ottantuno professionisti amici di Pili\u0107 si ritirarono da Wimbledon.\nCarriera da allenatore.\nDopo il ritiro Pili\u0107 divenne allenatore e fu il primo capitano a vincere la Coppa Davis per due diverse nazioni, ossia la Germania (nel 1988, nel 1989 e nel 1993) e la Croazia (nel 2005). Inoltre come consulente tecnico ha contribuito alla vittoria della Serbia in Coppa Davis nel 2010. Pilic \u00e8 stato anche il primo allenatore del giocatore serbo Novak \u0110okovi\u0107, in seguito numero 1 del mondo. "}
{"id": "1314614", "revid": "2091899", "url": "https://it.wikipedia.org/wiki?curid=1314614", "title": "Consuetudine (diritto internazionale)", "text": "Vengono definite consuetudini (dal lat. \"consuetudo\" -d\u012dnis, der. di \"consuetus\", \"\u00abci\u00f2 che \u00e8 consueto\u00bb\") o Ius consuetudinis, tutte le norme non scritte di diritto internazionale generale, vale a dire quelle norme che non costituiscono parte integrante del cosiddetto \"ius positum\" o \"diritto positivo\", che vincolano tutti gli Stati membri della comunit\u00e0 internazionale. A livello gerarchico la consuetudine nel diritto internazionale fa parte, assieme agli accordi di tipo convenzionale (trattati, convenzioni, patti) e agli atti unilaterali giuridicamente riconosciuti, delle cosiddette fonti primarie, le quali derivano direttamente da norme di carattere fondamentale. Tra fonti primarie (quindi tra norme consuetudinarie e norme convenzionali) vige il principio della reciproca derogabilit\u00e0: una consuetudine pu\u00f2 derogare ad un accordo e viceversa. Le consuetudini hanno carattere generale, ovvero vincolano tutti gli Stati parte della comunit\u00e0 internazionale a prescindere dalla loro sottoscrizione a un accordo.\nRequisiti.\nLa consuetudine \u00e8 costituita da due elementi:\nPer riassumere, qualora si ponesse in essere un comportamento costante ed uniforme tra i membri della comunit\u00e0, quindi una condotta ripetuta nel tempo, questa diviene un precetto giuridicamente obbligatorio ovverosia una norma giuridica non scritta e di carattere generale.\nFormazione e applicabilit\u00e0 delle consuetudini.\nIl tempo di formazione della consuetudine pu\u00f2 essere:\nAtti che formano la consuetudine:\natti esterni degli Stati, come trattati,\natti interni come le leggi. Anzi, spesso sono gli organi giuridici interni a giocare il ruolo principale laddove valutano l'effettiva presenza di consuetudini o la possibilit\u00e0 di revisione di queste nel caso in cui collidano con i valori costituzionali.\nLa \"teoria dell'accordo tacito\" ritiene che il diritto consuetudinario nasca dall'unanime e tacita concordia degli Stati, sia dunque autonomo e non eteronomo, cio\u00e8 imposto dall'alto, da principi superiori alle stesse volont\u00e0 degli Stati.\nL'applicabilit\u00e0 delle consuetudini agli Stati di nuova formazione, che la dottrina ritiene valida automaticamente, \u00e8 stata messa in discussione da molti degli Stati in seguito al processo di decolonizzazione e dai Paesi nell'orbita sovietica: essi sostenevano che il diritto consuetudinario, nato ed affermatosi nel periodo del dominio dell'Occidente sul mondo, rispondesse ad interessi opposti a quelli perseguiti dai nuovi Stati. I Paesi in via di sviluppo sostengono spesso che l'unico diritto generale e comune a tutti gli Stati debba essere quello promanante dagli atti delle Nazioni Unite (risoluzioni, raccomandazioni, dichiarazioni), per il fatto che sono state votate a maggioranza o all'unanimit\u00e0 e perch\u00e9 tali Paesi godono della maggioranza numerica nell'Assemblea generale. L'idea di un nuovo diritto consuetudinario basato solo su questi atti \u00e8 generalmente respinto perch\u00e9 le norme degli atti ONU non sono vincolanti (cosiddetta \"soft law\", diritto morbido) e diventano norme consuetudinarie solo se confermate dalla diuturnitas e dall'opinio juris.\nL'applicabilit\u00e0 analogica del diritto consuetudinario consiste nell'applicare una norma consuetudinaria ad un caso che essa non prevede ma che per analogia o estensione pu\u00f2 essere regolato da tale norma. Le norme sulla navigazione marittima furono cos\u00ec a loro tempo estese alla navigazione aerea e a quella aerospaziale.\nOltre alle consuetudini generali, parte della dottrina afferma l'esistenza di consuetudini particolari che vincolano solo una determinata cerchia di Stati. Con questo termine non vanno tanto considerate le norme a livello regionale ma quella prassi attraverso cui Stati membri di un'organizzazione o organi stessi di essa modificano o abrogano tacitamente il dettato del trattato istitutivo. Ci\u00f2 non avviene laddove vi sia un organo giurisdizionale appositamente creato per vegliare sul rispetto del trattato, come avviene nell'Unione europea. Uniformit\u00e0 di comportamenti internazionali tra Stati non legati da trattato o vincoli regionali non creano consuetudini particolari ma solo reciprocit\u00e0.\nPrincipi generali di diritto.\nPossono esistere norme di diritto internazionale generale diverse da quelle consuetudinarie. In primo luogo, l'art. 38 dello Statuto della Corte Internazionale di Giustizia annovera tra le fonti di diritto anche i \u00abprincipi generali di diritto riconosciuti dalle nazioni civili\u00bb, citati dopo le consuetudini e gli accordi, quindi come fonte sostitutiva. Effettivamente l'art. 38 codificherebbe una prassi sempre seguita riguardo all'uso di principi di giustizia e di logica giuridica unanimemente accettati. Il problema \u00e8 che questi principi dovrebbero essere ricavati dagli ordinamenti delle \"nazioni civili\". Tali principi, per essere considerati applicabili a livello internazionale, devono essere:\nProprio per queste due caratteristiche i principi generali di diritto altro non sarebbero che norme consuetudinarie sui generis. L'art. 10 della Costituzione italiana riconosce tali principi laddove afferma che l'ordinamento interno \u00absi conforma alle norme del diritto internazionale generalmente riconosciute\u00bb. Sulla base di queste tesi, i principi generali di diritto permetterebbero il riconoscimento al rango della consuetudine di quei principi universalmente accettati come il rispetto della dignit\u00e0 umana, almeno per sanzionare le violazioni gravi (\"gross violations\") come genocidio, crimini di guerra, apartheid. In questo caso i principi assumerebbero la forza di consuetudini e non pi\u00f9 di fonti terze. Varie sentenze della Corte di Cassazione e della Corte Costituzionale hanno comunque impedito che, su queste basi, norme generalissime venissero a modificare il diritto interno in base a principi contenuti in semplici raccomandazioni internazionali.\nPrincipi costituzionali.\nMolti autori, tra di questi spicca il QUADRI, sostengono che al di sopra delle norme consuetudinarie vi sia un'altra categoria di norme generali non scritte: i principi costituzionali, chiamati anche norme primarie. Essi sarebbero di due tipi:\nI principi formali sono due: consuetudo est servanda e pacta sunt servanda, da cui si ricava che consuetudini e accordi (pacta) sono entrambi fonti di secondo grado (i principi costituzionali sarebbero di primo grado). I principi materiali possono avere qualsiasi contenuto a seconda della materia che gli Stati desiderano regolamentare, ad es. la disciplina sulla libert\u00e0 dei mari. A livello dottrinale, generalmente, si accetta l'idea che esistono dei \"superprincipi\" di tipo formale, ma si respinge la tesi riguardo ai principi materiali che minerebbe alla base il concetto di consuetudine.\nAccordi di codificazione.\nIl fenomeno della codificazione del diritto consuetudinario inizia alla fine del XII secolo ed \u00e8 mosso dal tentativo di trasformare in forma scritta le consuetudini internazionali. L'art. 13 dello Statuto delle Nazioni Unite afferma che l'Assemblea generale deve \u00abincoraggiare lo sviluppo progressivo del diritto internazionale e la sua codificazione\u00bb. La Commissione del diritto internazionale delle Nazioni Unite predisposta dall'Assemblea Generale nel 1967 come suo organo sussidiario, composta da esperti di diritto che non rappresentano i propri governi, ha appunto tale compito: proporre opere di codificazione dei principi consuetudinari delle varie materie del diritto internazionale aperte alla ratifica degli Stati membri. Tra le principali convenzioni adottate vanno ricordate le quattro Convenzioni di Ginevra sul diritto del mare (1958), la ; quella sulle relazioni diplomatiche (1961) e consolari (1963). Altre volte le convenzioni sono redatte e approvate da apposite conferenze di delegati degli Stati membri, come \u00e8 avvenuto con la Convenzione di Montego Bay (1982) sul diritto del mare che ha rinnovato quelle di Ginevra (conferenza di Montego Bay); la differenza \u00e8 che qui i delegati rappresentano la volont\u00e0 dei propri governi e non sono esperti indipendenti. Il problema consiste nel fatto che, a differenza delle norme generali non scritte, quelle presenti nelle convenzioni sono vincolanti solo per gli Stati firmatari e non per tutti gli Stati. L'art. 10 della nostra Costituzione riconosce al diritto internazionale generale il rango di norme costituzionali ma questo rango non \u00e8 assegnato al diritto convenzionale. Ci\u00f2 perch\u00e9 nelle convenzioni spesso non si rende in forma scritta solo la norma consuetudinaria, ma anche nuove norme o norme modificate in vista di quello sviluppo progressivo del diritto internazionale generale chiesto dall'art. 13. Queste nuove norme non possono essere prese per consuetudinarie ma vanno approvate esplicitamente dai singoli Stati. Il fenomeno del ricambio delle norme codificate \u00e8 un problema che si verifica allorquando una norma codificata in una convenzione non corrisponde pi\u00f9 al diritto generale internazionale che invece doveva rappresentare. In questo caso \u00e8 l'interprete a dover dimostrare che la norma codificata non va applicata in base al principio della reciproca derogabilit\u00e0 tra consuetudini e accordi. La nuova consuetudine, anche se non scritta, abroga la precedente norma codificata; va per\u00f2 dimostrato che la nuova norma consuetudinaria sia effettivamente applicata da tutti gli Stati e quindi sia davvero una consuetudine."}
{"id": "1314619", "revid": "180559", "url": "https://it.wikipedia.org/wiki?curid=1314619", "title": "Frans Indongo", "text": "Appartiene all'etnia Ovambo. La sua fortuna in campo economico, e il fatto di averla iniziata a costruire nel difficile periodo dell'apartheid, gli hanno valso numerosi riconoscimenti. Una via di Windhoek \u00e8 intestata a lui.\nBiografia.\nIndongo crebbe in una famiglia di allevatori. Da piccolo chiese espressamente di essere mandato a studiare in una scuola di missionari, e a 20 anni inizi\u00f2 a lavorare a Walvis Bay. In seguito acquist\u00f2 una macchina cucitrice e si mise in proprio come sarto.\nNel periodo dell'apartheid, l'istituzione delle homeland costrinse Indongo a tornare a casa, nell'Ovamboland. Qui Indongo inizi\u00f2 a dedicarsi al commercio. A partire dal 1967 giunse ad aprire una catena di supermercati nel nord della Namibia.\nNel 1990, con la fine dell'apartheid e l'indipendenza della Namibia, Indongo si trov\u00f2 nelle condizioni di poter investire in settori che le leggi segregazioniste gli avevano precedentemente precluso. Tra l'altro, Indongo acquist\u00f2 grandi appezzamenti di terreno in molte parti della nazione.\nIndongo vive attualmente in una vasta \"farm\" nel nordest della Namibia, nei pressi dell'altopiano Waterberg."}
{"id": "1314624", "revid": "547992", "url": "https://it.wikipedia.org/wiki?curid=1314624", "title": "Edoardo Costa", "text": "Biografia.\nNasce a Varese da Pietro Cicorini, un imprenditore nel settore dei trasporti e sua moglie Rosangela, un'impiegata presso la societ\u00e0 elettrica locale, ha una sorella minore, Monica. Studia filosofia all'Universit\u00e0 Cattolica del Sacro Cuore e dopo aver terminato gli studi ha prestato servizio militare come carabiniere. Venne scoperto nel 1988 quasi per caso da un talent scout della Why Not Model Agency in un bar di Milano e inizia a lavorare come attore di fotoromanzi e modello, sfilando e posando per marchi come Giorgio Armani, Missoni, Laura Biagiotti, Gianni Versace, Tissot, Calvin Klein, Cerruti, Diet Coke, Christian Dior, Enrico Coveri e Toyota. In seguito studia recitazione a Milano, Los Angeles e Parigi, e comincia cos\u00ec la carriera d'attore recitando come comparsa in varie produzioni statunitensi come \"Baywatch\" e \"Arli$$\".\nNel 1998 Costa interpreta il ruolo di Lorenzo Macchia nella soap opera \"Un posto al sole\", in onda su Rai 3. Trasferitosi definitivamente in Italia nel 1999, continua a lavorare in varie fiction TV, tra cui: la sit-com \"Finalmente soli\", le serie TV \"Un medico in famiglia\" e \"Distretto di polizia\", le miniserie TV dirette da Gianfrancesco Lazotti, \"Valeria medico legale\" ed \"Angelo il custode\", dove \u00e8 tra i protagonisti con Giovanna Ralli e Lino Banfi con il ruolo di Adriano, e la soap opera \"Vivere\", dove dal 2001 al 2005 interpreta il ruolo di Riccardo Moretti come protagonista. In questo periodo inizia una relazione con la modella ceca Alena \u0160eredov\u00e1 e inizia ad apparire pi\u00f9 frequentemente come ospite in programmi televisivi come \"Quelli che il calcio\". Nel 2004 posa nudo per il calendario di beneficenza \"Il respiro del mondo\" in Africa e appare sulla copertina della rivista \"For Men\". Nel 2005 Costa \u00e8 tra i concorrenti del reality trasmesso da Canale 5 \"La fattoria 2\", condotto da Barbara d'Urso, venendo eliminato nel corso della sesta puntata con il 65% dei voti. \nNel 2006 partecipa al film \"Notte prima degli esami\" e nel 2007 a \"Die Hard - Vivere o morire\" con Bruce Willis. Sempre nel 2007, Costa rileva l'agenzia di moda Beatrice International Models insieme alle modelle Iman e Stephanie Seymour, e apre la scuola di recitazione The Actor's Academy a Milano. Nel 2008 debutta negli Stati Uniti d'America con un ruolo da protagonista nel film \"Down The Shore\" al fianco di James Gandolfini e comincia a lavorare stabilmente nel cinema indipendente americano. Nel 2010 recita nel ruolo del colonnello Tanelli nel film \"The Black Tulip\", nel 2013 in \"Non-Stop\" con Julianne Moore e nel 2019 nel film \"General Commander\" al fianco di Steven Seagal.\nProcedimenti giudiziari.\nNel 2008 e nel 2009 il programma satirico \"Striscia la notizia\" realizza vari servizi su delle possibili malversazioni nell'uso dei fondi dell'associazione umanitaria C.I.A.K. (Construction Intelligent Association Kids), fondata e presieduta dallo stesso Costa. I fondi sono stati raccolti in varie manifestazioni per essere destinati a iniziative di beneficenza, a favore di bambini in Kenya e degli abitanti delle favelas di Rio de Janeiro. Nel 2010 l'ex-autista di Costa afferma, sempre ai microfoni di \"Striscia la Notizia\", che l'attore si sarebbe appropriato dei fondi dell'associazione per \"servizi che non si riferiscono al lavoro dell'associazione, ma sono privati\".\nIl 24 maggio 2011 la procura di Milano chiede il rinvio a giudizio per Edoardo Costa per truffa aggravata, appropriazione indebita, falso ideologico e materiale e uso di atto falso. Secondo le ricostruzioni degli inquirenti su 650.000 euro raccolti per beneficenza solo 80.000 sarebbero stati effettivamente destinati all'assistenza dei bambini. Il 12 luglio 2012, Costa \u00e8 condannato in primo grado a 3 anni di reclusione, una multa di 2.000 euro e risarcimenti per complessivi 7.000 euro per truffa e appropriazione indebita, venendo prosciolto dall'accusa di falso. Dopo i tre gradi di processo, Edoardo Costa \u00e8 stato assolto per il falso in bilancio, l\u2019interdizione dai pubblici uffici e la truffa aggravata. La pena \u00e8 stata ridotta a un anno per reati fiscali."}
{"id": "1314629", "revid": "26891", "url": "https://it.wikipedia.org/wiki?curid=1314629", "title": "Non-commissioned officer", "text": ""}
{"id": "1314630", "revid": "33689", "url": "https://it.wikipedia.org/wiki?curid=1314630", "title": "Physical vapor deposition", "text": ""}
{"id": "1314640", "revid": "767487", "url": "https://it.wikipedia.org/wiki?curid=1314640", "title": "Jesus Children of America", "text": "Jesus Children of America \u00e8 un cortometraggio del 2005 diretto da Spike Lee.\n\u00c8 uno degli episodi del film collettivo \"All the Invisible Children\", diretto da vari registi nel 2005, realizzato per conto dell'Unicef.\nIl cortometraggio \u00e8 stato scritto dalla sorella e dal fratello di Spike Lee, Joie e Cinqu\u00e9. Le riprese sono durate quattro giorni, alla Brooklyn Tech School.\nIl titolo \u00e8 un omaggio a una canzone di Stevie Wonder.\nTrama.\nUna madre tossicodipendente (Rosie Perez) lotta per la figlia, anch'essa sieropotitiva dalla nascita. Tra sensi di colpa la madre cerca di salvarla, mentre la ragazza cerca di inserirsi in una societ\u00e0 ancora a disagio con le persone ammalate di AIDS.\nCritiche.\n\"Variety\" ha scritto: \"\u00abLee descrive realisticamente l'ambiente suburbano, e Rosie Perez \u00e8 struggente nel ruolo di imperfetta madre premurosa\u00bb\"."}
{"id": "1314641", "revid": "339392", "url": "https://it.wikipedia.org/wiki?curid=1314641", "title": "Campionato italiano maschile di pallacanestro 1975", "text": ""}
{"id": "1314645", "revid": "114853912", "url": "https://it.wikipedia.org/wiki?curid=1314645", "title": "Vita consacrata", "text": "Nella Chiesa cattolica, per vita consacrata si intende quella forma di vita con la quale i fedeli (chierici o laici, uomini o donne) si consacrano in modo speciale a Dio attraverso la professione, mediante voto pubblico, dei consigli evangelici di povert\u00e0, castit\u00e0 e obbedienza.\nLo stato di vita consacrata \u00e8 costituito, quindi, essenzialmente dalla pubblica professione dei consigli evangelici: non dall'azione apostolica, n\u00e9 dalla vita comune.\nSolitamente la professione dei consigli evangelici avviene all'interno di un istituto di vita consacrata, una societ\u00e0 eretta o approvata dalla legittima autorit\u00e0 ecclesiastica (Santa Sede o vescovi): tali istituti, a seconda che i membri pratichino vita comunitaria o no, si distinguono in religiosi e secolari.\nGli istituti di vita consacrata non esauriscono tutte le possibilit\u00e0 della vita consacrata: sin dall'antichit\u00e0, esistono gli eremiti e le vergini consacrate che, a norma del Codice di diritto canonico (cann. 603 e 604), professano pubblicamente i tre consigli evangelici nelle mani di un vescovo.\nI consacrati non vanno confusi con i membri del clero, cio\u00e8 coloro che hanno ricevuto il Sacramento dell'Ordine, indipendentemente dallo stato di vita che hanno scelto, sia esso secolare (i cosiddetti \"diocesani\") o regolare (per l'appunto i \"religiosi\" e i \"consacrati\")."}
{"id": "1314647", "revid": "1305772", "url": "https://it.wikipedia.org/wiki?curid=1314647", "title": "Avr", "text": ""}
{"id": "1314649", "revid": "486946", "url": "https://it.wikipedia.org/wiki?curid=1314649", "title": "Cipollaccio", "text": ""}
{"id": "1314652", "revid": "1783371", "url": "https://it.wikipedia.org/wiki?curid=1314652", "title": "Transistor a collettore comune", "text": "In elettronica, il transistor a collettore comune \u00e8 una configurazione del transistor a giunzione bipolare usata comunemente come buffer di tensione. In tale dispositivo il nodo di collettore del transistore \u00e8 connesso all'alimentazione (un generatore di tensione), il nodo di base fa da ingresso mentre il nodo di emettitore fa da uscita. Il nodo di emettitore \"insegue\" il potenziale applicato all'ingresso, da cui il nome inseguitore di emettitore (in inglese emitter follower), usato di solito per riferirsi a questa configurazione. L'equivalente a FET del collettore comune \u00e8 il \"drain comune\".\nApplicazioni.\nSi pu\u00f2 dimostrare che il circuito a collettore comune ha un guadagno in tensione circa pari a 1:\nQuesto significa che i segnali in tensione applicati all'ingresso vengono riprodotti abbastanza fedelmente sull'uscita (meno una costante dovuta ad una caduta tipica dei diodi, e dipendentemente dal guadagno del singolo transistore e dal valore della resistenza di carico; riferirsi alla formula di seguito). Questo circuito \u00e8 caratterizzato da una grande impedenza di ingresso, cos\u00ec da non caricare il circuito a monte:\ned una bassa resistenza d'uscita, in modo da poter pilotare facilmente carichi a bassa resistenza:\n(Tipicamente il resistore sull'emettitore ha valore molto pi\u00f9 elevato degli altri e pu\u00f2 essere trascurato nell'equazione):\nQuesto consente ad una sorgente con elevata impedenza di pilotare un carico a bassa impedenza.\nIn altre parole, il circuito ha un elevato guadagno di corrente (che dipende in massima parte dalla hFE del transistor) con un guadagno di tensione pressoch\u00e9 unitario. Una piccola variazione nella corrente di ingresso si traduce in una elevata variazione della corrente fornita al carico in uscita.\nQuesta configurazione \u00e8 comunemente adottata negli stadi di uscita degli amplificatori in classe A, classe B e in classe AB.\nA volte, in luogo del resistore di carico, viene impiegato un generatore di corrente costante attivo, per migliorare la linearit\u00e0 e l'efficienza.\nCaratteristiche.\nAlle basse frequenze, usando il modello a pi greco ibrido, si possono ricavare le seguenti caratteristiche a piccolo segnale.\nLe variabili non riportate in tabella sono:"}
{"id": "1314653", "revid": "486946", "url": "https://it.wikipedia.org/wiki?curid=1314653", "title": "Digital video recorder", "text": ""}
{"id": "1314658", "revid": "120573510", "url": "https://it.wikipedia.org/wiki?curid=1314658", "title": "Protezione NBC", "text": "Il termine protezione NBC indica, nella terminologia militare, l'insieme di accorgimenti studiati per limitare l'impatto sulle proprie forze di agenti aggressivi lanciati dal nemico nella \"guerra NBC\" (nucleare, biologica, chimica). Si tratta, nella sostanza, di tute, maschere e filtri d'aria che proteggono uomini e mezzi dalle infiltrazioni di gas, agenti batteriologici e particelle radioattive. \nDescrizione.\nSebbene la guerra attraverso strumenti non convenzionali sia antecedente alla seconda guerra mondiale (per esempio, era pratica comune in molti assedi antichi catapultare all'interno dei bastioni topi, carogne di animali ed altre potenziali fonti di pestilenza e malattie epidemiche), la realt\u00e0 di questi armamenti - in tempi moderni - ha imposto, dopo il 1945 la ricerca di protezioni quanto pi\u00f9 complete possibili per truppe terrestri e, in seguito, anche per le unit\u00e0 navali. Queste ultime, in quanto meno vulnerabili a tali azioni (il mare non ha una superficie tipicamente \"infettabile\" e fissa, come nel caso del terreno) sono rimaste fino a tempi recenti spesso prive di \"cittadella NBC\", ovvero di una zona di operazioni e abitabilit\u00e0 in cui impianti di filtraggio aria garantiscono la difesa da simili minacce. \nUn esempio di come reparti militari terrestri ed aerei siano stati attrezzati per attraversare zone contaminate in epoca moderna si \u00e8 avuta nel 1986 col disastro nucleare di \u010cernobyl'. \nPer i mezzi terrestri la situazione \u00e8 diventata tale da imporre evoluzioni importanti come l'abbandono di veicoli da fanteria senza protezioni superiori, come i semicingolati statunitensi e i BTR-50 e 60 di primo modello, puntando su una protezione migliore anche rispetto a tali attacchi. \nInoltre, tute integrali sono state ideate per rendere possibile alle fanterie di operare in territori contaminati anche esternamente ai veicoli. Riguardo a questi ultimi, un impianto di filtraggio \u00e8 stato sistemato come dotazione praticamente standard per carri armati e blindati di fanteria. Per esempio, mentre i carri come il Centurion o il T-54 non avevano inizialmente tale sistema, i successivi Chieftain e T-62 ne sono stati dotati subito come apparato standard. \nIl funzionamento di questi sistemi comprende anche una certa sovrapressione che viene generata all'interno del veicolo, in maniera che non entri altra aria al di fuori di quella passata nei filtri del sistema NBC (ovviamente i portelli devono restare chiusi per un funzionamento efficace).\nIl dispiegamento delle armi chimiche, nucleari e biologiche ha conosciuto un costante incremento nel tempo, ma i trattati di controllo internazionali che si sono susseguiti nel tempo hanno fatto s\u00ec che l'unico loro utilizzo, per quanto noto, \u00e8 quello fatto dall'Iraq nella guerra contro l'Iran e le popolazioni curde durante gli anni ottanta. Le ragioni di tale impiego erano prevalentemente legate al tipo di obiettivi: nel caso degli iraniani tale impiego era dato dalle masse di loro fanti leggeri abitualmente schierate sui campi di battaglia (l'Iran era tre volte superiore per popolazione rispetto all'Iraq ma difettava di equipaggiamenti moderni per i propri soldati). Contro i curdi si tratt\u00f2 invece assai spesso di azioni di rappresaglia sulla popolazione civile dei centri abitati. \nAltre situazioni, come l'uso dei \"defolianti\" in Vietnam (\"Agent Orange\") non sono mai state considerate come violazione dei divieti di uso di armamenti chimici."}
{"id": "1314660", "revid": "287204", "url": "https://it.wikipedia.org/wiki?curid=1314660", "title": "Taubat\u00e9", "text": "Taubat\u00e9 \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di S\u00e3o Jos\u00e9 dos Campos.\nTaubat\u00e9 si trova a circa 120\u00a0km a nord est della citt\u00e0 di San Paolo e a circa 280\u00a0km della citt\u00e0 di Rio de Janeiro. In passato la citt\u00e0 era una delle pi\u00f9 grandi e ricche citt\u00e0 dello Stato di San Paolo, questo perch\u00e9 all'epoca il caff\u00e8 era coltivato quasi esclusivamente nella \"Vale do Para\u00edba\".\nIn questa citt\u00e0 \u00e8 nato il famoso scrittore Monteiro Lobato ed \u00e8 dove \u00e8 vissuto il famoso attore comico caipira Am\u00e1cio Mazzaropi."}
{"id": "1314661", "revid": "767487", "url": "https://it.wikipedia.org/wiki?curid=1314661", "title": "Jonny Wickersham", "text": "Attualmente \u00e8 un componente dei Social Distortion, a cui si \u00e8 unito nel 2000 dopo la tragica morte di Dennis Danell. \u00c8 stato anche membro degli Youth Brigade, U.S. Bombs e dei Cadillac Tramps."}
{"id": "1314662", "revid": "10724856", "url": "https://it.wikipedia.org/wiki?curid=1314662", "title": "Pomelo", "text": ""}
{"id": "1314664", "revid": "767487", "url": "https://it.wikipedia.org/wiki?curid=1314664", "title": "Jarega", "text": "Jarega (in lingua russa \u042f\u0440\u0435\u0433\u0430) \u00e8 una citt\u00e0 di circa 8.500 abitanti (secondo i dati del censimento del 2002) situata in Russia, nella Repubblica dei Komi, nei pressi della citt\u00e0 di Uchta."}
{"id": "1314666", "revid": "767487", "url": "https://it.wikipedia.org/wiki?curid=1314666", "title": "Splendidi amori", "text": "Splendidi amori (\"Splendore\", titolo per Amazon Prime Video), (\"Splendor\", titolo originale) \u00e8 un film del 1999 scritto e diretto da Gregg Araki.\nTrama.\nL'aspirante attrice Veronica non sa scegliere fra uno scrittore e critico musicale, Abel, e un chitarrista punk rock, Zed che hanno personalit\u00e0 opposte: il primo intelligente e cerebrale, il secondo passionale.\nIncapace di scegliere, Veronica mette su casa con tutti e due. Lo strano terzetto convive amabilmente per circa sei mesi, poi le cose precipitano. Veronica conosce un produttore di successo, Ernest, che s'innamora di lei. Scopre di essere incinta, ma non ha idea di chi sia il padre. Potrebbero essere tutti tranne Ernest.\nL'unico che si offre di sposarla. Ma Veronica non accetter\u00e0."}
{"id": "1314667", "revid": "767487", "url": "https://it.wikipedia.org/wiki?curid=1314667", "title": "Live at the Roxy Club April '77", "text": "Live At The Roxy Club April '77 \u00e8 il secondo album interamente dal vivo pubblicato dai Buzzcocks. Contiene brani registrati nell'aprile 1977 nel locale londinese \"Roxy Club\". \u00c8 stato pubblicato per la prima volta nel 1989, contestualmente all'annunciata riunione del gruppo."}
{"id": "1314686", "revid": "767487", "url": "https://it.wikipedia.org/wiki?curid=1314686", "title": "Ecstasy Generation", "text": "Ecstasy Generation (\"Nowhere\") \u00e8 un film del 1997, diretto da Gregg Araki.\nTrama.\nA Los Angeles, un gruppo di adolescenti tenta di venire a patti con le proprie vite e le proprie emozioni attraverso esperienze bizzarre come rapimenti alieni, viaggi in acido, rapporti bisessuali, suicidi, morti strane e violenze di vario genere."}
{"id": "1314693", "revid": "1186766", "url": "https://it.wikipedia.org/wiki?curid=1314693", "title": "Avf", "text": ""}
{"id": "1314694", "revid": "1305772", "url": "https://it.wikipedia.org/wiki?curid=1314694", "title": "Stuart Smith", "text": ""}
{"id": "1314696", "revid": "287204", "url": "https://it.wikipedia.org/wiki?curid=1314696", "title": "Bruno Cassinari", "text": "Biografia.\nTra i principali esponenti della pittura italiana del secondo dopoguerra, i suoi lavori sono caratterizzati da deformazioni formali di ascendenza espressionista, con riflessioni sulla strutturazione Cubista.\nDal 1934 al 1938 frequenta l'Accademia di belle arti di Brera, dove si diploma sotto la guida di Aldo Carpi.\nL'adesione a \"Corrente\".\nNel 1939 vince il premio Littoriali ed entra a far parte del gruppo dei pittori di \"Corrente\", con Renato Guttuso, Emilio Vedova, Renato Birolli, Ennio Morlotti, Ernesto Treccani e Giuseppe Migneco, insieme ai quali riconosce l'importanza dell'opera di Pablo Picasso: Guernica come simbolo della lotta degli artisti contro la barbarie.\nNel 1941 Elio Vittorini cura la sua prima personale alla Bottega degli artisti di \"Corrente\" e Cassinari vince il Premio Bergamo con il ritratto di Rosa Birolli, conosciuto come \"Il ritratto di Rosetta\". Aderisce in seguito al movimento del Fronte nuovo delle arti.\nGli anni '50 e i contatti con la scena artistica internazionale.\nNel 1949 si trasferisce ad Antibes, dove rimane a vivere fino al 1952. Conosce Picasso, che lo invita ad esporre con una personale al Museo di Antibes presentata da Dor de la Souch\u00e8re, e incontra Chagall, Matisse e Braque. Sempre nel'49 espone a New York nella mostra: \"Twentieth-Century Italian Art\" al MoMa. Ad Antibes ebbe modo di conoscere anche Chagall, Matisse e Gide.\nNel 1950 partecipa alla XXV Biennale di Venezia con cinque quadri, tra cui \"Nudo disteso\", acquistato dal comune per la Galleria d'Arte Moderna.\nNel 1951 partecipa alla mostra itinerante \"Italian Artists of to-day\" nei musei di G\u00f6teborg, Helsinki, Oslo, Copenaghen, presentata da Argan. Nello stesso anno vince il premio Taranto di pittura e alla prima rassegna \"Pittori d'Oggi Francia-Italia\" allestita a Torino espone, tra le altre opere, \"La capra\", acquistata dalla Galleria d'Arte Moderna di Torino; realizza un grande pannello murale per il salone d'onore della IX Triennale di Milano. \nNel 1952 partecipa alla XXVI Biennale di Venezia e vince il Gran premio della Pittura Italiana. Nella sala personale dedicatagli espone venti lavori, tra i quali \"Il limone\", che viene acquistato dal Ministero della Pubblica Istruzione per la Galleria Nazionale d'Arte Moderna di Roma, mentre il Museo d'Arte Moderna di San Paolo del Brasile compra un'altra opera esposta: \"Natura morta rosa\".\nNel 1953 espone una serie di guazzi alla personale allestita all'Annunciata di Milano, presentata da Toti Scialoja. Partecipa a molte collettive importanti all'estero: a Stoccolma alla mostra di arte italiana presentata da Umbro Apollonio, a New York alla collettiva nella Galleria Curt Valentin, a Zurigo alla mostra \"Junge Italienische Kunst\" e alla II Biennale d'arte di San Paolo del Brasile nella rassegna \"Futuristas e Artistas italiano de hoje\". Vince il primo premio con \"Donna in viola\" al \"IV Premio di Pittura Citt\u00e0 di Gallarate\" e al V Premio Nazionale Golfo di La Spezia ottiene un premio per \"Porto\".\nNel 1954 Franco Russoli presenta una sua personale presso la Galleria II Milione di Milano, dove espone ventiquattro lavori degli ultimi anni, che testimoniano la sintesi di una grande vitalit\u00e0 decorativa; al contempo, viene allestita una personale con venticinque tele alla Nordisk Kunsthandel di Copenaghen. Nella sala XX della XXVII Biennale di Venezia, le sue cinque opere sono esposte insieme a quelle di Renato Birolli e di Emilio Vedova. \nNel 1955 disegna le scenografie e i costumi per il balletto Espa\u00f1a di Emmanuel Chabrier, che va in scena alla Scala di Milano: indi espone alla VII Quadriennale Nazionale d'Arte di Roma nove quadri, presentati da Umbro Apollonio. Inoltre, partecipa all'esposizione mondiale Documenta di Kassel e alla \u201cMostra di Arte Contemporanea Italiana\u201d, organizzata dall'Art Council of Great Britain. Un saggio di Lionello Venturi in \u201cCommentari\u201d, nello stesso anno, fa il punto sul primo ventennio dell'attivit\u00e0 di Cassinari. \nNel 1956 partecipa alla mostra itinerante \"Italian Art of the XX Century\", allestita nei musei delle principali citt\u00e0 australiane e curata da Enrico Prampolini. Alla XXVIII Biennale di Venezia presenta \"Atelier con modella\". Due suoi dipinti vengono esposti alla mostra \"Modern Italian Art\" della collezione di Eric Estorick a Londra, Plymouth e Birmingham. \nNel 1957 partecipa alla mostra \u201cDiez a\u00f1os de pintura italiana\u201d al Museo di Belle Arti di Caracas. \u00c8 presente con undici olii alla \"VIII Mostra Nazionale Premio del Fiorino di Firenze\" e ottiene il diploma aureo della citt\u00e0. Il Ministero della Pubblica Istruzione acquista \"Mele\", opera presente alla Galleria d'Arte Moderna di Roma in occasione della \u201cMostra d'arte di solidariet\u00e0 nazionale\u201d per gli artisti d'Ungheria curata da Lionello Venturi. Gli stessi spazi espositivi ospitano la rassegna dei pittori moderni della Collezione Cavellini e Cassinari \u00e8 presente con \"Il Porto di Antibes\" e altri cinque quadri. La sua personale di cinquantacinque opere alla Galleria Matthiesen di Londra si sposta, in autunno, al Kunst Kabinet Klihm di Monaco di Baviera, citt\u00e0 che organizza anche la mostra \"Arte italiana dal 1910 a oggi\" con la presentazione di E. Bellonzi. Alcune sue opere partecipano alla mostra \"Painting in Post-War Italy 1945-1957\" presentata da Lionello Venturi e allestita alla Columbia University di New York. A cura della Triennale di Milano \u00e8 pubblicato il libro Forme Nuove in Italia, che comprende disegni per mosaici e stoffe creati dall'artista. Espone tre lavori al \"Premio Marzotto 1958 Mostra Internazionale di Pittura Contemporanea\" a Valdagno, Monaco di Baviera e Parigi. La rassegna \u00e8 curata da Jean Cassou, Kurt Martin e Marco Valsecchi. Nello Ponente presenta la personale allestita alla Galleria la Bussola di Roma. Alla Galleria Blu di Milano espone con Ajmone, Morlotti, Mu\u0161i\u010d e alla Galleria Odyssia di Roma con Morlotti.\nNel 1959 vengono allestite mostre personali alla Galleria Alberti di Brescia, alla Plastica Galeria de Arte di Buenos Aires e alla Galleria Sianesi di Milano; partecipa con cinque tele alla rassegna milanese allestita alla Permanente \"50 anni d'arte a Milano dal Divisionismo ai giorni nostri\" e alla mostra Documenta 2 di Kassel. Franco Russoli lo presenta alla \"VI Mostra Francia-Italia\" a Torino; frattanto, la Galleria Civica d'Arte Moderna di Torino acquista il dipinto \"Estate\". Espone cinque quadri alla \"VII Quadriennale Nazionale d'Arte di Roma\" presso il Palazzo delle Esposizioni, presentato da Raffaele Carrieri. Partecipa alle collettive \u201cPeintres et sculpteurs italiens du Futurisme \u00e0 nos jours\u201d al Mus\u00e9e d'Art et d'Industrie di Saint-Etienne, \u201c20th Century Italian Painting and Sculpture from the Estorick Collection\u201d alla South London Art Gallery, \u201cJahresausstellung mit italienischen Malern\u201d a Darmstadt. Sempre nel 1959 espone con Ajmone, Birolli, Dova, Gentilini, Fontana, Morlotti e Scanavino alla Galleria Pater di Milano.\nLa piena maturit\u00e0 artistica.\nNel 1960 espone tredici lavori alla XXX Biennale di Venezia tra cui \"Atelier\" acquistato dal comune di Milano per la Galleria d'Arte Moderna. Alla Kunsthalle di Darmstadt viene inaugurata la sua prima grande antologica di ottantun opere curata da Russoli e Hans G. Sperlich. Contemporaneamente la Galleria Annunciata di Milano organizza una personale con cinquanta lavori degli anni 1945-60. Personali anche alla Galleria Zanini di Roma, alla Galleria La Loggia di Bologna e alla Galleria Bonino di Buenos Aires. In Germania partecipa alla mostra itinerante \u201cItalienische Kunst der Gegenwart\u201d. \u00c8 presente con due quadri alla mostra \"Arte Italiana del XX Secolo nelle Collezioni Americane\" al Palazzo Reale di Milano e con sette dipinti alla mostra di Ferrara \"Rinnovamento dell'Arte in Italia 1930-1945\". Ad Amsterdam e Eindhoven espone nella mostra \u201cModerne Italiaanse Kunst\u201d. A Londra, presso Harrod's, partecipa alla mostra \u201cPitture Italiane di oggi\u201d e a Parigi, alla Galerie Charpentier, alla mostra \u201dPeintres d'aujourd'hui France-Italie\u201d. Per l'editore Cappelli di Bologna disegna la copertina de \u201cIl saggio mago e altri racconti\u201d di Anna Frank. \nNel 1961 l'antologica di Darmstadt dell'anno precedente viene trasferita a Berlino. Tiene personali alla Galleria Permanente di Bergamo e alla Galleria Ghelfi di Verona. Partecipa alla \"VII Mostra Francia-Italia\" di Torino, alla Quadriennale Nazionale d'Arte di Roma, alla rassegna itinerante \u201cCultura italiana d'oggi\u201d a Copenaghen, Oslo, G\u00f6teborg, Stoccolma, Helsinki.\nNel 1962 gli viene commissionata un'opera di notevole importanza per la chiesa di Santa Barbara a Metanopoli, \"La Madonna della Speranza\", che verr\u00e0 sistemata in loco nel 1966. Vengono allestite personali alla Galleria Gissi di Torino, alla Galleria Zanini di Roma, alla Galleria Macchi di Pisa e alla Galleria Rubio di Buenos Aires. Espone alla \"Mostra dei grandi Premi\" allestita a Ca' Pesaro durante la XXXI Biennale di Venezia e partecipa alla mostra \"II dopoguerra. La pittura italiana dal '45 al '55\" presso il Castello Estense di Ferrara. Espone con Birolli, Dobezanski e Morlotti alla Galleria Nord-Sud di Lugano, con Campigli e Soldati alla Galleria Bergamini di Milano e con Birolli, Guttuso e Morlotti alla Galleria Annunciata di Milano. Per l'editore Cappelli di Bologna illustra le \u201cOdi\u201d di Orazio e per l'editore Scheiwiller \u201cEl noster Dom\u201d di E.De Marchi. Riapre lo studio di Gropparello. Dalle opere di questo periodo risulter\u00e0 un nuovo realismo poetico e personale: girasoli, galli, fiori, melograni, bufere saranno i temi delle nuove opere.\nNel 1963 tiene una personale alla Galleria d'Eendt di Amsterdam insieme allo scultore Minguzzi. La stessa galleria lo presenta nel primo salone internazionale \u201cGaleries Pilotes\u201d del Museo Cantonale di Losanna. In occasione della I Biennale Nazionale d'Arte Contemporanea, espone diciassette opere degli anni 1961-63 al Castello Svevo di Bari, presentate da Russoli. Seguono personali alla Galleria Michaud di Firenze, alla Galleria Moretto di Brescia e alla Galleria Ghelfi di Verona. Con Morlotti espone a Cesenatico, e con Campigli, Carr\u00e0 e Morandi alla Galleria Bergamini di Milano. Partecipa con il gruppo \u201cLa pittura di opposizione tra il 1925 e il 1945\" alla \u201cXIV Mostra Nazionale premio del Fiorino di Firenze\u201d Palazzo Strozzi: in occasione dello stesso premio, espone con il gruppo \u201cPost-cubismo e astratto concreto\u201d. Alla mostra \"Gli artisti di Corrente\" organizzata da Valsecchi al Centro Culturale Olivetti di Ivrea, Cassinari \u00e8 presente con dieci quadri. Partecipa ad altre mostre di \"Corrente\" al Palazzo della Gran Guardia di Verona, alla Civica Galleria d'arte di Milano e alla Sala Comunale della Cultura di Modena.\nNel 1964 a Milano, Palazzo Reale, espone ventun olii e tre sculture, presentati da De Grada alla mostra \"Pittura a Milano dal 1945 al 1964\". Lo stesso critico introduce la personale di Macerata in occasione del \"Terzo Premio Scipione Nazionale di Pittura\" dove vince ex aequo con Zoran Mu\u0161i\u010d il premio da 100.000 lire con una \"Natura morta\" acquistata dalla locale pinacoteca. Nell'ambito della rassegna \"Arte d'oggi nei musei\", alla XXXII Biennale di Venezia viene esposta \"La capra\" della Galleria d'Arte Moderna di Torino, mentre \"Pesce e fruttiera\" della Galleria Nazionale d'Arte Moderna di Roma \u00e8 presente alla mostra itinerante \"Natura morta italiana\" allestita a Napoli, Zurigo e Rotterdam. Partecipa alle collettive di Copenaghen \u201cModerne Udenlandsk Kunst\u201d, di Losanna \u201cMiroir et M\u00e9moire du Premier Salon International des Galeries Pilotes Lausanne\u201d. Espone con Birolli, Guttuso e Morlotti al Salone dell'Annunciata di Milano.\nNel 1965 un'importante personale di olii, sculture e acquarelli alla Galleria Bergamini di Milano viene in parte trasferita alla Bussola di Torino. La Galleria Buffalmacco di Piacenza gli organizza una mostra sul tema del cavallo. Partecipa alla mostra \u201cArte e Resistenza in Europa\u201d allestita prima alla Galleria Civica di Bologna e poi a quella di Torino: espone anche due disegni per Uomini e no di Elio Vittorini. Espone al Museo Nazionale delle Belle Arti di Buenos Aires in occasione della mostra \u201cPittura italiana contemporanea\u201d.\nNel 1966 tiene una personale presentata da Valsecchi alla Bergamini di Milano, esponendo per la prima volta opere sul tema dei fiori. Altre personali alla Galleria Ghelfi di Verona, alla Galleria Cavour di Milano, alla Galleria Fanesi di Ancona, alla Gissi di Torino, alla Galleria 23 di Sassari e alla Galleria Carlevaro di Genova. \u00c8 fra gli artisti invitati alla rassegna \u201cArte Italiana dal 1910 ad oggi\u201d al Museo d'arte moderna di Citt\u00e0 del Messico, dove espone il dipinto \"La modella\". Al Palazzo della Gran Guardia di Verona espone con Fabbri, Fabris, Francese, Milani e Morlotti. Partecipa a Tokyo alla \u201cInternational Exhibition of art\u201d. Illustra le poesie di Catullo per l'Editore Cappelli di Bologna. Esegue 12 litografie per \u201cDal libro di Catullo\u201d di Ramous, edito da L'Immagine di Bologna. Per l'editore Hauser di Monaco illustra, con acqueforti, \u201cAmynthas\u201d del Tasso.\nNel 1967 alla XXV Biennale Nazionale di Milano, alla Permanente, invia \"La lucerna verde\" e \"Figura in ombra\". Mostre personali vengono organizzate alla Galleria Hausmann di Cortina, alla Galleria Rotta di Genova, e alla Galleria Delfino di Rovereto. \u00c8 invitato alla \u201cXVIII mostra di arte contemporanea\u201d di Torre Pellice. Espone con Morlotti e Treccani alla Galleria del Bragozzo di Cesenatico. Partecipa alla mostra itinerante \u201cArte italiana dal 1910 ad oggi\u201d in Guatemala, El Salvador, Honduras, Nicaragua e Costarica. Espone alla Galleria Bergamini di Milano sul tema \u201cOpere scelte di Campigli, Cassinari, Francese, Morlotti, Mu\u0161i\u010d, Sironi\u201d. Esce a cura dell'editore Teodorani di Milano una cartella dal titolo \u201cCorrente 30 anni dopo\u201d, presentata da Raffaele De Grada, con 12 litografie originali.\nNel 1968, l'editore stampatore De Tullio di Milano pubblica una cartella con trentacinque acqueforti-acquetinte; l'introduzione \u00e8 di Marco Rosci. Gli stampatori Castiglioni-Combolo di Verona pubblicano \u201cFrancesca ragazza di bottega ed altre poesie\u201d di Ezra Pound con due acqueforti di Cassinari. Mostre personali al Castello di Lerici e alla Galleria L'Arcobaleno di Cosenza. Si approfondisce lo studio delle esperienze generazionali degli artisti di \"Corrente\" con la mostra \u201cCorrente 30 anni dopo\u201d al Centro Culturale La Melagrana di Milano e quella allestita alla libreria Rizzoli con le opere della collezione Della Ragione \u201c50 dipinti di una collezione privata 1930-1945\u201d. Espone con Guttuso e Morlotti alla Galleria Annunciata di Milano e alla Galleria Gissi di Torino.\nNel 1969 partecipa con otto quadri alla mostra \"I pittori italiani del Novecento. Prima serie: dal 1940\" organizzata a Milano da De Grada e Valsecchi. Electa pubblica una monografia sull'artista curata da Carlo Pirovano. Illustra il \u201cSatyricon\u201d di Petronio per l'Editore Palazzi di Milano. \nNel 1970 la monografia di Pirovano \u00e8 pubblicata in francese dall'editore Fall di Parigi. In novembre Russoli presenta la grande antologica di pittura e scultura all'Annunciata di Milano. Altre personali alla Galleria Medea di Cortina, alla Galleria Ghelfi di Verona, alla Galleria La Lanterna di Trieste, alla Galleria Santacroce di Firenze e alla Galleria L'Approdo di Torino. Espone con Matta e Morlotti alla Galleria Davanzati di Firenze e con Guttuso e Morlotti alla Galleria Medea di Milano.Vince insieme al giapponese Tamura il Premio \u201cCitt\u00e0 di Firenze\u201d alla II Biennale di Arte grafica. \u00c8 presente alla mostra di arte italiana del dopoguerra, organizzata dal Comune di Avezzano.\nNel 1971, il Ritratto di Treccani, insieme con altri due quadri, viene esposto alla mostra \"Milano 70/70\", al Musco Poldi Pezzoli. Viene invitato alla mostra itinerante \"Italian Painting 1940-60\"nei musei delle principali citt\u00e0 australiane. Russoli presenta una sua personale alla Galleria 23 di Sassari. Un'importante antologica \u00e8 allestita alla Galleria Cortina di Milano, con uno scritto in catalogo di Lionello Venturi; tra le opere esposte \"E il gallo cant\u00f2 tre volte\".\nNel 1972 ottiene una sala personale alla X Quadriennale Nazionale d'Arte di Roma. Al Poldi Pezzoli di Milano \u00e8 allestita la terza parte della rassegna \u201cMilano 70/70\u201d, con cinque sue opere. Espone in mostre personali a Padova e Bari e con Migneco e Brindisi alla Galleria Merlo di Vigevano. La galleria Pace di Milano presenta i disegni del Satyricon.\nNel 1973 espone in un'importante personale alla Galleria Levi di Milano con scritto introduttivo di A. Sala. Russoli presenta la personale di olii e sculture alla Galleria Perli di Reggio Emilia. Partecipa alla rassegna monzese \"Pittura in Lombardia 1945-1973\"a cura di G.Bruno, M.De Micheli, R.Tassi e alla mostra \u201cI maestri della generazione di mezzo\u201d alla Loggia San Sebastiano di Ovada. Espone alla Galleria Medea di Milano con Guttuso e Morlotti. Per l'edizione d'arte grafica Upiglio illustra \u201cLe lucertole blu\u201d di O.Patani e per l'editore Borletti disegna la copertina per \u201cMartina\u201d di Igino Maj.\nNel 1974 uno scritto di Alfonso Gatto introduce il catalogo della personale alla Galleria d'Arte La Borgognona di Roma. Un'altra personale alla Galleria Tonolli di Rovereto d\u00e0 ampio spazio alle sculture. Sue opere sono esposte nella mostra allestita a Milano, Palazzo Reale, \u201c50 anni di pittura italiana nella collezione Boschi-Di Stefano donata al Comune di Milano\u201d. Illustra per l'editore Moneta le poesi di Lele Lamperti. Viaggia in Marocco e in India, dove realizza una serie di particolari e assai significativi disegni.\nNel 1975 Russoli presenta una personale alla Tavolozza di Palermo. Con Guttuso e Morlotti espone alla Galleria dello Scudo di Verona. Partecipa alla I Biennale Internazionale di scultura a Campione d'Italia. Tiene una personale alla Galleria Le Mura di Cremona.\nNel 1976 presentato da Carrieri espone opere recenti alla Galleria Perli di Reggio Emilia. Personale anche alla Galleria Radice di Lissone.Espone due sculture alla rassegna \u201cSculture nella citt\u00e0\u201d allestita a Lugano. Al Palazzo Arcivescovile di Palermo partecipa alla mostra \u201cI Rassegna Nazionale del Sacro nell'Arte contemporanea\u201d.\nNel 1977 al Centro Annunciata di Milano espone ottanta opere realizzate tra il 1974 e il 1977: tra queste, inquietante, \"La donna crocefissa\". Personali anche alla Galleria Ducale di Vigevano e alla Galleria Radice di Lissone. Alla Montrasio arte di Monza espone con Chighine, Meloni e Morlotti.Partecipa alla mostra \u201cPittura italiana 1950-1970\u201d allestita prima nella Villa Malpensata di Lugano e poi alla K\u00fcnstlerhaus di Vienna. Espone con Guttuso e Morlotti alla Galleria San Marco di Seregno, con Morlotti e Mu\u0161i\u010d alla Galleria Guerrieri di Lucca. Realizza diciotto grandi vetrate per la chiesa dell'Annunciata a Sant'Agata de' Goti.\nNel 1978 partecipa alla rassegna \"Corrente Cultura e Societ\u00e0 1938-1942\" curata da Crispolti al Palazzo Reale di Napoli dove espone tra gli altri \"Ritratto di Rosetta\", \"Ritratto di Morlotti\" e \"Natura morta grigia\". Espone opere recenti nelle due personali alla Galleria Gioacchini di Ancona e alla Galleria il Gotico di Piacenza. La scultura il \"Cavallo\" viene collocata in una piazza di \"Rovereto\".\nNel 1979 mostre personali sono allestite in gallerie private di Alessandria, Lucca e Pordenone. Espone con \"Morlotti\" alla Galleria del Girasole di Udine. Partecipa a numerose collettive: al Museo civico di Lodi \u201cIdea per una collezione d'arte moderna\u201d, alla Galleria Zanini \u201c22 quadri selezionati per una collezione\u201d, al Palazzo Reale di Milano \u201cOmaggio dell'arte italiana al dolore innocente\u201d.\nNel 1980 espone in mostre personali alla Galleria Farsetti di Marina di Pietrasanta, alla Galleria Margutta di Pescara e alla Galleria Minotauro di La Spezia. Presentato da C. Munari tiene una personale alla Galleria San Marco di Seregno. Altre due personali a Pescara e a La Spezia. \u00c8 presente in due collettive al Centro Annunciata di Milano.\nNel 1981 la Galleria Italiana Arte di Busto Arsizio gli dedica una antologica con olii, disegni, sculture e litografie. Altre due personali ad Udine e a Caserta. Partecipa a numerose collettive: al Centro Annunciata di Milano \u201c40 anni di mostre in due manifestazioni \u2013 Prima parte\u201d, alla Galleria La Scaletta di Reggio Emilia \u201cLa donna nell'arte italiana\u201d, a Palazzo Barberini di Roma \u201c31 pittori italzzo Pretorio di Poggibonsi \u201cPoggibonsi Arte\u201d.\nNel 1982 esegue sette grandi vetrate per la chiesa di San Domenico a Siena. Partecipa alla mostra milanese a Palazzo Reale \"anni trenta - Arte e cultura in Italia\" con cinque opere, tra le quali \"Ruscello verde\",della Raccolta A. Della Ragione. Personali in gallerie private di Vigevano e Ferrara. Al Centro Annunciata di Milano espone sue opere in occasione delle due mostre \u201cLa collezione Zavattini\u201d e \u201cI maestri dell'arte\u201d. Partecipa a numerose collettive: \u201cLa donna nell'arte italiana\u201d alla Galleria Ghiggini di Varese, \u201cNature morte\u201d e \u201cFigure e ritratti\u201d alla Montrasio Arte di Monza, \u201c25 anni dopo\u201d alla Galleria Le Ore di Milano e \u201cIl volto dell'uomo. Meeting dell'amicizio tra i popoli\u201d a Rimini.\nNel 1983 la sua citt\u00e0 natale gli dedica un'importante antologica organizzata da Gian Alberto Dell'Acqua e Giovanni Anzani a Palazzo Farnese: sono esposte circa centocinquanta opere fra dipinti, sculture, disegni e incisioni.Al Centro Annunciata di Milano partecipa alla mostra \u201cArte preziosa in quattro mostre\u201d. Esegue tre incisioni per \u201cCompagna di viaggio\u201d, edito da Maingraf.\nNel 1984 Anzani pubblica una monografia, edita dai Fratelli Fabbri, che viene presentata da Crispolti alla mostra personale \"Opere scelte 1931-1984\" presso la Galleria del Milione di Milano. Viene allestita una mostra antologica alla Galleria Maggiore di Bologna, presentato da F.Solmi e M.Pasquali, trasferita poi alla Tavolozza di Riccione. Personali alla Galleria Il Gotico di Piacenza, alla Galleria San Carlo di Milano e alla Galleria Proposte d'arte di Legnano. Partecipa alla \u201cXXIX Biennale Nazionale d'Arte Citt\u00e0 di Milano\u201d alla Permanente e a numerose collettive: \u201cDe via Aemilia. Percorsi critici per tre generazioni di artisti negli anni ottanta\u201d alla Ca' Vendramin Calergi di Venezia, \u201cUomini e luoghi del lavoro, artisti del Novecento\u201d al Palazzo Medici Riccardi di Firenze e \u201cIl lavoro nell'arte\u201d alla Galleria d'Arte Moderna e Contemporanea di Forl\u00ec. Disegna la copertina per \u201cGelide introspezioni\u201d, poesie di Valter Lagaxio.\nNel 1985 partecipa con ventun opere alla mostra \"Corrente, il movimento d'arte e cultura d'opposizione, 1930-1945\" presso il Palazzo Reale di Milano. Mostre personali a Legnano e alla Galleria Farsetti di Milano. Illustra per l'editore Sciardelli \u201cRitorniamo ai giorni del rischio\u201d di David Maria Turoldo e per l'editrice Farnesiana di Piacenza disegna la copertina di \u201cSapere come Stefano Sartori\u201d. La scultura \"La grande avventura\" viene collocata in piazzetta Tempio a Piacenza.\nNel 1986 iI Comune di Milano organizza una grande antologica di duecentoquarantacinque opere di pittura, scultura e grafica, curata da Dell'Acqua, Anzani, Crispolti, Bossaglia, Rosci e Gelli. In occasione della Triennale di Milano viene allestita la mostra \u201cIl luogo del lavoro\u201d, dedicata alla collezione Verzocchi: \u00e8 esposta l'opera \"Pescatori del Porto di Antibes\". Personali alla Galleria Nike di Milano, alla Tavolozza di Palermo, alla Galleria Lanza di Verbania e alla Galleria Negri di Guastalla. Partecipa alle collettive \u201cArte Sacra in San Simpliciano\u201d a Milano, \u201cIl luogo del lavoro\u201d al Palazzo della Triennale di Milano e \u201cPaesaggio senza territorio\u201d, curata da Vittorio Sgarbi, al Castello Estense di Mesola.\nNel 1987 Caramel organizza l'esposizione \u201cArte svelata. Collezionismo privato a Como dall'Ottocento ad oggi\u201d, allestita nelle sale della Fondazione Ratti; Cassinari espone \"Figura\" del 1958 e \"Composizione\" del 1959. Partecipa alle collettive \u201c10 artisti di Corrente\u201d al Girasole di Lacchiarella, \u201c1945-1965. Arte Italiana e Straniera\u201d al Palazzo della Promotrice di Torino, \u201cLa natura morta nell'arte italiana del Novecento\u201d al Castello Estense di Mesola, a cura di Sgarbi.\nNel 1988 la N. Silbelberg Galleries di New York organizza la personale \"An exhibition of painting by Bruno Cassinari\". Personale alla Galleria Biasutti di Torino, con presentazione di Marco Rosci, e alla Galleria Pace di Milano. Partecipa alla mostra \u201cVitalit\u00e0 della figurazione. Pittura italiana 1948-1988\u201d, allestita alla Permanente di Milano a cura di Sgarbi e alla rassegna \u201cOpere della collezione della Civica Galleria d'Arte Moderna di Gallarate\u201d a Torre Pellice, esponendo \"Ritratto di Lorenza de' Medici\". Dipinge la Madonna dell'Assunta per il Palio di Siena.\nNel 1989 espone in personali alla Galleria Poma di Morcote, alla Galleria Andr\u00e8 di Roma. Partecipa alla mostra \u201cItalia anni trenta\u201d allestita alla Galerije Grada di Zagabria con opere della collezione d'Arte del Comune di Milano.\nNel 1990 una personale di quaranta olii e tempere alla Galleria Bergamini di Milano \u00e8 presentata da Dell'Acqua: tra le opere esposte \"Luci d'estate\" e \"La calda estate\". Un'altra personale \u00e8 allestita nella Galleria Gioacchini di Ancona. Partecipa alla mostra \u201cIl paesaggio valtellinese dal Romanticismo all'Astrattismo\u201d a cura di F. Monteforte, allestita nel Palazzo del Governo di Sondrio prima e successivamente nel Refettorio delle Stelline di Milano.\nNel 1991 la Galleria Bergamini presenta quindici dipinti in occasione della Biennale d'Arte Contemporanea alla Fiera di Milano. Presso l'editore Orlando Consonni di Milano viene stampato il libro Fiori chiari \u2013 Fiori oscuri di Gianna Montesi che pubblica il \"Ritratto di Treccani\" e \"Autoritratto\". Personali nelle gallerie Biasutti di Torino, La Crocetta di Gallarate e Montrasio di Monza. Partecipa alla mostra \u201cPaesaggi Italiani, una situazione del secondo Novecento\u201d allestita alla Galleria Comunale d'Arte Moderna di Conegliano, con quattro opere, tra le quali \"La finestra\", \"La collina verde\" e \"Il grano maturo\" ;espone tra gli altri \"Ritratto di Morlotti\" alla Galleria Civica\u00a0\u2013 Castello Estense di Mesola e poi al Castello Svevo di Bari in occasione della mostra \u201cRitratto. Il ritratto nella pittura italiana del \u2018900\u201d. Alla Galleria d'Arte Moderna Ricci-Oddi di Piacenza, per la \u201cX Rassegna Nazionale d'Arte Contemporanea. Proposte d'Arte 1991\u201d espone, tra gli altri, \"Arriv\u00e9e de la p\u00eache\", \"La bufera\" e \"Pesca notturna\". Alla mostra \u201canni cinquanta. Pittura in Lombardia, Piemonte e Liguria\u201d allestita al Castello di Sartirana espone anche \"Natura morta\".\nNel 1991 \u00e8 presente in altre collettive: a Vasto \u201cXXIV Premio Vasto. L'arte italiana nell'ultimo mezzo secolo. Da Corrente al Realismo\u201d, a Palazzo Bandera di Busto Arsizio \u201cArtisti di Corrente, 1930-1990, alla Mole Antonelliana di Torino \u201cIl colore del lavoro\u201d e a Forl\u00ec \u201cIl Ritorno, il lavoro nell'arte: la collezione Verzocchi\u201d.\nMuore improvvisamente a Milano nello studio di via San Tomaso nel pomeriggio del 26 marzo 1992, nel giorno del settimo anniversario della morte della moglie Enrica.\nDopo la morte.\nSue opere vengono esposte a Palazzo dei Diamanti di Ferrara (\u201cArtisti di Corrente\u201d), alla Casa del Mantegna di Mantova, alla Galleria Comunale d'Arte di Cesena e a Villa Versiliana di Pietrasanta, in occasione della mostra \u201dGiamaica. Arte a Milano 1946-1959\u201d, alla Permanente di Milano (\u201cPittura a Milano 1945-1990\u201d), al Palazzo Pubblico di Siena (\u201cIl Palio visto dagli altri\u201d), a Casalgrande \u201cFigure e paesaggi nella pittura contemporanea italiana\u201d e al Chiostro Arte Contemporanea di Saronno(\u201cPaesaggio\u201d). La Galleria Il Cannocchiale di Milano allestisce la mostra \u201cCassinari, Guttuso, Morlotti, Sassu\u201d. In occasione del premio Citt\u00e0 di Jesi (giugno) viene allestita un'antologica con quarantun opere dal 1931 al 1992; espone tra gli altri \"Enrica in giallo\", \"La finestra\", \"Il grano maturo\". Quattro suoi dipinti, tra i quali Frutti di mare e Il porto di Antibes, vengono esposti alla mostra in omaggio a Lionello Venturi \"Da C\u00e9zanne all'arte astratta\" allestita prima a Palazzo Forti di Verona e poi alla Galleria Nazionale d'Arte Moderna di Roma.\nNel 1993 alla mostra \"Pittura e realt\u00e0\" allestita a Ferrara e a Cento, sono presenti quattro lavori dei primi anni quaranta. Alla Galleria d'Arte Moderna e Contemporanea e Accademia Carrara di Bergamo vengono esposti il \"Ritratto di Rosetta\" e \"Panno viola\"in occasione della mostra \u201cGli anni del Premio Bergamo. Arte in Italia intorno agli anni Trenta\u201d.\nNel 1994 al Centro Culturale dei Consulenti del lavoro di Roma viene esposto il \"Ritratto di Salvatore Quasimodo\" nella mostra \u201cQuasimodo. La pittura, i pittori\u201d. La Galleria Nuova Gissi di Torino allestisce la mostra \u201cCassinari \u2013 Morlotti\u201d.\nNel 1995 si tiene una mostra personale alla Galleria Braga di Piacenza, a cura di Dell'Acqua e con in catalogo un testo di Stefano Fugazza. La Piccola Galleria di Savona gli dedica una personale. Sue opere vengono esposte in diverse collettive: a Chiavari in \u201cArte nel Tigullio\u201d, a Cremona in \u201cAttraverso l'immagine. Pagine del \u2018900 nelle riflessioni critiche di Elda Fezzi\u201d, al Palazzo della Triennale di Milano in \u201cLe ragioni della libert\u00e0 a cinquant'anni dalla Resistenza\u201d, a Travo in \u201cArtisti nel Castello\u201d e alla Casa dei Carraresi di Treviso in \u201cFigure della pittura. Arte in Italia 1956-1968\u201d.Alle Civiche Gallerie d'Arte Moderna e Contemporanea di Ferrara in occasione della mostra \u201cIl pittore allo specchio. Autoritratti italiani del Novecento\u201d viene esposto un suo autoritratto.\nNel 1996 la Galleria d'Arte Moderna di Verona organizza la mostra \"Le icone di Cassinari\", un'importante rassegna di circa settantacinquc opere in gran parte inedite, rinvenute durante il lavoro di catalogazione svolto dal Comitato per il Catalogo Generale di Bruno Cassinari, costituito nel 1993, come \"Figura seduta\", \"Ritratto di Gianluigi Bianchi\", \"Ragazzo\", \"La madre\", \"Gropparello\", \"Natura morta con brocca e limone\", \"Ritratto di Carla Fracci\", \"Le lampare\", \"Finestra a gropparello\", \"Estate in collina\", \"Finestra verde\". L'esposizione, curata da Marco Rosci, viene poi allestita nella chiesa di San Lorenzo ad Aosta. Vengono esposte due opere alla Galleria Lorenzelli di Bergamo in occasione della mostra \u201cVeca-Longaretti. Excursus Longaretti da Brera alla Carrara\u201d.\nNel 1997 la Galleria Spazi Arte di Piacenza e la Galleria Ducale di Vigevano gli dedicano due mostre personali. Sue opere vengono esposte in diverse collettive: a Sondrio in \u201cArte a Milano 1946-1959. Reale, Concreto, Astratto\u201d a cura di M.Corgnati. al Palazzo dei Diamanti di Ferrara in \u201cMilano 1950-59. Il rinnovamento della pittura in Italia\u201d a cura di F.Gualdoni, a Casa Moretti di Cesenatico in \u201cCercatemi in giardino. Gli orti dell'anima da Pascoli ai crepuscolari\u201d, alla Permanente di Milano in \u201cStanze del paesaggio lombardo\u201d, alla Galleria d'Arte Moderna di Bologna in \u201cArte italiana. Ultimi Quarant'anni. Pittura Iconica\u201d Al Padiglione d'Arte Contemporanea di Milano viene allestita la mostra \u201cLa collezione Boschi-Di Stefano\u201d e vengono esposti 14 dipinti, tra i quali \"Profughi spagnoli\", \"Due Profughi spagnoli\", \"Il tavolino nero\", \"La pianista\" e \"Nostalgia del mare\".\nNel 1998 viene pubblicato il catalogo generale dei dipinti di Cassinari in due volumi, a cura di Rosci, con testi critici di Anzani, Bossaglia e Dell'Acqua, edito da Electa. La Galleria Bonaparte di Milano e la Galleria Biasutti di Torino gli dedicano due personali. Sue opere vengono esposte a Torino alla mostra \u201cCorrente\u201d. Alla Permanente di Milano vengono esposte, in occasione della mostra \u201cUna stanza a Montmartre-Il paesaggio francese nella pittura italiana da Boldini a Birolli\u201d, due opere: \"La pesca con le lampare\" e \"Port d'Antibes\". Nella stessa sede viene allestita la mostra \u201cCorrente e oltre: opere dalla collezione Stellatelli 1930-1990\u201d: sono esposte nove opere di Cassinari, tra le quali \"Ritratto di vecchia signora\" e \"Pomeriggio\".\nNel 1999 la Galleria Biasutti di Torino gli dedica una personale. A Mantova, nella mostra \u201cSognare la natura - il paesaggio nell'arte a Milano dal novecento all'informale (1919-1959)\u201d a cura di E.Pontiggia, vengono esposti \"Gli alberi\", \"Arriv\u00e9e de la p\u00eache\", \"Mare e palme\" e \"Gropparello\".\nNel 2000 a Monza, Serrone della Villa Reale, vengono esposte tre sue tele nella mostra \u201cLa Brianza dipinta\u201d; altre cinque opere sono presenti a Torino, Galleria Biasutti &amp; Biasutti, nella mostra \u201cCorrente\u201d.\nNel 2001 La Galleria Civica di Sarnano organizza la mostra \"Bruno Cassinari pittore e scultore\": le opere esposte, dipinti e sculture, sono pi\u00f9 di quaranta e la presentazione \u00e8 di Rossana Bossaglia. Nello stesso periodo viene allestita l'antologica\"Natura e colore\" nella chiesa dell'Angelo di Lodi a cura di F. Pensa, con una ventina di tele.Sue opere sono esposte nelle collettive \u201cil 1950. Premi ed esposizioni nell'Italia del dopoguerra\u201d a cura di Emma Zanella Manara alla Civica Galleria d'arte moderna di Gallarate, \u201cRealismi\u201d alla Montrasio Arte di Milano e \u201cRealismi. Arti figurative, letteratura e cinema in Italia dal 1943 al 1953\u201d ai Palazzi dell'Arengo e del Podest\u00e0 di Rimini a cura di L. Caramel.\nNel 2002 una sua personale viene allestita alla Galleria Mazzoni di Piacenza. Due opere sono presenti alla mostra \u201cSurrealismo padano da de Chirico a Foppiani, 1915-1986\u201d, curata da Sgarbi e allestita prima a Piacenza, Palazzo Gotico, e poi al Museo Revoltella di Trieste.\nNel 2003 Giovanni Anzani ed Elisabetta Staudacher curano la mostra \u201cBruno Cassinari. Cinquant'anni di pittura. Opere dal 1939 al 1989\u201d allestita a Castel Ivano (Trento). La galleria Biasutti &amp; Biasutti di Torino ospita la personale \u201cBruno Cassinari. La memoria del mare\u201d. Sette opere vengono esposte alla Fondazione Bandera per l'Arte di Busto Arsizio in occasione della mostra \u201cErnesto Treccani e il movimento di Corrente\u201d a cura di M.Pizziolo e quattro opere, tra le quali Antonio e Giovanna e Composizione , al Serrone della Villa Reale di Monza alla mostra \u201cGuido Pajetta fra primo e secondo Novecento\u201d a cura di Paolo Biscottini, Enrico Crispolti e Antonello Negri. Sue opere vengono esposte in occasione della mostra \u201cNaturalismo padano nella Collezione Boschi \u2013 Di Stefano\u201d allestita nella Galleria Civica di Lissone e curata da Flaminio Gualdoni.\nNel 2004 allo Spazio Oberdan di Milano vengono esposte sue opere in occasione delle mostre \u201cMilano Anni Trenta. L'arte e la citt\u00e0\u201d a cura di N.Colombo e E.Pontiggia e \u201cLa fabbrica del futuro\u201d a cura di M.Punzo. A Piacenza il Nuovospazio artecontemporanea dedica un \u201cOmaggio a Bruno Cassinari\u201d.\nNel 2005 alla Villa Filippini di Besana Brianza vengono esposte nove opere in occasione della mostra \u201c Il cenacolo verde\u201d a cura di M.Pizziolo. \nA Novi Ligure, nella mostra \" I volti di Eva - Donne nel arte italiana tra 800 e Avanguardia\" a cura di M.Scudiero, \u00e8 presente il dipinto Enrica.\nNel 2006 alle Scuderie Aldobrandini del Comune di Frascati, in occasione della mostra \"Dalla figurativit\u00e0 all'astrazione. Percorsi dell'Arte italiana tra 1945 e 1960. Dalle collezioni della Galleria Nazionale d'Arte Moderna\", vengono esposte due sue opere, \"Mele\" e \"Il limone\".\nRiconoscimenti.\nA Bruno Cassinari \u00e8 dedicato il Liceo Artistico di Piacenza."}
{"id": "1314698", "revid": "309289", "url": "https://it.wikipedia.org/wiki?curid=1314698", "title": "Troicko-Pe\u010dorsk", "text": "Troicko-Pe\u010dorsk (in lingua russa \u0422\u0440\u043e\u0438\u0446\u043a\u043e-\u041f\u0435\u0447\u043e\u0440\u0441\u043a) \u00e8 un villaggio di 8.851 abitanti (secondo i dati del censimento del 2002) situata in Russia, nella Repubblica dei Komi, sul fiume Pe\u010dora, alle coordinate geografiche "}
{"id": "1314699", "revid": "767487", "url": "https://it.wikipedia.org/wiki?curid=1314699", "title": "Twilight of Mischief", "text": "Twilight of Mischief \u00e8 il primo album degli Heaven, pubblicato nel 1982 per l'Etichetta discografica Columbia Records.\nNello stesso anno, il disco \u00e8 stato nuovamente registrato negli Stati Uniti, e pubblicato con il titolo Bent per la Columbia Records; in questa versione, ha partecipato alle registrazioni il chitarrista Mick Cocks al posto di John Haese."}
{"id": "1314708", "revid": "1983214", "url": "https://it.wikipedia.org/wiki?curid=1314708", "title": "Lermontov (disambigua)", "text": ""}
{"id": "1314712", "revid": "1573940", "url": "https://it.wikipedia.org/wiki?curid=1314712", "title": "Felimare tricolor", "text": "Il doride tricolore (Felimare tricolor ()) \u00e8 un mollusco nudibranchio della famiglia Chromodorididae.\nDescrizione.\nCorpo di colore blu, allungato, con una linea dorsale bianca o gialla, che non supera i rinofori. Spesso sono presenti sfumature azzurre tra la linea centrale e il bordo del mantello, con bande di colore giallo. Rinofori dello stesso colore del corpo, ciuffo branchiale dello stesso colore. Fino a 35 millimetri.\nPu\u00f2 essere confuso con \"Felimare orsinii\", da cui differisce per la colorazione gialla del bordo del mantello.\nBiologia.\nComportamento.\nPer difendersi secerne sostanze tossiche.\nAlimentazione.\nSi nutre di spugne sia del genere \"Cacospongia\" che delle specie \"Dysidea avara\" e \"Dysidea fragilis\".\nDistribuzione e habitat.\nComune nel mar Mediterraneo, oceano Atlantico orientale, su fondali rocciosi o fangosi da 10 fino a 50 metri di profondit\u00e0."}
{"id": "1314713", "revid": "1776051", "url": "https://it.wikipedia.org/wiki?curid=1314713", "title": "Where Angels Fear to Tread (Heaven)", "text": "Where Angels Fear to Tread \u00e8 il secondo album degli Heaven, pubblicato nel 1983 per l'Etichetta discografica Columbia Records. "}
{"id": "1314714", "revid": "339392", "url": "https://it.wikipedia.org/wiki?curid=1314714", "title": "Doride tricolore", "text": ""}
{"id": "1314716", "revid": "916580", "url": "https://it.wikipedia.org/wiki?curid=1314716", "title": "Hypselodoris midatlantica", "text": ""}
{"id": "1314718", "revid": "320578", "url": "https://it.wikipedia.org/wiki?curid=1314718", "title": "Sito di Importanza Comunitaria", "text": ""}
{"id": "1314722", "revid": "1305772", "url": "https://it.wikipedia.org/wiki?curid=1314722", "title": "Bent", "text": ""}
{"id": "1314723", "revid": "188116", "url": "https://it.wikipedia.org/wiki?curid=1314723", "title": "Giudice istruttore", "text": "Il giudice istruttore \u00e8 un giudice che, in alcuni ordinamenti, opera nella fase istruttoria del processo penale o civile.\nCaratteristiche generali.\nIn alcuni ordinamenti di civil law il \"giudice istruttore\" \u00e8 un giudice dinanzi al quale si svolge la fase del processo penale caratterizzata dall'attivit\u00e0 istruttoria.\nLa fase istruttoria presenta caratteristiche proprie del modello inquisitorio: il giudice istruttore, infatti, sebbene non inizi d'ufficio il processo (essendo comunque necessario l'esercizio dell'azione penale, di solito da parte del pubblico ministero) provvede alla raccolta delle prove, avvalendosi della polizia, e al loro esame. Se, in esito a tale fase, ritiene che si possa escludere la colpevolezza dell'imputato, il giudice istruttore lo proscioglie, altrimenti dispone il suo \"rinvio a giudizio\", al quale segue una fase processuale che si svolge dinanzi ad un diverso giudice con una procedura tipicamente accusatoria.\nNel mondo.\nCitt\u00e0 del Vaticano.\nNel diritto canonico \u00e8 detto \"giudice istruttore\" (o \"uditore\" o \"istruttore degli atti\", in latino \"actorum instructor\") il chierico o eventualmente il laico designato dal presidente di un tribunale ecclesiastico per istruire la causa, raccogliendo le prove e trasmettendole al giudice per la decisione. Pu\u00f2 essere scelto tra i componenti del tribunale o all'esterno, tra soggetti approvati dal vescovo diocesano.\nGermania.\nLa figura \u00e8 stato abolita anche in Germania nel 1975.\nFrancia.\nNell'ordinamento francese il \"juge d'instruction\" \u00e8 un magistrato incaricato delle indagini, a cui sono affidate le inchieste giudiziarie. La legge gli attribuisce un vero e proprio ruolo investigativo.\nQuesto \u00e8 il modello al quale si sono ispirati inizialmente altri paesi, tra i quali l'Italia e il Belgio. In certi ordinamenti (come Spagna e Portogallo) \u00e8 presente ma ha un ruolo ormai marginale.\nItalia.\nLa figura del giudice istruttore era presente nel processo penale italiano disciplinato dai codici di procedura che hanno preceduto quello vigente. Era alla guida dell'ufficio istruzione del tribunale. Il codice Rocco gli aveva affidato il compito di condurre lunghe e minuziose inchieste scritte e segrete (poteva, ad esempio, interrogare i testimoni senza la presenza del difensore dell'imputato), consacrando in verbali scritti i risultati della sua attivit\u00e0. Il fascicolo dell'istruttoria veniva poi trasmesso al giudice del dibattimento, che lo utilizzava ai fini della decisione della causa. Nei principali tribunali, dove vi erano pi\u00f9 giudici istruttori, questi erano coordinati dal consigliere istruttore.\nCon la riforma, nella disciplina del codice attuale, entrato il vigore il 24 ottobre 1989, la figura del giudice istruttore \u00e8 stata soppressa e il processo ha assunto un rito tendenzialmente accusatorio, cio\u00e8 un processo non pi\u00f9 scritto (come nel sistema inquisitorio), bens\u00ec orale e basato sul contraddittorio. Soppresso il giudice istruttore \u00e8 stato introdotto il giudice per le indagini preliminari, senza autonomi poteri di iniziativa probatoria, ma con funzioni preordinate a garantire l'indagato nella fase delle indagini preliminari, mentre l'azione penale \u00e8 promossa dal procuratore della Repubblica.\nPrima della loro soppressione i giudici istruttori operavano presso i tribunali, di cui costituivano l\"'ufficio d'istruzione penale\"; nei tribunali pi\u00f9 grandi l'ufficio comprendeva pi\u00f9 giudici istruttori ed era diretto dal \"consigliere istruttore\", in alcune sedi affiancato dal \"consigliere istruttore aggiunto\" (la denominazione deriva dal fatto che avevano la qualifica di consigliere di cassazione o d'appello).\nAttualmente, \u00e8 detto \"giudice istruttore\" il magistrato, membro di un collegio giudicante, che nel processo civile provvede all\"'istruzione della causa\", trattando le questioni di fatto e diritto rilevanti per la decisione e raccogliendo i necessari elementi di giudizio. La figura \u00e8 presente solo nel caso di giudici collegiali, giacch\u00e9 nel caso di giudice monocratico questo provvede tanto all'istruzione quanto alla decisione della causa.\nSvizzera.\n\u00c8 stato abolito con l'entrata in vigore del nuovo codice di procedura penale federale, a partire dal 1\u00ba gennaio 2011, il ruolo \u00e8 ancora presente nella giustizia militare."}
{"id": "1314727", "revid": "155613", "url": "https://it.wikipedia.org/wiki?curid=1314727", "title": "Monumento a Ferdinando I", "text": ""}
{"id": "1314728", "revid": "109464210", "url": "https://it.wikipedia.org/wiki?curid=1314728", "title": "Str\u00f8get", "text": "Str\u00f8get \u00e8 un'isola pedonale situata nel centro storico di Copenaghen. Composta da diverse vie in successione (Frederiksberggade, Nygade, Vimmelskaftet, Amagertorv, \u00d8stergade), \u00e8 la strada pedonale pi\u00f9 lunga d'Europa \n\u00c8 situata tra le due maggiori piazze della citt\u00e0, la piazza del Municipio e Kongens Nytorv, situate ai suoi estremi. Lungo il suo corso si affacciano un'infinit\u00e0 di negozi, grandi magazzini e boutique; di questi solo pochi sono tipici danesi (in particolare i negozi di design), mentre facile \u00e8 trovare le grandi marche internazionali della moda. \nLa zona \u00e8 in genere piuttosto affollata di giorno, soprattutto da turisti, mentre la sera si trovano facilmente persone che si rifugiano nei numerosi bar, pub e discopub delle vicine vie parallele e traverse."}
{"id": "1314731", "revid": "155613", "url": "https://it.wikipedia.org/wiki?curid=1314731", "title": "Monumento ai Quattro mori", "text": ""}
{"id": "1314732", "revid": "253269", "url": "https://it.wikipedia.org/wiki?curid=1314732", "title": "Scottie Thompson", "text": "Nel 2010 appare nel video musicale del singolo \"What Do You Got?\" della band Bon Jovi.\nBiografia.\nThompson \u00e8 cresciuta a Richmond, in Virginia, dove ha frequentato la Collegiate School. Fin dalla tenera et\u00e0, ha iniziato a imparare il balletto, il jazz e la danza moderna. \u00c8 stata una ballerina professionista con il Richmond Ballet per molti anni, si \u00e8 quindi presa una pausa per studiare e laurearsi nel 2005 in studi di performance e letteratura all'Universit\u00e0 di Harvard, concentrandosi su opere francesi e postcoloniali. "}
{"id": "1314733", "revid": "155613", "url": "https://it.wikipedia.org/wiki?curid=1314733", "title": "Monumento ai Quattro Mori", "text": ""}
{"id": "1314734", "revid": "114582895", "url": "https://it.wikipedia.org/wiki?curid=1314734", "title": "Fumaiolo", "text": "Per fumaiolo si intende, in nautica, un collettore e via di fuga per i gas combusti e i fumi di un motore a combustione interna di una nave. Sovente sul fumaiolo viene posto lo stemma della societ\u00e0 di navigazione proprietaria della nave, che caratterizza cos\u00ec la nave stessa.\nFunzione.\nSimile ai camini, i fumaioli sono generalmente posti alla sommit\u00e0 delle strutture della nave, e convogliano con condotti elaborati o semplici i gas di scarico facendoli uscire dalla nave stessa, approfittando della naturale tendenza dei gas caldi a salire attraverso l'aria a temperatura ambiente.\nTipologie.\nLa complessit\u00e0 dei condotti \u00e8 in relazione alla quantit\u00e0 delle caldaie o le turbine convogliate in ogni fumaiolo. In tempi remoti i fumaioli arrivarono ad un massimo anche di 6 unit\u00e0, ma attualmente sono generalmente uno o due. Talvolta sono integrati in altre strutture come gli alberi, e allora si parla di \"mack\", combinazione fumaiolo-albero o anche fumaiolo-albero-sovrastruttura.\nUna particolare configurazione del fumaiolo \u00e8 data dal fumaiolo abbattibile, ovvero un fumaiolo che da una posizione verticale \u00e8 reclinabile fino ad una posizione orizzontale. Questa soluzione venne utilizzata sulle portaerei tuttoponte di prima generazione nelle quali venivano abbattuti lateralmente fuoribordo per evitare che i fumi e le correnti ascensionali potessero disturbare i velivoli in fase di decollo e, soprattutto, di appontaggio. Questa configurazione, tra l'altro, venne adottata dalla dopo la rimozione dei due fumaioli per lato originari (anch'essi sostituiti in seguito da un unico fumaiolo).\nAltra configurazione caratteristica legata alle portaerei era quella adottata dalle unit\u00e0 della Marina imperiale giapponese, le quali avevano i condotti dei fumi di scarico che uscivano lateralmente con i fumaioli arcuati verso il basso."}
{"id": "1314735", "revid": "155613", "url": "https://it.wikipedia.org/wiki?curid=1314735", "title": "Monumento dei Quattro Mori", "text": ""}
{"id": "1314738", "revid": "155613", "url": "https://it.wikipedia.org/wiki?curid=1314738", "title": "Monumento dei quattro mori", "text": ""}
{"id": "1314739", "revid": "155613", "url": "https://it.wikipedia.org/wiki?curid=1314739", "title": "Monumento ai quattro mori", "text": ""}
{"id": "1314741", "revid": "287204", "url": "https://it.wikipedia.org/wiki?curid=1314741", "title": "Losse", "text": "Losse \u00e8 un toponimo che pu\u00f2 riferirsi a:"}
{"id": "1314742", "revid": "767487", "url": "https://it.wikipedia.org/wiki?curid=1314742", "title": "L\u00fcbs", "text": "L\u00fcbs \u00e8 un comune del Meclemburgo-Pomerania Anteriore, in Germania.&lt;br&gt;\nAppartiene al circondario della Pomerania Anteriore-Greifswald ed \u00e8 parte della comunit\u00e0 amministrativa (\"Amt\") di Am Stettiner Haff."}
{"id": "1314743", "revid": "96065066", "url": "https://it.wikipedia.org/wiki?curid=1314743", "title": "Mertendorf", "text": "Mertendorf pu\u00f2 riferirsi a:"}
{"id": "1314744", "revid": "88740", "url": "https://it.wikipedia.org/wiki?curid=1314744", "title": "Mochau", "text": "Mochau \u00e8 un centro abitato della Germania, frazione della citt\u00e0 di D\u00f6beln.\nStoria.\nIl 1\u00ba gennaio 2016 il comune di Mochau venne soppresso e aggregato alla citt\u00e0 di D\u00f6beln."}
{"id": "1314745", "revid": "1983214", "url": "https://it.wikipedia.org/wiki?curid=1314745", "title": "Nauendorf", "text": ""}
{"id": "1314746", "revid": "880848", "url": "https://it.wikipedia.org/wiki?curid=1314746", "title": "Varecia variegata", "text": "Il vari bianconero o lemure variegato (Varecia variegata ) \u00e8 un lemure minacciato che vive nelle foreste primarie del Madagascar.\nDescrizione.\nLa pelliccia \u00e8 tipicamente bicolore, nera sul ventre e sugli arti anteriori, bianca sul dorso e sugli arti posteriori.\nIl Vari misura circa 50\u00a0cm, esclusa la coda (che invece ne misura 60) e pesa circa 3,5\u00a0kg.\nBiologia.\nIl Vari \u00e8 un animale sociale, che vive in branchi di massimo 12 individui, o a volte solo in coppia.\nIl Vari \u00e8 uno dei pochi lemuri in grado di costruirsi un nido, adoperando i peli della femmina, che si strappa dai fianchi poco prima di partorire, dopo 102 giorni di gestazione.\nPartorisce due cuccioli, molto lenti nello sviluppo. A tre settimane, infatti, non hanno ancora imparato ad arrampicarsi.\nAlimentazione.\n\u00c8 vegetariano: si nutre di nettare, fiori e frutta, che raccoglie spostandosi sugli alberi, su tutte e quattro le zampe.\nDistribuzione e habitat.\n\u00c8 presente in diverse aree protette tra cui il Parco nazionale di Mananara e la Riserva speciale di Nosy Mangabe (\"V. v. subcincta\"); la Riserva naturale integrale di Betampona, la Riserva naturale integrale di Zahamena, la Riserva speciale di Ambatovaky e la Riserva speciale di Marotandrano (\"V. v. variegata\"); il Parco nazionale di Ranomafana, il Parco nazionale di Andasibe-Mantadia e la Riserva speciale di Manombo (\"V. v. editorum\"). In passato era presente nel Parco nazionale di Andringitra ma \u00e8 andato incontro ad estinzione locale.\nTassonomia.\nSe ne conoscono tre sottospecie:\nLa sottospecie \"Varecia variegata rubra\" viene oggi considerata una specie a s\u00e9 stante (\"Varecia rubra\")."}
{"id": "1314747", "revid": "1776051", "url": "https://it.wikipedia.org/wiki?curid=1314747", "title": "Knockin' on Heaven's Door (Heaven)", "text": "Knockin' on Heaven's Door \u00e8 il terzo album degli Heaven, pubblicato nel 1985 per l'Etichetta discografica Columbia Records."}
{"id": "1314748", "revid": "287204", "url": "https://it.wikipedia.org/wiki?curid=1314748", "title": "Neukirchen", "text": ""}
{"id": "1314754", "revid": "188323", "url": "https://it.wikipedia.org/wiki?curid=1314754", "title": "200m", "text": ""}
{"id": "1314758", "revid": "1848143", "url": "https://it.wikipedia.org/wiki?curid=1314758", "title": "Unione Sportiva Triestina Calcio 1999-2000", "text": "Questa pagina raccoglie le informazioni riguardanti l'Unione Sportiva Triestina Calcio nelle competizioni ufficiali della stagione 1999-2000.\nRosa.\nLa rosa dell' per la stagione 1999-00 era cos\u00ec composta :"}
{"id": "1314764", "revid": "1939672", "url": "https://it.wikipedia.org/wiki?curid=1314764", "title": "Certificato di conformit\u00e0", "text": "Il Certificato di Conformit\u00e0 (CoC, dall'inglese \"Certificate of Conformity\") \u00e8 una dichiarazione di conformit\u00e0 di un veicolo con l'omologazione della CE. Lo scopo di questo documento \u00e8 quello di attestare che un veicolo appartenente alla serie del tipo omologato a norma della direttiva 2007/46/CE \u00e8 conforme a tutti gli atti normativi al momento della sua produzione.\nQuesto documento contiene informazioni relative al veicolo, al numero di omologazione e alle specifiche tecniche e altri dati. I dati contenuti nel CoC sono sufficienti per compilare una Carta di Circolazione.\nIl contenuto di un CoC \u00e8 definito dal regolamento comunitario della direttiva quadro 2007/46/CE (allegato IX). I veicoli senza la specifica dell'UE (ad esempio veicoli fabbricati per il mercato americano o giapponese), e quelli precedenti all'istituzione dell'omologazione comunitaria CE, non dispongono di un CoC; allo stesso modo, non \u00e8 possibile rilasciare un CoC per i veicoli che hanno subito una conversione (\"veicoli convertiti\").\nNel gergo commerciale automobilistico il Certificato di Conformit\u00e0 \u00e8 un titolo che viene utilizzato per attestare la propriet\u00e0 de veicolo nuovo da parte della concessionaria prima dell'immatricolazione. \nNormalmente il certificato di conformit\u00e0 \u00e8 detenuto da una banca delegata dalla casa madre del marchio venduto dalla concessionaria; quando la concessionaria effettua il pagamento del veicolo, il certificato viene rilasciato alla concessionaria che pu\u00f2 cos\u00ec immatricolarlo e venderlo al cliente.\nAl CoC pu\u00f2 essere allegata una dichiarazione per l'immatricolazione che serve ad agevolare il collegamento del sistema informatico nazionale con il numero di omologazione europeo.\nStruttura.\nCodice.\nIl numero di omologazione europeo \u00e8 composto da 4 gruppi di caratteri alfanumerici dei quali il primo individua lo stato membro concedente, il secondo la direttiva di riferimento della Unione europea, gli altri due il numero di base dell'omologazione e gli eventuali aggiornamenti e il codice nazionale di immatricolazione che consente di richiamare dal sistema informatico nazionale i dati relativi alle caratteristiche di ogni tipo di veicolo al fine di compilare direttamente la carta di circolazione.\nContenuto.\nIl CoC prevede i campi, per la categoria M1 :"}
{"id": "1314765", "revid": "78273", "url": "https://it.wikipedia.org/wiki?curid=1314765", "title": "100m", "text": ""}
{"id": "1314769", "revid": "1214201", "url": "https://it.wikipedia.org/wiki?curid=1314769", "title": "Gymnastik- och Idrottsf\u00f6reningen Sundsvall", "text": "Il Gymnastik- och Idrottsf\u00f6reningen Sundsvall, meglio noto come GIF Sundsvall \u00e8 societ\u00e0 calcistica svedese con sede nella citt\u00e0 di Sundsvall. Nel 2022, dopo due anni di assenza, torna a militare in Allsvenskan, la massima divisione del campionato svedese.\nLa NP3 Arena, che ospita le partite interne, ha una capacit\u00e0 di 8.500 spettatori.\nCarriera.\nIl club \u00e8 stato fondato il 25 agosto del 1903 presso il Matilda Anderssons Caf\u00e9. All'epoca, l'acronimo GIF stava per \"Godtemplarnas Idrotts F\u00f6rening Sundsvall\", che sostanzialmente significava \"Associazione Sportiva di Astemi di Sundsvall\", dato che in quegli anni esisteva un movimento che promuoveva una Svezia senza alcool. Nel 1920, tuttavia, l'acronimo fu modificato in \"Gymnastik- och Idrottsf\u00f6reningen Sundsvall\", ovvero \"Associazione Ginnastica e Sportiva Sundsvall\".\nDurante i primi decenni, erano diversi gli sport praticati dalla societ\u00e0: il bandy (1913-1936), l'hockey su ghiaccio (1938-1967), ma anche ginnastica, sci di fondo, salto con gli sci, pallamano, atletica leggera, orientamento, pugilato, nuoto, pallacanestro, pattinaggio di figura, tennis e lo sport svedese del varpa, oltre che il calcio.\nNel 1942 la sezione calcistica ha vinto il Norrl\u00e4ndska M\u00e4sterskapet, campionato regionale del Norrland. Nel 1953 il GIF Sundsvall ha raggiunto la Division 2, che all'epoca rappresentava il secondo livello pi\u00f9 alto del campionato svedese. Quattro anni dopo la squadra ha terminato al 1\u00ba posto nel raggruppamento del Norrland, ma non \u00e8 riuscita a salire in Allsvenskan poich\u00e9 uscita sconfitta dagli spareggi contro l'IFK Eskilstuna, che a sua volta aveva vinto il raggruppamento dello Svealand.\nDopo aver visto sfumare la promozione agli spareggi in altre due occasioni (1961 e 1963), il salto nella massima serie \u00e8 arrivato al termine del campionato 1964. L'esordio in Allsvenskan \u00e8 stato comunque negativo per il GIF Sundsvall, che ha saputo ottenere solo 1 vittoria e quattro pareggi nell'arco di 22 partite, retrocedendo. Nel 1975 la squadra era nuovamente in Allsvenskan, ma anche in questo caso il campionato si \u00e8 concluso con un ultimo posto in classifica.\nLa terza stagione nella massima serie \u00e8 stata quella del 1987, terminata con una salvezza. L'anno successivo \u00e8 arrivato quello che \u00e8 ad oggi il miglior piazzamento della storia del club, un 5\u00ba posto ottenuto nell'Allsvenskan 1988 in una squadra che includeva anche Tomas Brolin, destinato poi a vincere coppe europee con il Parma.\nIl GIF Sundsvall \u00e8 sceso in seconda serie nel 1989, poi ha saputo ritornare immediatamente in Allsvenskan, salvo scendere nuovamente di categoria nel 1991 e ritornare nel massimo campionato nazionale solo nel 2000, rimanendovi fino al 2005. Altre due apparizioni sono state fatte nel 2008 e nel 2012, concluse entrambe con la retrocessione. La squadra \u00e8 tornata poi in Allsvenskan a partire dal 2015. Al termine del campionato 2018 ha conseguito il miglior piazzamento nell'arco degli ultimi 30 anni, con l'8\u00ba posto ottenuto anche grazie ai 18 gol di Linus Hallenius. La stagione 2019, che ha visto anche la cessione di Hallenius a campionato in corso a causa dei problemi finanziari del club, si \u00e8 conclusa con la discesa in Superettan. Due anni pi\u00f9 tardi si \u00e8 concretizzata la risalita in Allsvenskan."}
{"id": "1314775", "revid": "90227", "url": "https://it.wikipedia.org/wiki?curid=1314775", "title": "Codice dei canoni delle chiese orientali", "text": ""}
{"id": "1314793", "revid": "1776051", "url": "https://it.wikipedia.org/wiki?curid=1314793", "title": "BBC Rock Hour Live", "text": "BBC Rock Hour Live \u00e8 un live album degli Heaven, pubblicato nel 2000 per l'Etichetta discografica Stardust Productions."}
{"id": "1314795", "revid": "74674314", "url": "https://it.wikipedia.org/wiki?curid=1314795", "title": "Norrl\u00e4ndska M\u00e4sterskapet", "text": "La Norrl\u00e4ndska M\u00e4sterskapet era un torneo di calcio giocato in Svezia tra il 1925 e il 1953 che sanciva il Campione di Norrland. Al campionato partecipavano infatti tutte le informazioni della regione del Norrland, che fino alla stagione 1952-1953, non parteciparono al campionato di calcio svedese."}
{"id": "1314797", "revid": "486946", "url": "https://it.wikipedia.org/wiki?curid=1314797", "title": "Laser Interferometer Space Antenna", "text": ""}
{"id": "1314802", "revid": "2014155", "url": "https://it.wikipedia.org/wiki?curid=1314802", "title": "Frances Brandon", "text": "I legami d'affetto e di parentela con Enrico VIII.\nFrances Brandon nacque ad Hatfield il 16 luglio 1517 da Charles Brandon, I duca di Suffolk e Maria Tudor, sorella minore di Enrico VIII d'Inghilterra, e pass\u00f2 i primi anni nell'Hampshire con la madre, che del re era la sorella prediletta, tanto che egli fece chiamare la figlia con lo stesso nome della sorella: Maria. Frances era piuttosto vicina alla zia acquisita Caterina d'Aragona, prima moglie del re, e durante l'infanzia frequent\u00f2 la cugina Maria. Quando poi Enrico volle divorziare da Caterina, sua madre fu una delle pi\u00f9 ferme sostenitrici della regina e quando il fratello si rispos\u00f2 nel 1533 con Anna Bolena Maria non fece nulla per avvicinarsi alla nuova cognata.\nNello stesso anno Enrico le diede il permesso di sposarsi con Henry Grey, I duca di Suffolk, i due convolarono a nozze a Southwark ed insieme ebbero tre figlie:\nFrances veniva considerata come una donna energica e volitiva e la sua casa di Bradgate era in Stile Tudor. Dopo la morte del fratello e della sorella, il titolo di Duca di Suffolk torn\u00f2 alla corona, che a sua volta lo don\u00f2 al marito di Frances. Ella certamente nutriva forti aspettative sulle figlie, che aveva fatto educare perch\u00e9 fossero in grado di contrarre un buon matrimonio e in maniera assai simile alle cugine Maria ed Elisabetta, con cui furono sempre in buoni rapporti.\nDi sicuro le sue aspettative nascevano dal fatto che Enrico aveva previsto una generosa concessione per la famiglia della sorella: nel suo testamento indic\u00f2 che, morti eventualmente i figli Edoardo, Maria ed Elisabetta senza figli, fossero i discendenti dell'amata sorella a salire sul trono d'Inghilterra. Il privilegio stava nel fatto che Enrico e Maria Tudor avevano una sorella maggiore, Margherita Tudor, che era andata in sposa al re di Scozia. Alla morte di Enrico e dei suoi figli senza eredi sarebbe quindi toccata ai discendenti di Maria, e non di Margherita, ereditare la corona.\nIl privilegio nascondeva dunque un fine politico: Enrico non voleva che sull'Inghilterra regnasse un sovrano straniero, e per di pi\u00f9 scozzese.\nCercando di prendere la corona.\nFrances fu una presenza importante alla corte e fu in buoni rapporti con Caterina Parr, l'ultima delle mogli dello zio e sempre a corte ella entr\u00f2 in contatto con il cuginetto Edoardo destinato a succedere al padre.\nNel 1546 si diffuse la voce che Enrico volesse divorziare da Caterina per sposare Catherine Willoughby, vedova di Charles Brandon che di Frances era la matrigna, tali voci erano per altro quasi sicuramente infondate e il 28 gennaio 1547 Enrico mor\u00ec.\nAl trono sal\u00ec Edoardo VI d'Inghilterra e la figlia maggiore di Frances, Jane, anch'ella di dieci anni, and\u00f2 a vivere con Caterina Parr nella sua nuova residenza, divenendo in breve tempo membro del circolo privato del giovane sovrano. Durante il regno di Edoardo, Frances si trovava terza in linea di successione, dietro le principesse Maria ed Elisabetta e le sue figlie erano rispettivamente in quarta, quinta e sesta posizione. Prima di loro avrebbero dovuto esserci i figli di Margherita Tudor, ma Enrico aveva fatto rimuovere la sua prole dalla linea di successione, cosa che era stata specificata nel testamento. Solo dopo la caduta dei Grey e, cinquant'anni pi\u00f9 tardi, la morte senza figli di Elisabetta sarebbe stato possibile per Giacomo VI di Scozia, figlio di Maria Stuarda, reclamare il trono inglese.\nCaterina Parr intanto si era risposata, nel maggio 1547 con Thomas Seymour, I barone Seymour di Sudeley, e anche in quel caso Jane era andata a vivere con lei, mentre i suoi genitori iniziavano a muoversi per concludere un matrimonio fra lei e il giovane sovrano. Tramite le nozze Edoardo si sarebbe assicurato la successione e i Grey avrebbero aumentato notevolmente la loro influenza, il Lord Protettore Edward Seymour, I duca di Somerset doveva essere per\u00f2 di altro avviso poich\u00e9 stava cercando moglie per Edoardo fra le figlie del defunto Francesco I di Francia e di Carlo V d'Asburgo.\nCaterina Parr il 30 agosto 1548 diede alla luce una figlia, Mary Seymour, e mor\u00ec poco dopo per complicazioni legate al parto, Frances richiam\u00f2 quindi la figlia a casa, mentre il vedovo Thomas Seymour pressava i Grey perch\u00e9 gli cedessero la tutela di Jane e la rimandassero presso di lui. Alla fine Frances e il marito cedettero e la ragazza torn\u00f2 ad abitare con Seymour, il quale intanto cercava di persuadere il re a sposare la giovane Jane. Edoardo per\u00f2 iniziava ad essere diffidente nei confronti degli zii fino a che Thomas una sera non entr\u00f2 nella stanza del sovrano nel disperato tentativo di rapirlo. Fu arrestato e giustiziato il 10 marzo 1549.\nLa preoccupazione dei Grey fu quella di convincere il Consiglio privato della loro innocenza. Jane torn\u00f2 a casa per l'ennesima volta e il progetto di sposarla a Edoardo fu abbandonato giacch\u00e9 la salute del re era fragile e si temeva che non sarebbe vissuto a lungo.\n\u00c8 possibile che per un certo periodo abbiano pensato di maritarla a Edward Seymour, I conte di Hertford, figlio del Lord Protettore, ma nel 1552 egli venne arrestato e giustiziato venendo rimpiazzato da John Dudley, I duca di Northumberland.\nI Grey si allearono prontamente con i Dudley e venne organizzato il matrimonio fra Jane e il loro figlio Guilford Dudley, egli era solo il quartogenito e di sicuro non rappresentava un ottimo partito per una ragazza cos\u00ec vicina alla famiglia reale. A questo proposito William Cecil, I barone Burghley ebbe a dire che a suo parere le nozze erano state mediate da William Parr e dalla sua seconda moglie che ne erano stati i sensali.\nI Grey non dovettero essere del tutto contenti giacch\u00e9 questo avrebbe potuto significare che la corona sarebbe a suo tempo finita nelle mani dei Dudley, ma alla fine acconsentirono poich\u00e9 Edoardo diede il proprio appoggio all'unione, Jane e Guilford si sposarono il 15 maggio 1553 con un grande progetto disegnato su di loro.\nIl complotto di Dudley.\nHenry si accord\u00f2 con Dudley perch\u00e9 il moribondo Edoardo VI d'Inghilterra estromettesse dal suo testamento le sorellastre illegittime Maria ed Elisabetta Tudor. D'altronde se Edoardo era un fervente credente anglicano, la sorellastra Maria era del tutto aderente al Cattolicesimo e la sua ascesa al trono avrebbe fermato la Riforma protestante in Inghilterra. Le due vennero quindi escluse sulla base del fatto che Enrico le aveva fatte dichiarare illegittime in uno dei suoi numerosi testamenti e perch\u00e9 entrambe erano nati da matrimoni che erano poi stati dichiarati nulli. Questo faceva di Frances la naturale erede al trono, ma Edoardo decise di sorpassarla. Ella ovviamente s'offese profondamente, ma pare che un colloquio col re la persuase a fare un passo indietro e a cedere i propri diritti alla figlia Jane e a ogni altro erede maschio nato dal suo matrimonio. Edoardo mor\u00ec il 6 luglio 1553 e Jane venne dichiarata regina.\nLa rovina.\nFrances rimase con la figlia sia durante la proclamazione sia durante il canonico periodo di soggiorno alla Torre di Londra del nuovo sovrano. La corona per\u00f2 rimase per breve tempo nelle mani di Jane: Maria infatti riusc\u00ec a sollevare il popolo (che non aveva mai smesso di amarla nonostante il ripudio della madre Caterina d'Aragona), a suo favore e a ottenere l'appoggio del papa, felice di riavere sul trono d'Inghilterra un sovrano cattolico. Il 19 luglio Maria I d'Inghilterra venne proclamata regina, Jane aveva regnato per soli otto giorni. John Dudley pag\u00f2 con la vita le sue macchinazioni e venne giustiziato il 22 o il 23 agosto dello stesso anno. Anche Henry Grey venne arrestato, ma Frances riusc\u00ec a farlo rilasciare dopo essere andata a implorare Maria perch\u00e9 risparmiasse suo marito. Ella fece ben di pi\u00f9 cercando di far ricadere tutto il biasimo su Dudley e ottenere il perdono per la propria famiglia, sottoline\u00f2 che mentre Jane era dal suocero era caduta ammalata forse per via di cibo avvelenato, e di questo incolp\u00f2 Dudley, cos\u00ec come fece ricadere su di lui anche il sospetto per la malattia che aveva colpito il suo stesso figlio cos\u00ec che sembrasse che aveva provato ad avvelenarli.\nMaria si lasci\u00f2 persuadere e disse che avrebbe perdonato sia Jane sia Guilford una volta che fosse stata incoronata.\nQuando il 25 gennaio 1554 Thomas Wyatt, il giovane capeggi\u00f2 una rivolta contro Maria, Henry Grey si un\u00ec alla rivolta, ma venne catturato da Francis Hastings, II conte di Huntingdon e la ribellione entro febbraio fu sedata. Il loro scopo era stato quello di deporre Maria a favore di Elisabetta, che pure pare non ebbe parte nella vicenda. A questo punto anche Jane torn\u00f2 a essere un pericolo, tanto che la regina si risolse a far decapitare lei e Guilford il 12 febbraio. Stessa sorte tocc\u00f2 a suo padre (che di certo non le era stato d'aiuto unendosi a Wyatt), giustiziato il 23 dello stesso mese.\nFrances ora si trovava vedova con due figlie a malapena adolescenti, la maggiore giustiziata e il marito condannato a morte per tradimento, il che equivaleva a essere di fatto in rovina, giacch\u00e9 in quanto moglie non possedeva niente di suo, e le propriet\u00e0 di Henry a causa del suo tradimento erano tornate alla corona.\nAncora una volta Frances implor\u00f2 il perdono di Maria perch\u00e9 lei e le sue figlie godessero della possibilit\u00e0 di riabilitarsi. Ancora una volta la sovrana cedette e alcune delle propriet\u00e0 di famiglia tornarono a Frances.\nLa salvezza.\nLe due figlie di Frances, Catherine e Mary, andarono a corte a servizio della regina e vi furono ancora voci cariche di sospetto nel 1555, quando l'ambasciatore Simon Renard scrisse che si vociferava di un possibile matrimonio fra Frances ed Edward Courtenay, I conte di Devon imparentato per via paterna con Edoardo IV d'Inghilterra e quindi discendente dei Plantageneti. Questo matrimonio avrebbe reso i loro eventuali figli in grado di reclamare il trono d'Inghilterra, ma Edward era riluttante (del resto stava progettando di sposare la ben pi\u00f9 giovane Elisabetta) e Frances fin\u00ec per sposarsi con Adrian Stokes (4 marzo 1519-30 novembre 1586) un cortigiano di natali pi\u00f9 bassi, ma pi\u00f9 sicuri.\nFrances e Adrian si sposarono nel 1555 ed ebbero tre figli che morirono per\u00f2 prima di nascere o appena nati:\nFrances mor\u00ec il 20 novembre 1559 e venne sepolta all'Abbazia di Westminster a spese di Elisabetta I d'Inghilterra\nIn seguito, nessun discendente di Frances riusc\u00ec a sopravvivere dopo il 1603, anno di morte della nubile Elisabetta I."}
{"id": "1314817", "revid": "93556", "url": "https://it.wikipedia.org/wiki?curid=1314817", "title": "Arrows A4", "text": "L' Arrows A4 fu una vettura di Formula 1 che fece il suo debutto al Gran Premio del Sud Africa 1982 guidata da Brian Henton e Mauro Baldi, senza riuscire a qualificarsi per la gara. Progettata da Dave Wass veniva spinta dal motore Ford Cosworth, montato su una monoscocca di alluminio. Dotata di cambio Hewland FGA400 e pneumatici Pirelli non fu particolarmente brillante in pista.\nIscritta a 15 gran premi nel corso del campionato 1982, ottenne 5 punti frutto di un quinto posto (GP del Canada) con Marc Surer e tre sesti posti, due con Mauro Baldi e uno ancora con Surer."}
{"id": "1314821", "revid": "10726442", "url": "https://it.wikipedia.org/wiki?curid=1314821", "title": "Boscochiesanuova", "text": ""}
{"id": "1314831", "revid": "117334807", "url": "https://it.wikipedia.org/wiki?curid=1314831", "title": "Sindaci di Alghero", "text": "Questo elenco riporta i responsabili dell'amministrazione civica di Alghero."}
{"id": "1314833", "revid": "547034", "url": "https://it.wikipedia.org/wiki?curid=1314833", "title": "Sonic Belligeranza", "text": "Sonic Belligeranza \u00e8 un'etichetta indipendente di musica elettronica nata nel 2000 e specializzata in breakcore e rumorismo di matrice concettuale. L'etichetta \u00e8 diretta dal musicista e produttore musicale DJ Balli.\nStoria.\n2000-2003: Nascita e prime pubblicazioni.\nSonic Belligeranza nacque nel 2000 su iniziativa di Riccardo Balli, in arte DJ Balli, al fine di produrre artisti e sonorit\u00e0 che mescolassero breakcore ovvero della contaminazione tra ritmiche \"nere\" come jungle, ragga/dance hall, drum and bass, hip-hop, e rumorismo nelle sue varie declinazioni. E se le prime produzioni dell'etichetta furono proprio i 12\" di DJ Balli &amp; Mu B dal titolo \"Serious And Comical Investigations At Around 333 bpm\" (2000) e \"Transmutations EP\" (2001), il primo lavoro prodotto non direttamente collegabile al fondatore dell'etichetta fu quello del francese Slaaam intitolato \"Skank Block Bologna\" (2003).\n2004-in poi: \"- Belligeranza\" e \"+ Belligeranza\".\nNel 2004 nacquero le due sottoetichette \"- Belligeranza\" dedita al turntablism innovativo e \"+ Belligeranza\" dedita al noise-concettuale. Tra gli artisti stampati dalla label: FFF, Zombieflesheater, Sandblasting, N., Kovert, Slaaam, Micropupazzo, Mat 64 e Pira 666, \u00d8kapi (Filippo Paolini) ed ovviamente dj Balli, anche sotto i suoi numerosi pseudonimi."}
{"id": "1314839", "revid": "14691", "url": "https://it.wikipedia.org/wiki?curid=1314839", "title": "Genocidio degli Herero", "text": ""}
{"id": "1314855", "revid": "71814", "url": "https://it.wikipedia.org/wiki?curid=1314855", "title": "Consigliere istruttore", "text": ""}
{"id": "1314858", "revid": "647919", "url": "https://it.wikipedia.org/wiki?curid=1314858", "title": "Briofita", "text": ""}
{"id": "1314860", "revid": "108737699", "url": "https://it.wikipedia.org/wiki?curid=1314860", "title": "Hemichromis", "text": "Hemichromis, \u00e8 un genere di pesci d'acqua dolce conosciuti comunemente come pesci gioiello, appartenenti alla famiglia Cichlidae, sottofamiglia Pseudocrenilabrinae, endemici dell'Africa.\nSpecie.\nAl genere appartengono 11 specie:"}
{"id": "1314863", "revid": "88882", "url": "https://it.wikipedia.org/wiki?curid=1314863", "title": "Battaglia navale di Abukir", "text": ""}
{"id": "1314867", "revid": "486946", "url": "https://it.wikipedia.org/wiki?curid=1314867", "title": "Szabad Demokrat\u00e1k Sz\u00f6vets\u00e9ge", "text": ""}
{"id": "1314868", "revid": "320578", "url": "https://it.wikipedia.org/wiki?curid=1314868", "title": "Yulia Nestsiarenka", "text": ""}
{"id": "1314869", "revid": "830939", "url": "https://it.wikipedia.org/wiki?curid=1314869", "title": "Julie Lescaut", "text": "Julie Lescaut \u00e8 una serie televisiva poliziesca francese creata da Alexis Lecaye, trasmessa dal 9 gennaio 1992 al 23 gennaio 2014 su TF1, per un totale di 101 episodi in 22 stagioni.\n\u00c8 andata in onda in Italia in prima visione su Rai 2 da giugno 2004, per poi essere spostata dal 16 agosto 2007 su Rete 4.\nTrama.\nLa serie narra le avventure di Julie Lescaut, capo del commissariato di polizia di un sobborgo parigino nel banlieue Clairi\u00e8res, che cerca di trovare il giusto equilibrio tra il suo lavoro stressante e la vita familiare."}
{"id": "1314872", "revid": "1442080", "url": "https://it.wikipedia.org/wiki?curid=1314872", "title": "Armando Castellazzi", "text": "Vita e carriera.\nGiocatore.\nClub.\nCrebbe calcisticamente nell', con cui esord\u00ec il 24 febbraio 1924 in Padova-Inter 1-2, fu per un decennio un punto fermo della squadra neroazzura con la quale gioc\u00f2 per tutta la carriera.\nMediano difensivo dalla notevole continuit\u00e0 di rendimento, con la squadra milanese vinse uno scudetto nel 1930.\nNazionale.\nConta 3 presenze in Nazionale, nella quale esord\u00ec il 1\u00ba dicembre 1929 a Milano (- 6-1). Campione del mondo nel 1934, venne schierato dal C.U. Vittorio Pozzo nel primo quarto di finale con la terminato 1-1.\nAllenatore.\nRitiratosi dall'attivit\u00e0 agonistica dopo 261 presenze e 16 gol, nel 1937 fu sulla panchina dell'Inter. La sua prima stagione si concluse con un settimo posto. L'anno successivo l'Inter conquist\u00f2 il quarto scudetto della sua storia, divenendo cos\u00ec a trentatr\u00e9 anni il pi\u00f9 giovane allenatore in assoluto a laurearsi campione d'Italia nella Serie A a girone unico, record rimasto imbattuto da allora. La vittoria decisiva fu a Bari nell'ultima giornata."}
{"id": "1314875", "revid": "2032913", "url": "https://it.wikipedia.org/wiki?curid=1314875", "title": "Tutte storie", "text": "Tutte storie \u00e8 il sesto album di Eros Ramazzotti uscito il 19 aprile 1993. Il disco \u00e8 stato prodotto da Piero Cassano e arrangiato da Celso Valli. Con circa 755.000 copie vendute nel corso dell'anno e 1.000.000 totali, \u00e8 stato il terzo disco pi\u00f9 venduto in Italia durante il 1993. L'album ha avuto successo anche a livello internazionale, arrivando a vendere complessivamente 5.000.000 di copie nel mondo. \u00c8 il disco pi\u00f9 rock come arrangiamenti e soli di chitarra del cantante romano ma contiene anche pezzi del classico stile pop.\nLa versione in lingua spagnola del disco, con il titolo Todo historias, ha venduto oltre 200.000 copie in Spagna. Il 27 luglio 1993 l'album \u00e8 stato pubblicato anche negli Stati Uniti.\nPer la canzone \"Cose della vita\" venne girato un videoclip dal regista Spike Lee."}
{"id": "1314878", "revid": "1516087", "url": "https://it.wikipedia.org/wiki?curid=1314878", "title": "Mitsubishi L200", "text": "La Mitsubishi L200 \u00e8 un pick-up fuoristrada prodotto dall'azienda nipponica Mitsubishi Motors Corporation dal 1978 in varie generazioni.\nIn Giappone la prima serie era originariamente chiamata Mitsubishi Forte, nome successivamente cambiato in Mitsubishi Strada. In Italia e in altri Paesi viene chiamata \"Mitsubishi L200\", mentre in Gran Bretagna \u00e8 denominata Mitsubishi Triton. Negli Stati Uniti, fino all'arrivo del \"Mitsubishi Raider\" (Pick-Up a s\u00e9 stante) \u00e8 stata commercializzata con il nome di Mitsubishi Mighty Max.\nNe sono state prodotte varie serie per oltre 4 milioni di esemplari.\nPrima generazione (1978-1986).\nLa prima serie del pick-up compatto di Mitsubishi venne presentato in Giappone come Mitsubishi Forte nel 1978 e venne venduto fino alla fine del 1986. \nVenne disegnato da Shinichi Mitsuhashi all\u2019epoca direttore del centro stile giapponese ed esteticamente riprendeva il design frontale dalla contemporanea Mitsubishi Galant Eterna con la calandra cromata che incorporava i quattro fari circolari. Era disponibile con cabina singola a due posti e cassone posteriore oppure in versione \"chassis\" con telaio nudo per gli allestitori. La gamma motori comprendeva il 1,6 litri 4G32 benzina da 92 CV disponibile solo con trazione posteriore e successivamente nel 1981 venne presentato un leggero restyling dove venne adottata una nuova calandra in plastica che incorporava quattro fari rettangolari e il vecchio 1.6 venne affiancato dalla nuova versione 1.6 G32B MCA-JET da 86 CV conforme alle nuove normative anti inquinamento giapponesi abbinato anche alla trazione integrale e da un pi\u00f9 potente motore 2.0 benzina Sirius G63B da 110 CV. \nNelle versioni di esportazione, denominate Mitsubishi L200, la versione a benzina da 2,0 litri erogava 93 CV (il 1.6 non venne offerto) mentre venne proposta anche un'unit\u00e0 pi\u00f9 grande da 2,6 litri che erogava 105 CV oltre ad un motore diesel aspirato da 2,3 litri da 67 CV disponibili sia a trazione posteriore che integrale. La produzione avveniva in Giappone nello stabilimento di Nagoya e dal 1981 venne avviata anche in Tailandia nello stabilimento di Laem Chabang della United Development Motor Industry Co (UDMI), una controllata della Mitsubishi Heavy Industries.\nMeccanica.\nIl telaio di base era derivato da quello della Galant di terza generazione nella versione wagon ma profondamente rivisto e irrobustito essendo un mezzo prettamente da lavoro. I freni anteriori erano a disco e le sospensioni anteriori avevano uno schema a ponte rigido con molle elicoidali mentre le posteriori erano a balestra. La versione a trazione integrale fu aggiunta nel 1981 e aveva una nuova sospensione anteriore con barra di torsione. Il sistema di trazione integrale aveva quattro marce ridotte e diventer\u00e0 la base per lo sviluppo dei sistemi di trazione integrale dei fuoristrada Mitsubishi che verranno adottati dai successivi Pajero, L200, Pajero Sport e Delica.\nMercato americano.\nNegli Stati Uniti venne importato dal Gruppo Chrysler e venduto tramite una strategia di badge engineering dal 1989 al 1990 come Dodge D-50 mentre successivamente come Dodge Ram 50 e Plymouth Arrow, fino al 1982. Dal 1982 la versione a marchio Plymouth venne soppressa e la Mitsubishi inizi\u00f2 a importare direttamente il veicolo tramite la propria rete di vendita ribattezzandolo Mitsubishi Mighty Max. Nello stesso anno anche la versione a marchio Dodge venne ristilizzata e venne introdotta la versione la trazione integrale (denominata Power Ram 50) e il motore turbo diesel 2,3 litri erogante 86 cavalli.\nIn Australia venne importato dalla Chrysler dal 1979 ribattezzato Chrysler D-50 e l'anno seguente il nome venne cambiato in Chrysler L200 per uniformarlo alla gamma veicoli commerciali che comprendeva anche il commerciale L300 Express. Tuttavia dall'ottobre del 1980 la Chrysler cess\u00f2 le vendite dei veicoli Mitsubishi in Australia e di conseguenza tutte le attivit\u00e0 vennero assorbite dalla casa giapponese che continu\u00f2 a vendere i propri modelli con il proprio marchio.\nSeconda generazione (1986-1996).\nLa seconda serie, lanciata nel 1986, era totalmente inedita e addota diversi elementi meccanici che stanno accompagnando questa tipologia di veicoli fino ai giorni nostri: telaio a longheroni, sospensione posteriore con ponte rigido a balestre e all'anteriore sospensioni indipendenti con barre di torsione. La seconda serie di L200 diviene un vero e proprio fuoristrada da lavoro disponibile in numerose varianti di carrozzeria ed allestimenti. \nCome motore viene utilizzata un'unit\u00e0 di 2477 cm\u00b3 a precamera, proposta inizialmente in versione aspirata con 68 o 77 CV di potenza e poi anche in versione turbo con 85 CV.\nGli allestimenti erano numerosi, dai pi\u00f9 spartani per i mezzi prettamente da lavoro ai pi\u00f9 ricchi per chi il mezzo lo usava come normale autoveicolo, e le varianti meccaniche prevedevano due versioni, una con 2 sole ruote motrici (trazione posteriore) e una con trazione integrale e marce ridotte per l'uso in fuoristrada.\nIn Australia venne lanciato nell'ottobre 1986 come Mitsubishi Triton mentre in Giappone debutta solo nel marzo 1991 ribattezzato Mitsubishi Strada. Un restyling venne presentato nel 1993 quando venne introdotto un nuovo frontale e nuovi paraurti in plastica. La produzione avveniva in Giappone ed in Thailandia dove il predecessore si era dimostrato un grande successo. \nNegli Stati Uniti venne importato sia dal gruppo Chrysler che dalla Mitsubishi e venduto sia come Mitsubishi Mighty Max che Dodge Ram 50. I motori per il mercato americano erano due benzina tra cui un 2,0 litri con carburatore da 92 CV e un 2,6 litri da 109 CV. Era disponibile in versione a trazione posteriore o integrale e nelle opzioni di cabina singola, estesa e doppia. \u00c8 stata l\u2019ultima serie ad essere venduta in Nord America ed \u00e8 stata sostituita dal Dodge Dakota (sviluppato interamente dal gruppo Chrysler) e dal Mitsubishi Rider (una versione rimarchiata del Dakota). \nIn molti mercati di esportazione (Australia ed Est Europeo) era disponibile anche con un V6 6G72 benzina da 3,0 litri da 122 CV.\nTerza generazione (1996-2005).\nLa terza serie fu lanciata nel 1996 e, come le precedenti, fu costruita in Thailandia.\nRispetto al modello precedente, la carrozzeria fu rivista integralmente proponendo linee pi\u00f9 arrotondate e ingombri maggiori; anche l'abitacolo fu notevolmente migliorato con l'utilizzo di materiali, accessori e rifiniture che lo avvicinarono nell'aspetto e nella qualit\u00e0 a quello di una vettura tradizionale.\nIl motore, lo stesso della precedente versione, fu potenziato a 100 CV (e 240 Nm di coppia) grazie all'adozione di un intercooler: la versione base a 2 sole ruote motrici era per\u00f2 sempre offerta con la motorizzazione aspirata da 77 CV.\nLa Mitsubishi L200 era proposta in 3 versioni, \"Single Cab\" (Cabina Singola, 2 posti), \"Club Cab\" (Cabina Estesa, 2+2 posti) e \"Double Cab\" (Doppia Cabina, 5 posti), e 4 allestimenti: \"GL\", \"GLS\", \"GLS Air\" e \"GLS Target\", a seconda degli accessori montati. L'allestimento GL era quello pi\u00f9 spartano, destinato ai mezzi da lavoro: si differenziava dagli altri per le ruote di dimensioni inferiori, per la mancanza dei passaruota e per il paraurti anteriore maggiorato nonch\u00e9 per altri dettagli nell'abitacolo e sulla carrozzeria. La pi\u00f9 ricca delle versioni, la GLS Target, veniva proposta con un interessante differenziale posteriore bloccabile al 100% che trasformava il pick-up in un fuoristrada di categoria superiore.\nA met\u00e0 del 2001 l'L200 fu aggiornata sia in alcuni particolari esterni sia nel motore: quest'ultimo, con l'adozione di una centralina elettronica, della pompa del gasolio a gestione elettronica e di una turbina a geometria variabile, vide la potenza salire a 115 CV. Venne anche commercializzata per un certo periodo un modulo elettronico ufficiale Ralliart (la divisione sportiva di Mitsubishi Europa) con il quale la potenza saliva a 133 CV, questo per fronteggiare l'arrivo sul mercato del nuovo Nissan Navara, che debutt\u00f2 nel 2003 con un motore di 133 CV.\nAnche questa versione venne proposta nelle varianti a 2 ruote motrici e a trazione integrale inseribile.\nNel 2004 gli allestimenti furono rivisti e ridotti a tre, eliminando quello base: erano cos\u00ec presenti a listino i modelli \"Invite\", \"Instyle\" e \"Intense\".\nCaratteristiche tecniche.\nLa Mitsubishi L200, come tutti i pick-up, \u00e8 un mezzo nato per il lavoro e come tale offre una notevole capacit\u00e0 di carico grazie alla presenza delle balestre sull'asse posteriore: la portata massima del Double Cab, la versione pi\u00f9 diffusa, \u00e8 infatti di quasi 1 tonnellata.\nIl cassone, largo circa 1,5 metri, era lungo, a seconda delle versioni, da 2 a 1,5 metri.\nLa trasmissione era a trazione posteriore con l'anteriore a inserimento manuale. Il differenziale presente al posteriore era di tipo autobloccante al 30% nelle versioni intermedie e dotato di blocco manuale al 100% nella versione top di gamma. L'inserimento delle 4 ruote motrici avveniva mediante un'apposita leva posta a destra di quella del cambio e poteva essere effettuato sino a 100\u00a0km/h. La suddetta leva comandava anche l'inserimento delle marce ridotte, trasformando l'L200 in un vero fuoristrada.\nCome in tutti i mezzi dotati di trazione integrale di tipo semipermanente, anche sull'L200 era assente il differenziale centrale (che serve a ripartire la coppia fra l'asse anteriore e quello posteriore): ci\u00f2 permetteva l'uso della trazione integrale solo su fondi a scarsa aderenza (neve, ghiaccio, sabbia, sterrati) e non su asfalto.\nIl motore era di concezione datata volta a favorire la durata piuttosto che gli spunti: l'uso delle precamere abbinate alla pompa meccanica rendeva infatti il propulsore rumoroso a freddo e lento a rispondere al di sotto del regime di coppia massima. Anche le prestazioni non erano eccezionali, complice il peso di questo mezzo (le versioni Double Cab pi\u00f9 accessoriate si aggiravano in media sui 18 quintali): la velocit\u00e0 massima dichiarata era infatti, per i modelli a 100 CV, di soli 145\u00a0km/h e i consumi medi erano sull'ordine dei 10 litri di carburante per 100 chilometri.\nLa situazione miglior\u00f2 con l'adozione della turbina a geometria variabile e della gestione elettronica dell'iniezione: la ripresa, l'accelerazione e la velocit\u00e0 massima ne trassero beneficio, a discapito di un leggero aumento dei consumi.\nQuarta generazione (2005-2015).\nLa quarta serie, progettata da Akinori Nakanishi, \u00e8 stata lanciata nel 2005 ma in Italia \u00e8 arrivata solo a partire dal 2006. Viene costruita nella fabbrica Mitsubishi in Thailandia ed esportata in 140 Paesi, escluso il Nord America, dove esiste gi\u00e0 il \"Mitsubishi Raider\".\nRispetto alla precedente, questa serie \u00e8 stata completamente rivista: la carrozzeria riprende i dettami stilistici introdotti con l'ultimo Mitsubishi Pajero, a loro volta derivati dalle linee dei modelli della Casa che hanno partecipato alle ultime edizioni del Rally Dakar, e l'abitacolo propone adesso finiture e qualit\u00e0 dei componenti pari, se non superiori, a quelle delle normali autovetture. Anteriormente \u00e8 stata abbandonata la soluzione delle sospensioni con barre di torsione mentre posteriormente \u00e8 stata rivista la taratura delle balestre: tutto questo ha comportato lo sviluppo di un assetto molto pi\u00f9 morbido rispetto al passato, a tutto vantaggio dell'abitabilit\u00e0 di bordo.\nIl cassone \u00e8 stato leggermente ridotto di dimensioni, a tutto vantaggio delle dimensioni della cabina, che adesso offre una maggior abitabilit\u00e0 dei posti posteriori rispetto alla precedente serie, dove la soluzione adottata (un divanetto rialzato e con uno schienale abbastanza verticale) sacrificava chi doveva viaggiare dietro.\nIl motore \u00e8 il solito 2.5 litri delle precedenti serie ma rinvigorito e aggiornato con numerose soluzioni tecnologiche che lo hanno reso brillante, economo ed ecologico: siglato \"2.5 DI-D\", risponde alle normative Euro 4 ed \u00e8 disponibile nelle varianti a 136 o 167 CV, rispettivamente con 314 e 402 N\u00b7m di coppia.\nLa trasmissione \u00e8 a trazione posteriore con anteriore inseribile, come sulle precedenti serie. Ma sui modelli pi\u00f9 accessoriati \u00e8 presente un innovativo sistema denominato \"Super-Select 4WD\", derivato dal Mitsubishi Pajero: grazie alla presenza del differenziale centrale (bloccabile) \u00e8 adesso possibile utilizzare la trazione integrale su tutti i tipi di fondo, anche quelli a elevato coefficiente d'attrito (come l'asfalto asciutto). Le modalit\u00e0 selezionabili sono quindi numerose: 2 ruote motrici (2WD), 4 ruote motrici con centrale libero (4H), 4 ruote motrici con centrale bloccato (4HLC), 4 ruote motrici con ridotte e centrale bloccato (4LLC); senza dimenticare il blocco del differenziale posteriore, inseribile con qualunque modalit\u00e0 di trazione integrale.\nIl cambio \u00e8 manuale a 5 marce o automatico a 4, entrambi con riduttore, quest'ultimo molto utile in fuoristrada perch\u00e9 accorcia i rapporti permettendo di affrontare passaggi pi\u00f9 impervi o affrontare salite pi\u00f9 ripide.\nIn Giappone venne venduto dal 2006 al 2001 come Mitsubishi Triton importato dalla Tailandia ed era equipaggiato esclusivamente con motore a benzina da 3,5 litri 6G74, trazione integrale e cambio automatico a 4 marce. Fu l'unico pick-up sul mercato giapponese disponibile all\u2019epoca poich\u00e9 le stringenti normative anti inquinamento sfavorivano i veicoli di grandi dimensioni. Nonostante il suo successo all'estero, in Giappone le vendite furono bassissime in quanto il mercato preferiva i furgoncini e camioncini di taglia pi\u00f9 compatta e nell'agosto 2011 le vendite furono sospese. \nVersioni.\nAnche la quarta serie della Mitubishi L200 viene proposta in numerosi varianti. Si hanno le versioni a 2, 4 e 5 posti denominate \"Single Cab\", \"CLub Cab\" e \"Double Cab\", offerte con diversi allestimenti: \"Inform\" (solo per la versione Club Cab), \"Invite\", \"Instyle\", \"Insport\" e la superaccessoriata \"Warrior\" (offerta per il solo modello a doppia cabina), Insport e Warrior offrono il motore nella versione a 167 CV.\nPrestazioni e consumi.\nLe versioni con motore da 136 CV sono accreditate di una velocit\u00e0 massima di 167\u00a0km/h e di una accelerazione 0\u2013100\u00a0km/h di 14,6 secondi, mentre sul lato dei consumi il dato ufficiale \u00e8 di 11,6\u00a0km per litro di carburante (ciclo combinato).\nLa versione con il propulsore pi\u00f9 potente \u00e8 accreditata di una punta massima di 172\u00a0km/h e di un consumo medio di 11,1\u00a0km/L.\nSicurezza.\nNel 2008 il modello \u00e8 stato sottoposto insieme a due suoi concorrenti (Nissan Navara e Isuzu D-Max) a un crash test dell'EuroNCAP per valutare la sicurezza dei Pick Up risultando il migliore dei tre (ha ottenuto quattro stelle su cinque).\n\u00c8 l'unico Pick Up in commercio in Italia a essere dotato nelle versioni pi\u00f9 ricche di controllo della trazione e della stabilit\u00e0 denominato \"MATC/MASC\", \"Mitsubishi Active Stability/Traction Control\" (o pi\u00f9 comunemente detto ESP), e ha il raggio di sterzata minore della sua categoria con soli 5,9 m, grazie all'abbandono delle barre di torsione anteriori.\nQuinta generazione (dal 2015).\nAnticipata dalla concept car Mitsubishi GR-HEV la quinta generazione viene presentata nel 2015 in Tailandia come Mitsubishi Triton e successivamente al Salone di Ginevra nella versione europea. Viene commercializzata nella seconda met\u00e0 dello stesso anno, si presenta completamente rinnovata nella tecnologia, nei motori e nei contenuti.\nIl telaio di base \u00e8 lo stesso della generazione precedente ma aggiornato e pi\u00f9 rigido del 7%, la scocca denominata RISE \u00e8 stata irrigidita mediante l\u2019utilizzo maggiore di acciai altoresistenziali, il passo \u00e8 di 3,0 metri mentre le varianti disponibili sono cabina singola estesa e doppia. Il nuovo design ha permesso di ridurre il coefficiente di resistenza aerodinamica a 0,40. La stessa meccanica viene utilizzata per la terza generazione del fuoristrada Pajero Sport.\nLa vettura viene commercializzata nel mercato EMEA anche dalla Fiat Professional con denominazione Fiat Fullback\nNel 2015 \u00e8 stata sottoposta nuovamente ai crash test dell'Euro NCAP, ottenendo nuovamente il risultato di 4 stelle.\nRestyling 2019.\nPresentata a settembre 2019 per il mercato italiano, con un nuovo design pi\u00f9 squadrato e solido. Viene lanciata con nuovo motore Diesel 4N14 2.2 a bassa compressione e iniezione diretta, con doppio albero a camme in testa interamente in alluminio, common rail 16v a 4 cilindri, e dotata di cambio automatico a 6 rapporti."}
{"id": "1314879", "revid": "599", "url": "https://it.wikipedia.org/wiki?curid=1314879", "title": "Matrice dei complementi algebrici", "text": ""}
{"id": "1314883", "revid": "712828", "url": "https://it.wikipedia.org/wiki?curid=1314883", "title": "Colli Ferrosi", "text": ""}
{"id": "1314885", "revid": "15756", "url": "https://it.wikipedia.org/wiki?curid=1314885", "title": "Cima di rapa", "text": "La cima di rapa \u00e8 un ortaggio tipico dell'agricoltura italiana, coltivato soprattutto in Lazio, Puglia, Calabria, Molise e Campania, nelle quali si estende il 95% della superficie agricola dedicata a questa pianta. La Puglia con 3.500 ettari di coltivazione produce un terzo del prodotto italiano.\nIn passato per questo ortaggio \u00e8 stato utilizzato il nome scientifico \"Brassica rapa\" subsp. \"sylvestris\" var. \"esculenta\", ma la sottospecie \"Brassica rapa sylvestris\" \u00e8 considerata sinonimo di \"Brassica rapa\".\nIn molte aree di coltivazione il nome \"cima di rapa\" \u00e8 ridotto al solo termine di \"rapa\", creando cos\u00ec equivoci con l'omonimo ortaggio.\nDella pianta si mangiano le infiorescenze in boccio (dette friarielli o broccoli di rapa) insieme alle foglie pi\u00f9 tenere che le circondano, secondo ricette che, in generale, fanno riferimento alla tradizione locale nelle diverse regioni.\nNelle varie regioni italiane sono note con varie denominazioni: friarielli, nel napoletano, broccoletti, broccoli di rapa, spichi nella Puglia meridionale, ecc.\nPer la sua caratteristica di vegetare e produrre con basse temperature \u00e8 considerato un ortaggio autunnale o invernale, di cui si consiglia l'uso per il contenuto in sali minerali, vitamine e fattori antiossidanti.\nCiclo colturale.\nLe variet\u00e0 pi\u00f9 precoci (ad esempio a ciclo produttivo di 40 giorni) si seminano a spaglio a fine estate o all'inizio dell'autunno, per avere una produzione anticipata rispetto all'arrivo dell'inverno. Da queste variet\u00e0 \u00e8 difficile ottenere in campo seme fertile, per cui vanno ripiantate nella primavera successiva solo per questo specifico scopo. Le variet\u00e0 a ciclo pi\u00f9 lungo (a 60, 90, 120 giorni) si seminano a spaglio o si trapiantano in file distanti 50 cm e a 25\u00a0cm di intervallo sulla fila. La semina a spaglio prevede uno spargimento di circa 30 semi per metro quadrato con un consumo di circa 10 grammi di semi per 100 metri quadrati (1 grammo di semente contiene circa 300-400 semi). La gerrminabilit\u00e0 in condizioni ottimali \u00e8 di circa l'80%, in caso di eccessivo costipamento delle piante si procede a diradamento manuale. Nella prima fase vegetativa, la pianta emette una rosetta basale di foglie, mentre in fase riproduttiva sviluppa steli terminanti in infiorescenze tenere e carnose.\nNel caso di semina diretta in pieno campo le piccole piantine in emersione risultano soggette ad attacchi di parassiti tra cui in particolare l'altica (pidocchio o pulce della rapa) che con l'erosione delle prime foglie essenziali alla produzione di clorofilla porta alla perdita completa della piantina e di ampia parte della produzione.\nLe variet\u00e0 fanno capo a ecotipi la cui denominazione ricorda la localit\u00e0 di coltivazione (\"Cima di rapa Cassanese\") oppure la lunghezza del ciclo (\"quarantina\", \"sessantina\") o il periodo di raccolta (\"natalina\", \"marzaiola\") o infine una combinazioni tra i due caratteri (\"tardiva di Fasano\", \"di aprile di Carovigno\"). Le variet\u00e0 precoci impiegano 60-80 giorni dalla semina alla fioritura (ad esempio \"quarantina\" e \"Cinquantina\"), mentre quelle pi\u00f9 tardive (es. \"Cima di rapa di aprile\", \"maggiaiola di Sala Consilina\") sino a circa 200 giorni. L'altezza della pianta \u00e8 in genere legata alla lunghezza del ciclo di crescita: le popolazioni precoci sono di taglia bassa (50\u201360\u00a0cm) le tardive primaverili pi\u00f9 alte (es. 110\u00a0cm la \"Cima di rapa di marzo di Mola di Bari\").\nLe diverse variet\u00e0 sono caratterizzate da cespi pi\u00f9 o meno grossi, per le variet\u00e0 a cespi bassi e grossi vanno ricordate ad esempio le variet\u00e0 leccesi, la tre stelle di Francavilla Fontana o Carovigno, ecc..) oppure caratterizzate per la posizione della infiorescenza rispetto alle foglie pi\u00f9 grandi. Le cime di rapa marzatica di Minervino Murge presentano una caratteristica infiorescenza alta rispetto alle altre variet\u00e0 che si raccoglie in caratteristici mazzi legati per la vendita.\nLa raccolta, scalare, si esegue in autunno, inverno o nella successiva primavera secondo la lunghezza del ciclo, raccogliendo a mano le infiorescenze con lo stelo fino all'inserzione delle infiorescenze laterali, con tutte le foglie annesse. L'apertura dei fiori deprezza la qualit\u00e0 del prodotto. Le variet\u00e0 a cespo e infiorescenza bassa e grossa, generalmente tardive, si raccolgono con l'estirpazione dell'intera pianta col consumo anche della parte tenera e carnosa del cespo basale, le variet\u00e0 con broccolo piccolo o isolato si raccolgono puntando il singolo broccolo lasciando la possibilit\u00e0 di numerosi ricacci fino al periodo in cui la pianta tende a fiorire piuttosto che a vegetare e produrre nuovi broccoli. Come per altre piante della stessa famiglia che producono numerosi broccoli isolati o piccoli broccoli da ricaccio, infatti, la raccolta si protrae con la classica spuntatura continua con preservazione della pianta fino al termine del ciclo naturale di vita.\nUsi in cucina.\nLa cima di rapa \u00e8 largamente utilizzata e molto diffusa nella cucina tradizionale meridionale, in particolare in quella pugliese, calabrese e campana.\nViene consumata cotta e rappresenta l'ingrediente principale di numerosi piatti tipici della cucina pugliese, tra cui le famose \"orecchiette alle cime di rapa\", gli \"strascinati e cime di rapa\" , le \"rape stufate col peperoncino\", \"fave e rape\", \"cime di rapa\".\nUn ampio utilizzo si ha in abbinamento alla salsiccia, per cui \u00e8 nota una specialit\u00e0 calabrese (\"vruacculi i rapi e sazizza piccante\"), campana (la pizza con \"sasicc' e friarielli\") e una simile pugliese (la puccia con rape e salsiccia del tarantino).\nSi preferisce l'uso di giovani esemplari, non pi\u00f9 di 15\u00a0cm, per via del loro sapore meno amaro. Nella zona di Mottola, invece, si preferisce l'uso di esemplari pi\u00f9 adulti, tra 25 e 30\u00a0cm, accompagnati da un sugo di lumache di terra.\nComposizione e valore nutrizionale.\nLa cima di rapa \u00e8 molto apprezzata anche per il suo basso valore calorico, che \u00e8 di 22 kcal per 100\u00a0g. La sua composizione chimica media \u00e8 la seguente:\nIn 100\u00a0g di parte edule sono presenti, inoltre, 1,5\u00a0mg di ferro, 97\u00a0mg di calcio, 69\u00a0mg di fosforo, 225\u00a0\u00b5g di vitamina A, 110\u00a0mg di vitamina C, nonch\u00e9 un elevato contenuto di polifenoli."}
{"id": "1314889", "revid": "1788047", "url": "https://it.wikipedia.org/wiki?curid=1314889", "title": "King Kong (Jibbs)", "text": "King Kong \u00e8 il secondo singolo di Jibbs, tratto dall'album \"Jibbs feat. Jibbs\", che vede anche la partecipazione di Chamillionaire.\nInformazioni.\nIl titolo della canzone non si riferisce alla scimmia gigante di numerosi film, ma ad un sistema audio formato da subwoofer (altoparlanti adatti alla riproduzione di audio a bassa frequenza), che si trovano in alcuni camion. Il riferimento originale era alla \"King Kong Electronics\", produttrice di periferiche audio per automobili, tra cui proprio i subwoofer. Nel video, il camion alla fine reca su una fiancata le parole \"King Kong\", nello stesso carattere del titolo del remake del 2005.\nClassifiche.\nDebutt\u00f2 nella Billboard Hot 100 al 96\u00ba posto. I presupposti non erano felicissimi, e non si pensava potesse far bene come \"Chain Hang Low\". Dopo una settimana scende al 98\u00ba posto (Chain Hang Low, nella sua seconda settimana di permanenza in chart, era arrivata in top 40). Successivamente sal\u00ec all'87\u00ba posto. Il suo massimo raggiunto \u00e8 il n\u00b0 54."}
{"id": "1314893", "revid": "767487", "url": "https://it.wikipedia.org/wiki?curid=1314893", "title": "Brent Harding", "text": "Ha inoltre collaborato con Mike Ness alla realizzazione dei suoi due album solisti.\nPrima dei Distortion ha militato nei seguenti gruppi: Deke Dickerson, Ecco-Fonics, The Eugene Edwards Band, The Lucky Stars, The Sleepwalkers."}
{"id": "1314906", "revid": "124123", "url": "https://it.wikipedia.org/wiki?curid=1314906", "title": "Nati nel 1449", "text": ""}
{"id": "1314915", "revid": "1543377", "url": "https://it.wikipedia.org/wiki?curid=1314915", "title": "Maximilien Misson", "text": "Biografia.\nNato a Lione, in seguito alla revoca dell'Editto di Nantes, avvenuta con l'editto di Fontainebleau, le sue cariche al Parlamento di Parigi vennero revocate cos\u00ec come gli furono confiscati i beni. Pi\u00f9 tardi lasci\u00f2 il paese natio preferendo una regione riformata d'Europa dove cerc\u00f2 di ricostruirsi una posizione economica e sociale. Ottenne la carica di precettore di un aristocratico inglese, il conte d'Arran, che accompagn\u00f2 nel Grand Tour tra il 1687 e il 1688 viaggiando in Olanda, Germania e Italia. Il nobile e Misson visitarono l'Italia durante il \"tour di formazione sul continente\" (1687); in questi anni, Maximilien, scrisse \"Nouveau Voyage d'Italie\", stampato nel 1691 e tradotto in tre lingue: inglese, tedesco e olandese, che per il successivo cinquantennio fu tra le pi\u00f9 consultate guide per viaggiatori, specialmente nel XVIII secolo.\nNel 1698 pubblic\u00f2 la sua seconda opera, \"M\u00e9moires et observations faites par un voyageur en Angleterre\", e nel 1708 la sua ultima opera, \"Un nuovo viaggio alle indie orientali\"."}
{"id": "1314917", "revid": "1318658", "url": "https://it.wikipedia.org/wiki?curid=1314917", "title": "Archivio Generale delle Indie", "text": "LArchivio Generale delle Indie, in spagnolo \"Archivo General de Indias\", \u00e8 uno dei cinque archivi di Stato centrali spagnoli, ed in particolare quello che contiene i documenti relativi all'Impero spagnolo nelle Americhe e nelle Filippine. L'Archivio Generale delle Indie ha sede a Siviglia, presso l'antico mercato, la \"Casa Lonja de Mercaderes\", in un palazzo progettato da Juan de Herrera, un insolito esempio italo-spagnolo di architettura del Rinascimento. L'edificio ed il relativo contesto sono stati inseriti nel 1987 tra i patrimoni dell'umanit\u00e0 dell'UNESCO.\nSede.\nL'origine della struttura risale alla fondazione da parte di Filippo II di Spagna della \"Casa de Contrataci\u00f3n\", o \"Casa Lonja\". Filippo commission\u00f2 la costruzione nel 1572 a Juan de Herrera , l'architetto dell'Escorial. I mercanti di Siviglia erano abituati ad utilizzare la cattedrale per svolgere il loro commercio.\nL'edificio comprende un grande patio centrale su due piani, con le finestre montate in pannelli leggermente interrati tra pilastri piatti. L'edificio \u00e8 sormontato da una balaustra con obelischi rustici in ogni angolo. Non esistono sculture decorative, solo alcune in pietra e stucco.\nLa costruzione dell'edificio inizi\u00f2 nel 1584 per mano di Juan de Mijares, il quale lavor\u00f2 sui piani di Herrera, e venne aperto all'uso nel 1598, secondo quanto riportato in un'iscrizione sulla facciata nord. I lavori di completamento proseguirono per tutto il diciassettesimo secolo, diretti fino al 1629 dall'arcivescovo Juan de Zum\u00e1rraga ed infine completati da Falconete.\nPatrimonio.\nNel 1785, per decreto di Carlo III, gli archivi del Consiglio delle Indie (\"Consejo de Indias\") vennero ospitati in questa sede, al fine di unificare sotto un unico tetto tutti i documenti riguardanti l'impero spagnolo, che fino a quel tempo erano dispersi in vari archivi, tra cui Simancas, Cadice e Siviglia. La responsabilit\u00e0 del progetto venne assegnata a Jos\u00e9 de G\u00e1lvez y Gallardo, Segretario delle Indie, che dipendeva dallo storico Juan Bautista Mu\u00f1oz per quanto riguarda l'esecuzione dei piani. Vi furono due principali motivazioni per questo progetto; oltre allo scarso spazio disponibile presso l\"Archivo General de Simancas\" (archivio centrale della Corona Spagnola) vi fu la speranza, nello spirito dell'Illuminismo, che gli storici spagnoli tenessero traccia della storia dell'impero spagnolo. Venne deciso che tutti i documenti redatti dopo il 1760 avrebbero dovuto essere conservati qui.\nIl primo dei documenti arriv\u00f2 nell'ottobre 1785. Si resero necessarie alcune ristrutturazioni della \"Casa Lonja\" per sistemare il materiale, e quindi venne aggiunta una grande scalinata di marmo secondo il progetto di Lucas Cintara del 1787.\nGli archivi sono ricchi di materiale autografo dai tempi dei primi conquistadores alla fine del diciannovesimo secolo: vi si trova il diario di bordo di Cristoforo Colombo, la bolla pontificia di demarcazione \"Inter Caetera\" emanata da Papa Alessandro VI che divise il mondo tra Spagna e Portogallo, autografi di Ferdinando Magellano, Vasco N\u00fa\u00f1ez de Balboa, Hern\u00e1n Cort\u00e9s e Francisco Pizarro, ed anche la richiesta avanzata da Miguel de Cervantes per ottenere un indirizzo di posta ufficiale, nonch\u00e9 mappe e piani delle citt\u00e0 coloniali delle Americhe, oltre ad archivi ordinari che testimoniano il lavoro mese per mese di tutto l'apparato imperiale, recuperato e studiato dagli storici spagnoli negli ultimi due secoli.\nAttualmente l\"Archivo General de Indias\" ospita circa nove chilometri di scaffali, volumi e circa 80 milioni di pagine prodotte dall'amministrazione coloniale:\nLa struttura \u00e8 stata restaurata nel periodo 2002-2004, senza per\u00f2 interrompere le sue funzioni di biblioteca di ricerca. Nel 2005 \u00e8 stato avviato un programma che cerca di digitalizzare gli oltre 15 milioni di pagine presenti."}
{"id": "1314920", "revid": "6923", "url": "https://it.wikipedia.org/wiki?curid=1314920", "title": "Loa (Tex)", "text": "Loa \u00e8 un personaggio del fumetto western \"Tex Willer\", edito dalla Sergio Bonelli Editore, ideato da Giovanni Luigi Bonelli e realizzato graficamente da Galep.\nPersonaggio.\n1\u00aa apparizione.\nLoa debutta nelle pagine dell'albo n. 93, nella vignetta \"Terrore nella giungla\" (storia che segue \"Terrore sulla savana\") ed appare come una bella mambo (sacerdotessa del vud\u00f9) alleata con Mefisto.\nIn questa storia, Loa viene per la prima volta a contatto con lo stregone Mefisto il quale, evaso dal manicomio con il maniaco religioso e criminale Jean de La Fayette (convinto di essere il dio del vud\u00f9 Baron Samedi), fonda il \"Regno del Grande Serpente\" scacciando alcuni soldati e Seminoles.\nTex e i suoi pards puntano a tappe forzate verso la Florida allo scopo di annientare il Regno del Grande Serpente. Vi appare in questa storia anche il losco \"Dambo\", luogotenente di Baron Samedi e compagno di Loa che fa bruciare il campo dei Seminoles perch\u00e9 avevano rifiutato di allearsi con i seguaci del vud\u00f9. Successivamente Tex e i suoi si alleano con i soldati di \"Fort Myers\" e sono soggetti di numerosi, ma inefficaci, attentati. Alleati con anche i Seminoles, Tex e i suoi tre pards appiccano il fuoco alla giungla, mentre i militari di Fort Myers cannoneggiano il castello di Lafayette, il quale, insieme a Mefisto, perisce sotto le macerie, mentre i seguaci del vud\u00f9 muoiono trafitti dalle frecce indiane o divorati dagli alligatori. Unica superstite \u00e8 proprio Loa, che aveva tentato di scappare insieme a suo padre Otami (anch'egli sacerdote vud\u00f9) dopo avere nascosto i diamanti di Baron Samedi, e che finisce come schiava del capo pellerossa Yampas.\n2\u00aa apparizione.\nConclusa la prima storia, Loa riappare successivamente nell'albo n. 126 intitolato \"I quattro amuleti\", dove si allea col figlio di Mefisto, Yama, e insieme a lui prima uccide Yampas e poi trama per vendicarsi di Tex e dei suoi amici, attingendo poteri dagli inferi. Intanto, i quattro pards navigano verso Tampa, convocati dallo stregone \"Ho-Yan\" dei Seminoles, e sul battello vengono messi alla prova gli amuleti (precisamente dei bracciali) protettivi di Nuvola Rossa, lo sciamano navajo: Yama non riesce a colpire i rangers.\nLa marcia di Tex, Carson, Kit e Tiger Jack verso il campo dei Seminoles, nel cuore delle paludi della Florida, prosegue fra mille insidie. Yama e Loa dal ponte di un tetro veliero manovrano l'azione di una schiera di bellicosi neri seguaci del vud\u00f9, scatenando perfino uno zombie contro di loro. Giunti al villaggio indiano, i pards apprendono dell'orribile fine del sakem Yampas (ucciso magicamente da Loa per vendicarsi) e puntano sulle rovine del castello di Baron Samedi senza accorgersi che stanno in realt\u00e0 per cadere in una trappola del figlio di Mefisto.\nIn seguito il servo di Yama \"Thomas\", passato dalla parte dei rangers dopo essere stato tradito e usato come esca dal figlio di Mefisto, sale sul veliero di Yama e Loa e, con l'aiuto degli altri adepti del vud\u00f9, riesce ad impacchettare i due stregoni per poi gettarli in mare in occasione di una tempesta.\n3\u00aa apparizione.\nLoa si ripresenta sulla saga di Tex nel n. 162, \"Il ritorno di Yama\", che riprende dove si era conclusa la saga precedente. Loa, dopo avere ucciso l'ultimo ammutinato in grado di pilotare il veliero, cade dal ponte della nave nel corso della tempesta, chiede quindi aiuto al diabolico Yama, che per\u00f2 afferma di non poterla salvare. Loa sembra dunque annegare tra i flutti, ma riuscir\u00e0 a aggrapparsi a un frammento del relitto e a reggere fino alla fine della tempesta, per essere infine salvata da due pescatori.\n4\u00aa apparizione.\nL'ultima apparizione di Loa avviene nel albo n\u00b0 501 intitolato \"Mefisto!\". Stavolta, il pericolo per Tex Willer e i suoi pards viene dalla Ville Lumiere, Parigi, teatro di ogni stravaganza e meraviglia. Una delle quali \u00e8 \"Narbas\", uno stregone ind\u00f9 in grado di favorire il ritorno in vita degli spiriti dell'aldil\u00e0. L'incontro tra Narbas e \"Lily Dickart\", ora contessa Leonov, avviene allo scopo di riportare in vita il fratello di lei, Mefisto, in modo da vendicarsi finalmente di Tex Willer. Il maestro Narbas ha bisogno per\u00f2 del cadavere di Mefisto per farlo tornare in vita. E l'unica persona che conosce l'accesso alle segrete del castello dove giacciono le ossa di Mefisto \u00e8 proprio la bella mambo Loa. Mefisto, una volta tornato in vita, perdona la \"mambo\" dell'antico tradimento, ma non fidandosi pi\u00f9 di lei decide di non avvalersi della sua collaborazione lasciandola a Tampa. Una storia che si conclude con l'ennesima sconfitta di Mefisto il quale si dilegua sotto gli occhi di Tex e dei suoi pards promettendo per\u00f2 di ritornare un giorno per vendicarsi una volta per tutte."}
{"id": "1314927", "revid": "767487", "url": "https://it.wikipedia.org/wiki?curid=1314927", "title": "Charlie Quintana", "text": "Biografia.\nConosciuto per essere stato il batterista dei Plugz, ha anche suonato con Mike Ness in uno dei suoi album solisti, con Bob Dylan, Izzy Stradlin (nell'album Izzy Stradlin and the Ju Ju Hounds), Joan Osborne, e per un breve periodo con due band chiamate Cracker e Agent Orange.\nDal 2000 al 2009 \u00e8 stato il batterista dei Social Distortion.\n\u00c8 morto il 14 marzo 2018 a 56 anni a causa di un infarto."}
{"id": "1314931", "revid": "1305887", "url": "https://it.wikipedia.org/wiki?curid=1314931", "title": "Cr\u00e8me br\u00fbl\u00e9e", "text": "La crema bruciata (\"Cr\u00e8me br\u00fbl\u00e9e\" in francese) \u00e8 una crema formata da una base di crema inglese cotta e sormontata da una sfoglia croccante di zucchero caramellato. La crema inglese utilizzata \u00e8 completamente a base di panna liquida anzich\u00e9 di latte e, a differenza della crema pasticcera, non contiene alcun tipo di amido.\nStoria.\nLa prima ricetta documentata di cr\u00e8me br\u00fbl\u00e9e risale a un libro di cucina francese del 1691. Nonostante il nome, pare che sia d'origine inglese, essendo, un vecchio nome per la ricetta, \u00abcrema inglese\u00bb (\"cr\u00e8me anglaise\"). In inglese questo dolce si chiama \"burnt cream\", cio\u00e8 \u00abcrema bruciata\u00bb. In Inghilterra questo dolce ha un'associazione forte e tradizionale con il Trinity College di Cambridge dove fin dal 1879 vige l'usanza di preparare la cr\u00e8me br\u00fbl\u00e9e imprimendo lo stemma della scuola nella sua parte superiore con l'ausilio di un apposito ferro arroventato.\nCr\u00e8me br\u00fbl\u00e9e e crema catalana.\nLa principale differenza fra la crema catalana e la cr\u00e8me br\u00fbl\u00e9e sta nel fatto che, mentre la prima viene preparata sul fornello, la cr\u00e8me br\u00fbl\u00e9e va fatta cuocere in forno a bagnomaria. Inoltre nella preparazione della crema catalana non \u00e8 previsto l'uso della panna, bens\u00ec del latte intero con percentuale grassa del 3,5%."}
{"id": "1314941", "revid": "767487", "url": "https://it.wikipedia.org/wiki?curid=1314941", "title": "Zitti e mosca", "text": "Zitti e mosca \u00e8 un film del 1991 diretto da Alessandro Benvenuti.\nTrama.\nUn piccolo paese toscano attende con fremito la Festa dell'Unit\u00e0 nel periodo immediatamente successivo alla svolta della Bolognina nel 1991, tra anziani sostenitori della vecchia linea e giovani privi di qualsiasi velleit\u00e0 ideologica, che agiscono secondo la logica, allora in voga, dello \"Zitto e balla\".\nLuoghi delle riprese.\nIl film \u00e8 stato girato a Tavarnelle Val di Pesa, Ellera e Compiobbi di Fiesole, a Pontassieve, a San Francesco (Pelago), a Calenzano e a Borgo a Buggiano"}
{"id": "1314945", "revid": "767487", "url": "https://it.wikipedia.org/wiki?curid=1314945", "title": "Helge Bron\u00e9e", "text": "Caratteristiche tecniche.\nEra mancino. Aiutava spesso la squadra nella fase difensiva in quanto gradiva partire lontano dalla porta per poi finalizzare. In carriera ricopr\u00ec comunque tutti i ruoli eccezion fatta per quello del portiere.\nCarriera.\nEsplose nella squadra francese del Nancy. Nel 1950 venne ingaggiato, per 40 milioni di lire, dal Palermo del Principe Raimondo Lanza di Trabia, che lo aveva scoperto durante un suo viaggio di piacere a Nancy per la partita Nancy-Grenoble e che volle portarlo a tutti i costi a Palermo.\nBen presto entr\u00f2 in contrasto con l'allenatore dei rosanero Gipo Viani: durante una partita la sua squadra, per difendere il pareggio, si chiuse a catenaccio e lui, non gradendo, si spost\u00f2 in difesa buttando la palla in autogol. Negli spogliatoi fu poi preso a botte dal suo allenatore. Fuori dal campo aveva un carattere indisciplinato, che ben presto gli caus\u00f2 antipatie all'interno della societ\u00e0; anche per questo gioc\u00f2 in rosanero solamente per due stagioni (1950-1951 e 1951-1952) totalizzando 70 presenze e segnando 22 reti.\nLa sua carriera prosegu\u00ec nella , ma anche qui il suo carattere rissoso gli cre\u00f2 qualche problema. Dopo un Roma-Inter, fra lui e il suo compagno di squadra Arcadio Venturi sorse un diverbio, culminato con il lancio di una scarpa sulla faccia di un dirigente di riguardo, il dottor Campilli, figlio di un ministro. Bron\u00e9e venne messo fuori squadra, ponendo cos\u00ec termine alla sua avventura romanista.\nNel 1954 approd\u00f2 alla , dove rimase una sola stagione totalizzando 29 presenze e 11 reti. Nel campionato successivo and\u00f2 a concludere la sua carriera italiana nelle file del Novara. In Italia ha totalizzato complessivamente 177 presenze e 55 reti in massima serie.\nChiuse la carriera con il B 93."}
{"id": "1314949", "revid": "1543377", "url": "https://it.wikipedia.org/wiki?curid=1314949", "title": "Amedeo Giacomini", "text": "Biografia.\nConsiderato come \"\"il pi\u00f9 grande che il Friuli abbia avuto dopo Pasolini\", ha scritto sia in italiano che in friulano. La scelta di utilizzare la lingua friulana risale al 1976, anno del terremoto del Friuli. Nel 1987 alcuni suoi componimenti vengono inclusi nell'antologia della poesia dialettale curata da Franco Brevini; tale inclusione, accanto a nomi come Tonino Guerra e Delio Tessa, ne sancisce l'importanza nel panorama poetico italiano. Giacomini \u00e8 stato anche docente universitario presso l'universit\u00e0 di Udine e si \u00e8 dedicato alla filologia, curando diverse opere dialettali."}
{"id": "1314950", "revid": "287204", "url": "https://it.wikipedia.org/wiki?curid=1314950", "title": "L\u2019Espresso", "text": ""}
{"id": "1314960", "revid": "287204", "url": "https://it.wikipedia.org/wiki?curid=1314960", "title": "Serie A 2006-2007 (calcio femminile)", "text": "L'edizione 2006-2007 \u00e8 stata la quarantesima edizione del campionato italiano di Serie A femminile di calcio.\nIl Bardolino Verona ha conquistato lo scudetto per la seconda volta nella sua storia. Sono retrocesse in Serie A2 il Vigor Senigallia e il Porto Mantovano, mentre l'Agliana ha rinunciato a iscriversi alla stagione successiva e si \u00e8 sciolta. Il titolo di capocannoniere della Serie A \u00e8 andato per la settima volta a Patrizia Panico, autrice di 21 reti.\nStagione.\nNovit\u00e0.\nAl termine stagione 2005-2006 l'Atletico Oristano e l'Atalanta sono state retrocesse in Serie A2. Al loro posto sono stati promossi il Porto Mantovano, vincitore del girone A della Serie A2, e il Firenze, vincitore del girone B della Serie A2. Dopo la rinuncia, e successivo scioglimento, del Monti del Matese Bojano, l'Atalanta \u00e8 stato riammessa in Serie A.\nFormato.\nLe 12 squadre partecipanti si affrontano in un girone all'italiana con partite di andata e ritorno per un totale di 22 giornate.\nLa squadra campione d'Italia si qualifica alla UEFA Women's Cup 2007-2008.\nLe ultime due classificate retrocedono in Serie A2.\nClassifica finale.\nLegenda:\nNote:\nNote.\nLe classifiche ufficiali sono state pubblicate dal sito http://www.divisionecalciofemminile.it visitato in data 9 giugno 2007 e allegate al comunicato ufficiale n. 99 del 24 maggio 2007.\nIl sito \u00e8 stato cancellato dalla L.N.D. che ha continuato a pubblicarle su lnd.it spazio Divisione Calcio Femminile dalla stagione 2007-08."}
{"id": "1314963", "revid": "123315674", "url": "https://it.wikipedia.org/wiki?curid=1314963", "title": "Ion \u021airiac", "text": "Come uomo d'affari a capo della \u021airiac Holdings, \u00e8 stato il primo rumeno a entrare nella lista dei miliardari stilata da \"Forbes\" nel 2007: la sua fortuna \u00e8 calcolata nel 2020 in 1,2 miliardi di dollari\nBiografia.\nCarriera sportiva.\nLa prima apparizione di \u0162iriac sulla scena sportiva internazionale non fu come tennista ma come giocatore di hockey su ghiaccio con la nazionale romena alle Olimpiadi invernali del 1964; subito dopo questa esperienza \u0162iriac si dedica per\u00f2 al tennis che diventer\u00e0 il suo sport definitivamente. Con il connazionale e amico Ilie N\u0103stase vinse il doppio maschile degli Open di Francia del 1970 e fu diverse volte finalista di Coppa Davis negli anni settanta.\nNel 1983 diventa manager tennistico e in particolare segue Boris Becker dal 1984 al 1993. Nel 1998 diviene presidente del Comitato Olimpico Nazionale Romeno. \u0162iriac ha infine avuto la licenza del torneo \"BCR Open Romania\" sino al 1996. Nel decimo torneo del settembre 2005, il montepremi era di \u20ac: il vincitore, Florent Serra, si \u00e8 aggiudicato euro.\nIl sito dell'Associazione degli imprenditori di Romania, di cui \u00e8 membro fondatore, lo presenta come divorziato con due figli, ma in realt\u00e0 la situazione \u00e8 pi\u00f9 complessa: in un'intervista rilasciata al quotidiano \"Jurnalul Na\u0163ional\", \u0162iriac ha annunciato di avere ben 33 figli: 3 legittimi e 30 illegittimi. L'imprenditore ha assicurato che tutti i suoi figli riceveranno parti uguali della sua fortuna, stimata fra i 2,2 e i 2,4 miliardi di euro.\nNel 2013 viene introdotto nell'International Tennis Hall of Fame.\nCarriera imprenditoriale.\nDopo il ritiro dal tennis professionistico, Ion \u0162iriac diventa un uomo d'affari in Germania.\nIn seguito alla caduta del comunismo in Romania, \u0162iriac inizia diversi affari e investimenti in madrepatria: in particolare, nel 1990, fonda la Banca \u0162iriac, prima banca privata dell'epoca post-comunista in Romania. Le altre attivit\u00e0 che lo vedono impegnato vanno dalle assicurazioni, al leasing e concessionarie auto, sino alle linee aeree, attivit\u00e0 che gli hanno valso una fortuna stimata in oltre 900 milioni di dollari nel 2005.\nCollezionista.\nPossiede una collezione di auto e moto di oltre 400 modelli, tra cui auto in passato di propriet\u00e0 di Al Capone, Sammy Davis Jr. ed Elton John."}
{"id": "1314964", "revid": "122550935", "url": "https://it.wikipedia.org/wiki?curid=1314964", "title": "Nelo Risi", "text": "Biografia letteraria.\nLaureato in medicina come il fratello Dino, Nelo Risi si dedica alla poesia a partire dal 1941, anno in cui pubblica la sua prima raccolta, \"Le opere e i giorni\". Luciano Anceschi inserisce nell'antologia \"Linea Lombarda\" (1952) una serie di componimenti della prima produzione poetica di Risi. \nNello stesso periodo affianca all'attivit\u00e0 letteraria quella di regista, (l'esordio con il film \"Andremo in citt\u00e0\") realizzando otto film, oltre che un telefilm, cortometraggi, inchieste televisive e diversi documentari, tra i quali l'ultimo, uscito nel 2008 col titolo \"Possibili rapporti\", mostra un dialogo tra lo stesso Risi e il poeta Andrea Zanzotto, allora entrambi ultraottantenni.\nHa sposato la scrittrice di origine ungherese Edith Bruck.\nLa critica si interessa sin dagli anni Cinquanta dell'opera poetica di Risi. In un articolo del 1957 sul Corriere della Sera, Eugenio Montale scrive che Risi \"deve aver imparato, pi\u00f9 che dalla poesia, da certa recente pittura francese\". Cesare Garboli, in un intervento del 1958, parla di una \"poesia essenzialmente non metaforica\"; definizione ripresa e ampliata da Giovanni Raboni che, nell'introduzione a \"Poesie scelte 1943-1975\", sottolinea come nella poesia risiana \"il detto prevale sempre e comunque sul non detto, il nero sul bianco, la chiarezza sull'ambiguit\u00e0, il piano sullo spessore, l'univocit\u00e0 sulla polivalenza, e dove la musica non viene usata, simbolisticamente, per torcere il collo all'eloquenza ma, al contrario, per crearle intorno un nuovo spazio acustico, per incrementare \"l'indice d'ascolto\"\". \nNelo Risi rifugge dalla concezione di poesia come evasione o sogno, e anzi in essa vede uno strumento di impegno civile (evidente soprattutto nella raccolte degli anni Sessanta-Settanta fino ad \"Amica mia nemica\").\n\"Scrivere \u00e8 un atto politico\" afferma Risi in \"Dentro la sostanza\" (1965).\nLa pratica letteraria si orienta anche nell'ambito della traduzione poetica. Risi lavora a organiche traduzioni di \nPierre Jean Jouve e delle \"Moralit\u00e0 leggendarie\" di Jules Laforgue; altri poeti francesi di cui traduce episodicamente alcuni versi sono Guillaume Apollinaire, G\u00e9rard de Nerval, Robert Desnos, Max Jacob, Andr\u00e9 Fr\u00e9naud, Raymond Queneau, Henri Michaux (traduzioni antologizzate in \"Compito di francese e altre lingue 1943-1993\"). Alla base di questo interesse per la letteratura francese risiede, in parte, anche il periodo trascorso a Parigi nel secondo dopoguerra (1948-1953)."}
{"id": "1314966", "revid": "729019", "url": "https://it.wikipedia.org/wiki?curid=1314966", "title": "Aragonio Malaspina", "text": "Biografia.\nNel 1389 divenne canonico a Verona, nel 1403 arciprete ad Albenga, l'anno successivo ebbe un beneficio su una chiesa a Massa, che pass\u00f2 al fratello Bartolomeo. Divenuto Protonotario apostolico inizi\u00f2 a sostenere l'antipapa Benedetto XIII, conosciuto a Portofino quando quella Corte Pontificia vi aveva soggiornato per alcuni mesi. L'antipapa lo nomin\u00f2 vescovo ed amministratore apostolico della diocesi di Luni al fine di contrastare il legittimo vescovo, Giacomo de Rossi, l\u00ec posto dal rivale papa Gregorio XII. Riesce subito a mettersi contro, per il suo pessimo carattere e l'ingordigia di denaro, parte del clero e della nobilt\u00e0 locale che sosteneva l'antipapa, oltrech\u00e9 l'avido capitolo della cattedrale, che gi\u00e0 tollerava poco ogni singolo vescovo con cui doversi dividere introiti e benefici. Per il suo pessimo carattere gli venne attribuito il soprannome di \"Bufera\", che, invece di indispettirlo, egli adotter\u00e0 con orgoglio.\nNel 1400 accett\u00f2 di unire al suo cognome quello di Bartolelli quale segno di riconoscenza verso Ugolino Priore Fiorentino, che lo lasci\u00f2 suo erede universale.\nL'antipapa Giovanni XXIII pens\u00f2 di recuperare sostenitori nella diocesi nominandolo commissario apostolico per la dispensa delle indulgenze in Sicilia nel 1410, fornendolo quindi di una fonte di reddito alternativa a quella della locale diocesi, e trasferendolo nel 1415 a Brindisi come arcivescovo. Us\u00f2 le sue capacit\u00e0 militari e diplomatiche chiamandolo spesso a fare da tramite con il condottiero Andrea Fortebracci.\nTre anni dopo papa Martino V lo nomin\u00f2 arcivescovo di Otranto, ma mor\u00ec pochi giorni dopo l'ingresso in citt\u00e0 a seguito delle ferite riportate dopo uno scontro armato."}
{"id": "1314970", "revid": "172", "url": "https://it.wikipedia.org/wiki?curid=1314970", "title": "Assioma d'induzione", "text": ""}
{"id": "1314971", "revid": "172", "url": "https://it.wikipedia.org/wiki?curid=1314971", "title": "Principio di induzione", "text": ""}
{"id": "1314973", "revid": "2018598", "url": "https://it.wikipedia.org/wiki?curid=1314973", "title": "Centesimo", "text": "Centesimo (plurale centesimi) \u00e8 una parola italiana che deriva dal latino \"centesimus\", che ha lo stesso significato. La parola viene usata per indicare il centesimo di lira. Non tutte le monete con questo nome usano il termine centesimo per indicare le loro sotto-unit\u00e0. Ad esempio la lira turca equivale a 100 kuru\u015f e la lira maltese a 100 cent.\nValute che hanno il centesimo come sottounit\u00e0 sono:\nIn italiano \"centesimo\" \u00e8 comunemente usato per indicare il cent dell'euro.\nCentesimo \u00e8 stato la frazione di molte valute che hanno circolato in Italia:\nInoltre: "}
{"id": "1314982", "revid": "938", "url": "https://it.wikipedia.org/wiki?curid=1314982", "title": "Cent (moneta)", "text": "\u00a2 c\nNelle valute, il centesimo o cent \u00e8 una unit\u00e0 di misura monetaria uguale a 1/100 dell'unita monetaria presente nei vari paesi, in particolare per il dollaro americano e per l'euro (vedere \"Utilizzo\" per gli altri stati). Il termine pu\u00f2 anche riferirsi alla moneta che vale un centesimo. Negli Stati Uniti e in Canada 1\u00a2 \u00e8 conosciuto con il soprannome di \"penny\", che richiama la moneta inglese che ha lo stesso nome.\nEtimologia.\nEtimologicamente la parola \"centesimo\" (o cent) deriva dal termine latino \"centum\" ed \u00e8 collegata con il greco \"\u03b5\u03ba\u03b1\u03c4\u03cc\u03bd\" (\"hekaton\"); entrambi significano cento.\nSimbolo.\nI valori in centesimi compresi tra 1 e 99 sono anche indicati da una o due cifre seguite dal \"simbolo di centesimo\" (\"cent sign\") una lettera c minuscola tagliata dall'alto in basso da una linea verticale \u00a2 (2\u00a2, 99\u00a2). Nel caso il simbolo non sia disponibile (come ad esempio in ASCII) viene usata una semplice lettera c minuscola (2c, 99c). La prima modalit\u00e0 di uso \u00e8 comune negli Stati Uniti e in Canada, la seconda in Australia, Nuova Zelanda, Sudafrica e nell'Eurozona. Nei fogli elettronici l'uso del formato decimale (ad esempio \u20ac 0,99) \u00e8 comune in quanto rende semplice tenere allineati i separatori decimali.\nIl simbolo \"\u00a2\" ha valore Unicode U+00A2 (ereditato dal Latin-1), mentre la rappresentazione decimale \u00e8 162. In HTML viene inserito con &amp;cent; oppure &amp;#162;\nIl simbolo \"\u00a2\" pu\u00f2 essere ottenuto in ANSI tenendo premuto il tasto ALT e inserendo il numero 155 (ALT + 155) (su un Mac usare ALT + 4).\nIl simbolo di centesimo non va confuso con quello del col\u00f3n \u20a1, che ha codifica Unicode U+20A1 (o 8353 in decimale) o con il segno del cedi \u20b5, che ha codifica Unicode U+20B5 (o 8373 in decimale).\nUtilizzo.\nLe zecche presenti nel mondo normalmente creano monete per i valori compresi tra 0,1 e 10 euro, mentre riservano le banconote per i valori maggiori. Se l'inflazione fa calare il valore d'acquisto della valuta in molti casi le banconote vengono sostituite dalle monete, ad esempio ci\u00f2 \u00e8 successo nel caso di dollaro canadese, dollaro australiano (nel 1988), sterlina britannica e lira italiana, che hanno anche ritirato le monete di minor valore e/o hanno emesso banconote di valore maggiore. Il dollaro statunitense mantiene invece ancora in circolazione il biglietto di $1 insieme alla (meno popolare) moneta, mentre tutte le altre nazioni industrializzate usano normalmente delle monete metalliche per il valore equivalente.\nAltre sistemi di suddivisione monetaria sono possibili, come ad esempio nel caso della vecchia sterlina che sino alla decimalizzazione del 1971 era divisa in 20 scellini (\"s\") o in 240 vecchi penny (\"d\").\nEsempi di valute che hanno i centesimi o termini collegati come cents, \"centimo\", \"centesimo\", \"sen\" sono:\nEsempi di valute che non hanno i centesimi:"}
{"id": "1314985", "revid": "1226", "url": "https://it.wikipedia.org/wiki?curid=1314985", "title": "Villa Barbaro a Maser", "text": ""}
{"id": "1314987", "revid": "775372", "url": "https://it.wikipedia.org/wiki?curid=1314987", "title": "Henry Stimson", "text": "Fu Segretario di stato americano dal 1929 al 1933 e Segretario alla guerra dal 1940 al 1945.\nBiografia.\nHenry L. Stimson comparve sulla scena politica americana soltanto nel 1911, come segretario alla guerra. Nel 1917 fece parte, come colonnello, del corpo di spedizione americano in Francia. Dieci anni dopo, una difficile missione di mediatore nel Nicaragua, lo mise di nuovo in vista, procurandogli la nomina a governatore generale delle Filippine, dove riusc\u00ec a creare un profondo spirito di collaborazione tra i capi politici.\nDal 1929 al 1933 assunse le funzioni di segretario di stato sotto la presidenza di Herbert Hoover ed \u00e8 in quel periodo che si occup\u00f2 di negoziare con successo gli accordi per i debiti interalleati.\nNel 1930 fu a capo della delegazione americana alla conferenza navale di Londra e nel 1932 diresse la conferenza di Ginevra sul disarmo. L'anno successivo si ritir\u00f2 a vita privata pur continuando a seguire gli avvenimenti politici. Nella seconda guerra mondiale dimostr\u00f2 tutto il suo valore ed ebbe una parte importante nell'andamento delle operazioni a fianco di Roosevelt. \u00c8 stato membro della \"Pilgrims Society\" e del \"Council on Foreign Relations\". \u00c8 morto nel 1950.\nDottrina Stimson.\nIn seguito all'invasione giapponese della Manciuria, Stimson formul\u00f2 la cosiddetta \"Dottrina Stimson\", in base alla quale gli Stati Uniti dichiararono di non riconoscere come legittima l'acquisizione di un qualsiasi territorio avvenuta facendo ricorso alla forza."}
{"id": "1314993", "revid": "1543377", "url": "https://it.wikipedia.org/wiki?curid=1314993", "title": "Scarda", "text": "Scarda (in croato \u0160karda) \u00e8 un'isola della Croazia situata a sudest di Premuda, poco a ovest-nordovest di Isto e a ovest di Pago.\nAmministrativamente appartiene alla citt\u00e0 di Zara, nella regione zaratina e fa parte delle isole Liburniche meridionali.\nGeografia fisica.\nScarda \u00e8 situata nella parte occidentale dell'arcipelago delle isole Liburniche meridionali; \u00e8 bagnata a ovest dal mar Adriatico, a sudest dalla Bocca di Scarda che la separa da Isto, a est dalla parte meridionale del canale di Selve (\"Silbanski kanal\") e a nordovest dalla bocca di Premuda (\"Premudska vrata\") che la separa dall'isola omonima. Da quest'ultima dista 1,9\u00a0km e 740\u00a0m da Isto. Nel punto pi\u00f9 ravvicinato, punta Darchio (\"Arti\u0107\") nel comune di Brevilacqua, dista dalla terraferma 30,8\u00a0km.\nScarda \u00e8 un'isola dalla forma irregolare, orientata in direzione nordovest-sudest, che misura 3,41\u00a0km di lunghezza e 1,715\u00a0km di larghezza massima. Ha una superficie di 3,782\u00a0m\u00b2 e uno sviluppo costiero di 12,322\u00a0km. A sudest, sull'altura Cimbel (\"Vela \u010cimbel\"), raggiunge un'elevazione massima di 102,3\u00a0m s.l.m..\nLe estremit\u00e0 dell'isola sono: \"rt Glavica\" a nord, punta Cimbelic o punta Cimpel (\"rt \u010cimbeli\u0107\") a est, punta Satrana (\"rt Satrin\") a sud e punta Secca o punta Blata (\"Suhi rt\") a ovest.\nCoste.\nLungo le coste di Scarda si alternano insenature di diversa dimensione, promontori e una piccola penisola che termina con punta Cimbelic.\nTra i promontori, oltre alle gi\u00e0 citate estremit\u00e0, sono degni di nota:\nLe insenature principali sono invece:\nOrografia.\nLa parte nordoccidentale di Scarda \u00e8 pi\u00f9 bassa del resto dell'isola e raggiunge al massimo i 23,7\u00a0m s.l.m. nei pressi di valle Loisca. Al centro si innalzano invece la collina \"Stra\u017ea\" (75\u00a0m) e la \"Tri\u0161\u0107en\" (63\u00a0m), mentre a sud si trova la collina \"Puntali\u0107\" (62\u00a0m). A sudest si trova il gi\u00e0 citato monte Cimbel, punto pi\u00f9 alto dell'isola.\nGeografia antropica.\nA causa del forte spopolamento subito negli anni '90, l'unico villaggio, omonimo dell'isola e situato nel nord, contava soli 4 abitanti al censimento del 2001."}
{"id": "1314999", "revid": "13833", "url": "https://it.wikipedia.org/wiki?curid=1314999", "title": "\u0160karda", "text": ""}
{"id": "1315001", "revid": "22475", "url": "https://it.wikipedia.org/wiki?curid=1315001", "title": "Fotografia panoramica", "text": "Con fotografia panoramica (o \"panoramic mosaic\") si intende la tecnica che permette di creare un'immagine che copra un ampio angolo visivo, tra 180\u00b0 e 360\u00b0, tramite la composizione di un mosaico di foto adiacenti, in genere con lo scopo di visualizzare un panorama naturalistico o la vista di un ambiente in modo pi\u00f9 simile a come viene percepita dal vivo.\nTecnologia.\nIl metodo pi\u00f9 comune consiste nella composizione di diverse foto adiacenti tramite software automatici. In genere si usa una sola serie di foto in senso orizzontale, ma \u00e8 possibile usare anche pi\u00f9 linee sovrapposte, al limite a formare una foto con angoli di vista orizzontale di 360\u00b0 e verticale di 180\u00b0, rappresentante l'intera sfera.\nI programmi automatici impiegano algoritmi complessi e procedimenti matematici in grado di riconoscere elementi corrispondenti nelle porzioni di foto sovrapposte, calcolando delle funzioni di omotetia utili a deformare le foto di partenza. La deformazione \u00e8 necessaria in quanto linee diritte devono divenire curve e linee parallele divengono convergenti.\nLa fotografia panoramica viene creata con uno stativo di grande stabilit\u00e0 e una \"testa\" panoramica graduata che permetta di regolare il parallasse e il punto nodale in modo che le foto possano essere cucite con precisione. Elaborate con software professionali, vengono esportate le panografie che possono essere visualizzate su cataloghi multimediali, siti internet, presentazioni filmate.\nProblemi di angolo di campo.\nIl campo visivo umano \u00e8 di circa 130\u00b0 x 200\u00b0 (verticale/orizzontale), enormemente superiore all'angolo visualizzabile da una qualunque macchina fotografica.\nGli obbiettivi fotografici grandangolari hanno un angolo di campo (misurato sulla diagonale) che varia da 47\u00b0 a 95\u00b0 per un grandangolare, per portarsi a 180\u00b0 negli ultragrandangolari e fish-eye.\nComposizione lineare orizzontale.\nPer realizzare una \"foto panoramica\" \u00e8 necessario normalmente comporre diverse foto. La procedura comunemente impiegata \u00e8 l'esecuzione di una serie di fotografie con la macchina fotografica posizionata su cavalletto livellato e con alzo nullo (in modo che le linee verticali risultino parallele sulla foto), ogni foto spaziata angolarmente di una quantit\u00e0 prefissata, in modo che le foto abbiano una sovrapposizione del 40-50%.\nVisione dinamica.\nEsistono formati particolari che permettono di generare e di vedere fotografie panoramiche muovendo l'angolo di vista, avvicinandosi, allontanandosi, ecc. Solitamente si tratta di formati \"QuickTime\".\nSoftware dedicato.\nL'esecuzione di una composizione fotografica richiede complessi calcoli matematici ed \u00e8 eseguita normalmente con software specifici, alcuni dei quali sono gratuiti e open source: un esempio \u00e8 Hugin."}
{"id": "1315003", "revid": "2124998", "url": "https://it.wikipedia.org/wiki?curid=1315003", "title": "Luisa Ranieri", "text": "Carriera.\nNapoletana, cresciuta nel quartiere del Vomero, \u00e8 attrice di teatro, cinema e televisione, nel 2001 debutta sul grande schermo come protagonista nel film \"Il principe e il pirata\", diretto da Leonardo Pieraccioni. Nel 2001 \u00e8 protagonista del primo episodio della campagna pubblicitaria \u201cNestea\u201d, con il tormentone \u201cAnto', fa caldo\u201d con la regia di Alessandro D'Alatri insieme a Edoardo Sylos Labini. Nel 2003 \u00e8 \"Assunta Goretti\", la madre della celebre santa, nella miniserie tv di Rai 1, \"Maria Goretti\", per la regia di Giulio Base. L'anno seguente \u00e8 protagonista della miniserie in sei puntate, \"La omicidi\", con Massimo Ghini, regia di Riccardo Milani dal quale viene diretta anche nella miniserie in due puntate, \"Cefalonia\" (2005), in cui \u00e8 protagonista insieme a Luca Zingaretti, suo attuale marito.\nNel 2004 \u00e8 protagonista di \"Eros\", nell'episodio \"Il filo pericoloso delle cose\", diretto da Michelangelo Antonioni. L'anno successivo interpreta il ruolo di \"Maria Callas\" nella miniserie \"Callas e Onassis\", diretta da Giorgio Capitani e trasmessa da Canale 5. Inoltre affianca Adriano Celentano nel programma di Rai 1, \"Rockpolitik\". Nel 2007 torna sul grande schermo con il film di \"SMS - Sotto mentite spoglie\", diretto da Vincenzo Salemme, e l'anno successivo su Canale 5 con le miniserie \"'O professore\", regia di Maurizio Zaccaro, con Sergio Castellitto, presentata in anteprima durante il \"Roma Fiction Fest\" del 2007, e \"Amiche mie\", regia di Luca Miniero e Paolo Genovese.\nNel 2009 \u00e8 nuovamente nei cinema con il film di Pupi Avati, \"Gli amici del bar Margherita\". Tra il 2009 e il 2010 recita in teatro con \"L'oro di Napoli\" di Gianfelice Imparato e Armando Pugliese, quest'ultimo anche il regista dello spettacolo, trasposizione teatrale dei racconti di Giuseppe Marotta. Nel 2011 recita nel film \"Mozzarella Stories\" e ha una parte nel film \"Benvenuto a bordo\". Dal marzo al giugno 2012, ha sostituito Camila Raznovich nella conduzione di \"Amore criminale\" su Rai 3. Nell'autunno 2012 la Ranieri conduce un nuovo ciclo del programma.\nNel 2013 recita nel film \"Maldamore\" del regista Angelo Longoni con Luca Zingaretti, Claudia Gerini, Alessio Boni e Ambra Angiolini. Nel 2014 \u00e8 stata la madrina del Festival del Cinema di Venezia. Nel 2016 interpreta l'imprenditrice italiana Luisa Spagnoli nell'omonima fiction di Rai 1. Nel 2018 \u00e8 protagonista insieme a Francesco Arca nella fiction Rai \"La vita promessa\" con la regia di Ricky Tognazzi. A partire dal 2021 diventa l'interprete principale della fortunata fiction Rai \"Le indagini di Lolita Lobosco\", tratta dai romanzi di Gabriella Genisi.\nVita privata.\nDal 2005 \u00e8 legata sentimentalmente all'attore Luca Zingaretti, con il quale si \u00e8 sposata il 23 giugno 2012 con rito civile al Castello di Donnafugata a Ragusa in Sicilia e dal quale ha avuto due figlie: Emma, nata il 9 luglio 2011 e Bianca, nata il 27 luglio 2015. \u00c8 quindi cognata del politico Nicola Zingaretti, presidente della regione Lazio dal 2013 e segretario del Partito Democratico dal 2019 al 2021."}
{"id": "1315005", "revid": "125891788", "url": "https://it.wikipedia.org/wiki?curid=1315005", "title": "Riforma della RAI del 1975", "text": "La riforma della RAI del 1975 consiste nella nuova disciplina della Radiotelevisione Italiana contenuta nella legge 14 aprile 1975, n. 103. \nIl provvedimento introdusse nuove norme in materia di diffusione radiotelevisiva in Italia.\nI contenuti.\nSecondo la legge, i principi fondamentali del servizio pubblico, sono \"indipendenza\", \"obiettivit\u00e0\" e \"apertura alle diverse tendenze politiche, sociali e culturali\". Garante ne \u00e8 l'apposita \"Commissione parlamentare per l'indirizzo generale e la vigilanza dei servizi radiotelevisivi\". Le novit\u00e0 pi\u00f9 importanti contenute nella norma possono essere cos\u00ec riassunte:\nLe conseguenze politiche.\nCon il passaggio del servizio pubblico dal controllo del governo a quello parlamentare, si avvia quel processo poi ribattezzato genericamente \"Lottizzazione\" (termine coniato nel 1974 da Alberto Ronchey), ovvero la spartizione dei canali radiotelevisivi della Rai su base elettorale. \nIl primo effetto fu l'incorporazione di Rai 1 e di Radio 2 nella sfera di influenza della Democrazia Cristiana, di Rai 2 e di Radio 1 in quella del Partito Socialista Italiano e di Rai 3 in quella del Partito Comunista Italiano, mentre Radio 3 viene assegnata alla cosiddetta \"area laica\".\nNel medesimo periodo il direttore generale della Rai Biagio Agnes attua due strategie di comando:\nI risvolti culturali.\nGli anni immediatamente successivi alla riforma vengono ricordati come particolarmente prolifici sia dal punto di vista creativo che progettuale. La neonata concorrenza intellettuale fra le tre reti, infatti, aveva portato a una marcata contrapposizione fra stili e pubblici di riferimento. Questa nuova dimensione culturale e politica della Rai, innovatrice nei primi anni, , si and\u00f2 inoltre a sovrapporre all'esordio delle regolari trasmissioni a colori (1\u00ba gennaio 1977). \nUn caso a parte \u00e8 rappresentato, in modo esemplare, da \"Programmi dell'accesso\" (poi rinominato \"Spaziolibero\"), un format nato come diretta conseguenza di uno degli aspetti maggiormente sottolineati dalla riforma, ovvero \u00abl'Accesso delle minoranze al mezzo radiotelevisivo\u00bb, del quale \"Spaziolibero\" \u00e8 sinonimo e strumento privilegiato."}
{"id": "1315006", "revid": "118783674", "url": "https://it.wikipedia.org/wiki?curid=1315006", "title": "Mitsubishi Pajero Pinin", "text": "Il Mitsubishi Pajero Pinin \u00e8 un fuoristrada prodotto dall'azienda nipponica Mitsubishi Motors Corporation dal 1998 al 2006. Il suffisso Pinin che fa parte del nome del modello deriva dall'abbreviazione di Pininfarina, storico carrozziere responsabile della creazione del design del piccolo fuoristrada.\nEd \u00e8 proprio la Pininfarina che lo ha prodotto nel suo stabilimento di Bairo sin dal luglio 1999 per il mercato europeo. Gli altri stabilimenti di produzione erano localizzati in Giappone e Brasile.\nIl contesto.\n\u00c8 una versione compatta del Pajero, classificabile tra i Mini SUV e le fuoristrada. Dai SUV eredita la linea moderna e simpatica mentre dai fuoristrada eredita il telaio a longheroni e l'ottima mobilit\u00e0 anche sui fondi pi\u00f9 difficili con la possibilit\u00e0 di inserimento manuale della trazione integrale a 4 posizioni con bloccaggio differenziale e marce ridotte chiamata Super Select 4WD.\nLa vettura debutta in giappone nel giugno del 1998 nella versione tre porte con passo di 2,280 metri mentre il modello cinque porte con passo allungato a 2,540 metri debutta nell\u2019agosto dello stesso anno. Il modello giapponese viene prodotto nella fabbrica di Nagoya e denominato Pajero iO mentre nei mercati di esportazione il nome venne cambiato in Pajero Pinin in quanto il suffisso iO era simile alla dicitura 1.0 che indica un motore da 1,0 litro di cilindrata e che la vettura non utilizza. \nIl modello europeo denominato appunto Pajero Pinin debutta al salone dell\u2019auto di Ginevra nel marzo del 1999 e viene prodotto da luglio nello stabilimento di Bairo a Torino. \nI motori proposti erano un 1.8 da 114 CV, un 1.8 a iniezione diretta da 120 CV e un 2.0 da 129 CV, tutti alimentati a benzina.\nIl compatto Pajero \u00e8 stata sottoposto anche al crash test dell'EuroNCAP, che nel 2003 gli ha conferito 3 stelle per quanto riguarda la sicurezza automobilistica.\nNel giugno del 2000 in Giappone \u00e8 stata messa in vendita la versione sportiva denominata Pajero iO TR equipaggiata con il motore a benzina 1.8 (4G93) quattro cilindri GDI Turbo con intercooler erogante 160 cavalli e 220 Nm di coppia massima a 3500 giri/min e abbinato alla trasmissione automatica a quattro rapporti e alla trazione integrale Super Select 4WD-i. Tale versione era disponibile solo con carrozzeria cinque porte."}
{"id": "1315013", "revid": "1608023", "url": "https://it.wikipedia.org/wiki?curid=1315013", "title": "Cantamaggio ternano", "text": ""}
{"id": "1315014", "revid": "71433", "url": "https://it.wikipedia.org/wiki?curid=1315014", "title": "The Doom Generation", "text": ""}
{"id": "1315019", "revid": "122877553", "url": "https://it.wikipedia.org/wiki?curid=1315019", "title": "Mitsubishi Pajero Sport", "text": "Il Mitsubishi Pajero Sport \u00e8 un fuoristrada prodotto dall'azienda nipponica Mitsubishi Motors Corporation dal 1996.\nAll'estero \u00e8 anche conosciuta come Mitsubishi Montero Sport e Mitsubishi Challenger.\nPrima generazione (1996-2008).\nIl progetto che ha visto nascere la Pajero Sport prevedeva la realizzazione di un fuoristrada abbastanza compatto nelle dimensioni, robusto ed economico nella gestione rispetto al pi\u00f9 grande e meglio rifinito Pajero, una vettura da contrapporre ai concorrenti giapponesi come la Toyota 4Runner e la Nissan Terrano (globalmente conosciuta come Pathfinder) entrambe derivate dai pick-up Toyota Hilux e Nissan Navara. La Mitsubishi cos\u00ec incominci\u00f2 a lavorare al nuovo fuoristrada partendo dalla piattaforma a longheroni del pick-up Mitsubishi L200, molto robusto e abbastanza economico che veniva prodotto sia in Giappone sia in molti mercati emergenti come la Thailandia. Nello specifico dall\u2019L200 venne ripresa tutta l\u2019impostazione meccanica, le porte anteriori e parte del frontale. L\u2019abitacolo venne studiato per ospitare cinque persone.\nNel 1996 esordisce in Giappone la Pajero Sport. Sul mercato giapponese la vettura viene battezzata Mitsubishi Challenger, e la denominazione doveva essere utilizzata in tutto il mondo, ma a causa di problemi legali in quanto in molti paesi il nome Challenger era gi\u00e0 registrato dalla casa automobilistica Dodge del gruppo Chrysler (partner tra l\u2019altro della Mitsubishi per lo sviluppo di motori e autovetture berline) venne ribattezzata Pajero Sport.\nIl nome Pajero, che identifica il fuoristrada top di gamma del costruttore, diviene cos\u00ec una gamma di fuoristrada prodotti dalla Mitsubishi che le distingue dalla produzione restante di utilitarie e berline. Di conseguenza nei mercati in cui la classica Pajero era venduta come Montero (in Spagna, Stati Uniti e nei paesi latino americani) la Pajero Sport divenne Montero Sport, mentre in Inghilterra venne chiamata Shogun Sport.\nPer distinguerla della vera e propria Pajero, gli allestimenti erano di conseguenza meno rifiniti e i motori meno potenti proprio per differenziarla dalla sorella maggiore e abbassarne il prezzo di listino.\nLa carrozzeria era lunga 4,61 metri, il passo misurava 2,71 metri (come la Pajero Wagon) per garantire un abitacolo pi\u00f9 spazioso e un accesso alla seconda fila di sedili pi\u00f9 comodo. Esteticamente era ispirata alla L200 terza serie bench\u00e9 avesse un design del frontale specifico. Il posteriore presentava un portellone classico stile station wagon senza ruota di scorta esterna ma posizionata sotto il pianale posteriore. \nLe sospensioni anteriori erano a ruote indipendenti a bracci multipli mentre il retrotreno ad assale rigido con barra stabilizzatrice. La trasmissione era a trazione posteriore con l'integrale a inserimento manuale. Il differenziale presente al posteriore era di tipo autobloccante al 30% nelle versioni intermedie e dotato di blocco manuale al 100% nella versioni pi\u00f9 costose. L'inserimento delle 4 ruote motrici avveniva mediante un'apposita leva posta a destra di quella del cambio e poteva essere effettuato sino a 100\u00a0km/h. La leva comandava anche l'inserimento delle marce ridotte.\nLa gamma motori al debutto era composta in Europa dal quattro cilindri 2.5 diesel con turbo e intercooler erogante 99 cavalli, motore ereditato dalla L200. Il 2.5 TDI era abbinato a un cambio manuale a 5 rapporti con riduttore su due rapporti. Il secondo motore era il 3,0 litri benzina V6 a 24 valvole erogante 177 cavalli abbinato a un cambio sia manuale a 5 rapporti sia automatico a 5 rapporti. \nNei mercati esteri (Canada, Asia, Sud America e Est Europa) era disponibile anche il quattro cilindri 2.4 litri benzina \"4G69\" 16 valvole erogante 163 cavalli accoppiato sia al cambio manuale sia automatico a 5 rapporti. Si trattava del motore base per questi mercati dove i diesel non riscontravano molto successo.\nIn Giappone, America e Russia era disponibile anche il motore top di gamma 3,5 litri benzina V6 Mivec erogante 245 cavalli dotato di iniezione diretta \"GDI\" e abbinato alla trasmissione automatica INVECS-II a cinque rapporti con modalit\u00e0 sequenziale.\nNel 2000 \u00e8 stato presentato un primo restyling della carrozzeria con qualche modifica anche agli interni.\nL\u2019ultima versione venduta in Italia risaliva al 2004, con altre piccole modifiche.\nSeconda generazione (2008-2017).\nLa seconda generazione della Pajero Sport debutta nell'autunno del 2008 ed \u00e8 basata sulla stessa meccanica del Mitsubishi L200 pick-up. Come l'L200 anche la nuova Pajero Sport viene prodotta in Thailandia a differenza della vecchia serie prodotta in Giappone. In Europa a causa dei bassi volumi di vendita riscontrati dalla vecchia serie non sar\u00e0 importata. La seconda generazione viene presentata al Salone Internazionale di Mosca 2008 e le vendite partono nella fine del 2008 in Asia ed Est Europa.\nI costi produttivi pi\u00f9 bassi della Thailandia permisero di posizionare la Pajero Sport un gradino pi\u00f9 in basso in termini di prezzi di listino e di gestione rispetto alla classica Pajero. Stilisticamente la vettura trae ispirazione dalla concept car Pajero Evolution del 2001 con il frontale caratterizzato dalla mascherina sdoppiata che era presenta su tutti i modelli Mitsubishi prodotti negli anni 2000. Dall'L200 ereditava anche la plancia e il sistema di trazione integrale oltre che parte degli interni e della componentistica. L'abitacolo era disponibile a cinque e sette posti.\nLa base meccanica era a longheroni con trazione posteriore e integrale inseribile. Il sistema di trazione integrale era il \"Super Select 4WD\". La gamma motori era composta dai nuovi 2,5 litri diesel \"DI-D Mivec\" quattro cilindri con turbocompressore, iniezione diretta common rail e 16 valvole disponibili in due versioni da 136 e 178 cavalli, abbinato al filtro antiparticolato \"DPF\" sui mercati est europei. Il secondo motore diesel era il 3,0 litri \"DI-D\" quattro cilindri turbo common rail e 16 valvole erogante 164 cavalli, disponibile nei mercati sudafricani e latino-americani. Altre motorizzazioni disponibili era quelle alimentate a benzina: un 2,4 litri quattro cilindri Mivec 16V erogante 163 cavalli venduto in Asia, Russia e America Latina, il 3,5 V6 \"6G74\" Mivec a iniezione diretta GDI erogante 188 cavalli disponibile solo nel Medio Oriente e in Est Europa e il nuovo 3.0 litri V6 \"6B31\" Mivec erogante 220 cavalli disponibile in quasi tutti i mercati in cui veniva venduto.\nDopo il debutto al salone di Mosca Mitsubishi annuncia che i modelli destinati al mercato russo saranno assemblati localmente nella fabbrica di Kaluga per evitare i dazi di importazione. I componenti dei modelli assemblati in CKD provenivano dallo stabilimento thailandese della Mitsubishi.\nNel settembre del 2013 parte la produzione anche in Cina nello stabilimento di Changsha della joint venture GAC Mitsubishi Motors Co., Ltd.\nTerza generazione (dal 2015).\nLa terza generazione del Pajero Sport viene svelata nell\u2019estate del 2015 in Thailandia.\nCompletamente rinnovata si basa sul telaio della L200 di quinta generazione proponendo per\u00f2 una estetica specifica. Pi\u00f9 grande si circa 90 millimetri (4,785 metri totali) e con un passo di 2,815 metri (15 millimetri in pi\u00f9) la nuova generazione non sar\u00e0 importata in Europa ma \u00e8 destinata a 90 mercati internazionali (zone asiatiche, sudamericane, africane ed est europee).\nIl design introduce la calandra cromata denominata \"Dynamic Shield\" per uniformarla al family feeling dei modello contemporanei Mitsubishi come la Outlander e la ASX. Posteriormente introduce nuovi fanali verticali che intercorrono dal paraurti fino al lunotto.\nL\u2019interno \u00e8 condiviso con la L200 ma possiede rifiniture specifiche con inserti in finto alluminio o finta radica e introduce il nuovo schermo multimediale touchscreen con connettivit\u00e0 Apple CarPlay e Android Auto.\nLa dotazione tecnologica prevede l\u2019introduzione del radar anticollisione con frenata automatica Forward Collision Mitigation e Blind Spot Warning che segnala il mantenimento corsia ed eventuali veicoli in fase di sorpasso. Il freno a mano \u00e8 elettronico.\nLa trazione \u00e8 posteriore oppure sui modelli di punta integrale \"Super-Select 4WD\" e \"Super Select 4WD-II\" con quattro modalit\u00e0 di guida selezionabili dalla pulsantiera sul tunnel centrale. Le motorizzazioni sono i diesel 2,5 litri quattro cilindri turbo e intercooler da 136 cavalli abbinato a un cambio manuale a 5 rapporti o automatico a 5 rapporti (trazione posteriore o integrale), 2,4 litri quattro cilindri common rail Mivec \"DI-D\" erogante 181 cavalli e abbinato alla trasmissione manuale a 6 rapporti o automatica sequenziale a 8 rapporti e trazione posteriore o integrale Super Select 4WD-II e il benzina 3,0 litri V6 Mivec erogante 219 cavalli (omologazione Euro 2 ed Euro 4) e 210 cavalli (omologazione Euro 5) con trazione posteriore o integrale \"Super Select 4WD-II\" e cambio manuale 5 rapporti o automatico a 8 rapporti.\nDal settembre 2017 la produzione viene avviata anche nello stabilimento di Kaluga in Russia per il mercato locale.\nRestyling 2019.\nNel luglio 2019 viene presentato il restyling che presenta lo stesso paraurti anteriori dell\u2019L200 restyling dalla forma pi\u00f9 spigolosa e una calandra anteriore pi\u00f9 spessa. Debuttano nuovi fanali full-LED e nuove appendici aerodinamiche. Le principali novit\u00e0 riguardano l\u2019interno dove viene introdotto un nuovo sistema multimediale touchscreen a 8 pollici e nuovi comandi per il clima e per il selettore di guida (a rotella sul tunnel centrale). debutta anche la connessione con smartphone che permette si aprire portiere e bagagliaio tramite app dedicata. Tra i dispositivi di sicurezza debutta il Lane Change Assist (LCA, avviso di superamento corsia avanzato che interviene sullo sterzo) e l\u2019avviso in caso di veicolo in fase di sorpasso. La gamma motori resta la medesima del modello pre-restyling.\nNel febbraio 2021 la Pajero Sport restyling viene lanciata in Indonesia e la casa comunica di aver venduto globalmente 348.000 unit\u00e0 della terza generazione.\nAttivit\u00e0 sportiva.\nIl Pajero Sport \u00e8 stato impiegato nel 1998 nel Rally Dakar con l'equipaggio composto dal giapponese Hiroshi Masuoka e dal tedesco Andreas Schulz. Giunsero 4\u00b0 nella categoria auto."}
{"id": "1315048", "revid": "287204", "url": "https://it.wikipedia.org/wiki?curid=1315048", "title": "La soglia", "text": "La soglia (\"The Beginning Place\") \u00e8 un romanzo di fantascienza di Ursula K. Le Guin del 1980.\nIl romanzo non si colloca in nessuno dei cicli per i quali l'autrice \u00e8 pi\u00f9 nota. Assimilabile al genere fantastico, a met\u00e0 fra la fantascienza e il fantasy, la storia, relativamente breve per essere un romanzo, preannunzia registri narrativi che l'autrice porter\u00e0 alla massima espressione nel romanzo \"I doni\" del 2004.\nTrama.\nIrene e Hugh sono due ragazzi provenienti da famiglie disastrate; casualmente, si ritroveranno entrambi a conoscere un luogo segreto, perduto nei boschi, ove le leggi dello spazio e del tempo sembrano essere violate, un mondo pieno di quella pace che i due non possono vivere nella loro realt\u00e0 quotidiana. Mentre Irene non sempre ha il potere di aprire la porta d'ingresso, Hugh non ha sempre quello di chiuderla. I due hanno bisogno l'uno dell'altra, per portare a termine una misteriosa missione salvifica contro l'ineffabile nemico della popolazione di Tambreabezi, mitica cittadina del mondo favoloso. Dopo la prima diffidenza di Irene, che per prima ha conosciuto il \"luogo del crepuscolo\", nei confronti del ragazzo, i due accetteranno di incamminarsi verso la citt\u00e0 del Nord per sconfiggere la paura. In questo modo, e lasciandosi travolgere, alla fine dell'avventura, da un'improvvisa passione, i due ragazzi si affrancheranno dai vincoli che rendono insopportabile la loro vita nella dimensione reale, per raggiungere una nuova libert\u00e0.\nCommento.\n\"La Soglia\" utilizza le modalit\u00e0 consuete del genere fantastico per svolgere un'indagine introspettiva di cui l'autrice aveva dato prova anche in altri romanzi, come ne \"La falce dei cieli\". La grande prova dei due ragazzi si configura essenzialmente come la storia di una non facile separazione, che si concretizza nel rifiuto delle dimensioni malate delle famiglie di provenienza. Con una capacit\u00e0 di immaginazione che non pu\u00f2 non mescolarsi, a volte con esplicita ammissione nel corso della narrazione, con l'analisi della dinamica psichica, il romanzo descrive il ritrovamento della sanit\u00e0 della nascita attraverso il rapporto con l'essere umano diverso, il rapporto uomo-donna, che dalla diffidenza iniziale, dettata dalla logica e dalla razionalit\u00e0, si evolve verso l'abbandono irrazionale, passione travolgente, sullo sfondo del lungo cammino compiuto dai protagonisti nel territorio dell'ignoto, quasi la rappresentazione dell'inconscio, con le sue paure, ma anche con i suoi sogni pi\u00f9 puliti e vitali. Fino alla completa realizzazione del ragazzo, Hugh, che nell'uccidere il \"drago\" di sesso femminile, realizza il rifiuto della sua ingombrante e violentissima madre e inizia un rapporto valido con la ragazza, Irene, che dal canto suo si separa dal padre stupratore e si lascia finalmente andare a un'immagine maschile bella."}
{"id": "1315051", "revid": "287204", "url": "https://it.wikipedia.org/wiki?curid=1315051", "title": "Rolls-Royce Silver Spirit", "text": "La Silver Spirit, \u00e8 un modello di autovettura di lusso della casa britannica Rolls-Royce prodotta dal 1980 al 1997 in molte versioni e con due revisioni: nel 1989 e nel 1993. Venne sostituita nel catalogo della casa dal modello Silver Seraph.\nCaratteristiche tecniche.\nLa vettura \u00e8 una berlina di generose dimensioni ed \u00e8 l'evoluzione della Silver Shadow con cui condivide parte della meccanica e il classico propulsore V8 da 6.749 cm\u00b3 capace di erogare una potenza di 247 cavalli con trazione posteriore. La versione originale, (nota come \"Mark I\"), era dotata di un propulsore a benzina dotato di carburatore. I veicoli prodotti successivamente al 1986 sono stati invece dotati di un motore ad iniezione. \nLa velocit\u00e0 massima dichiarata dalla casa era di 208 chilometri orari. \nL'auto \u00e8 dotata unicamente di cambio automatico a 3 rapporti pi\u00f9 la retromarcia e il selettore si trova sul volante.\nDisponibile sia in versione con guida a destra che a sinistra, la vettura riporta nel vano motore targhette in cinque lingue diverse: inglese, tedesco, francese, italiano e arabo. \nNonostante le dimensioni generose del vano motore la batteria \u00e8 alloggiata in un vano coperto del bagagliaio, di dimensioni ridotte per un veicolo di tali dimensioni.\nVersioni successive.\nFurono realizzate alcune versioni successive con piccoli ritocchi estetici e alla meccanica identificabili come \"Silver Spirit II\", \"Silver Spirit III\".\nVersioni speciali.\nSulla base della \"Silver Spirit\" fu realizzata anche una versione a passo allungato (316 cm) nota come \"Silver Spur\" e, per entrambe le versioni, il modello ancora pi\u00f9 esclusivo denominato \"Touring Limousine\" con un passo di ben 377 cm.\nInoltre, sempre sulla base della \"Silver Spirit\", fu realizzata una seconda versione a passo allungato (377 cm), denominata \"Park Ward\"."}
{"id": "1315052", "revid": "1363832", "url": "https://it.wikipedia.org/wiki?curid=1315052", "title": "Orlando Mohorovi\u0107", "text": "Biografia.\nNel 1969 Orlando Mohorovi\u0107 lascia la Croazia per stabilirsi a D\u00fcsseldorf dove incontra Joseph Beuys. La commissione esaminatrice \u201cArte Libera\u201d presso l'Accademia di belle arti di D\u00fcsseldorf lo accetta come studente nella classe del prof. Beuys. Orlando Mohorovi\u0107 ha studiato pittura e scultura dal 1970 al 1974. Proprio in quegli anni nascono i quadri del cosiddetto Nuovo Realismo, arte concettuale, le performance, abbozzi, piccoli disegni e acquarelli che saranno modelli per la sua futura produzione.\nNel 1970 espone per la prima volta a D\u00fcsseldorf nella stanza numero 20 e nel corridoio.\nMohorovi\u0107, assieme a molti artisti tedeschi di grande spessore come J\u00f6rg Immendorff, Katharina Sieverding, Anslem Kiefer, Blinky Palermo, Sigmar Polke appartiene alla classe di studenti del professor Beuys.\nCollezioni.\nMuseo patrio, Pinguente; Museo popolare, Albona; Collezione civica d'arte, Pola; Municipio, Albona; Universit\u00e0 popolare Fratelli Stamenkovi\u0107, Belgrado; Museo civico, Pisino; Collezione d'arte Slava Ra\u0161kaj, Ozalj; Collezione d'arte presso il Centro Dantesco, Ravenna."}
{"id": "1315060", "revid": "1442080", "url": "https://it.wikipedia.org/wiki?curid=1315060", "title": "Casal de' Pazzi", "text": "Casal de' Pazzi \u00e8 la zona urbanistica 5H del Municipio Roma IV di Roma Capitale.\nSi estende principalmente nel quartiere Q. XXIX Ponte Mammolo e, in misura minore, nel quartiere XXI Pietralata.\nGeografia fisica.\nTerritorio.\nLa zona confina:\nStoria.\nDeve il suo nome al casale che fu restaurato dalla famiglia fiorentina dei Pazzi nel XV secolo.\nPresso la zona del parco regionale urbano di Aguzzano vi era il fondo di Aguzzano (che pare dare il nome al parco) della \"gens Acutia\". In epoca rinascimentale la tenuta ai due lati di via Nomentana \u00e8 di propriet\u00e0 dei Cecchini.\nL'edilizia intorno al casale sorse tra la seconda met\u00e0 degli anni settanta e i primi anni ottanta ed \u00e8 composta da edifici in stile moderno.\nLetteratura.\nCasal de' Pazzi \u00e8 citato in entrambi i cosiddetti \"romanzi romani\" di Pier Paolo Pasolini, Ragazzi di vita (1955) e Una vita violenta (1959).\nDa \"Ragazzi di vita\":\nDa \"Una vita violenta\":\nA menzionare Casal de' Pazzi \u00e8 anche lo scrittore Ugo Moretti nel suo racconto \"La strada insieme, fratello\", contenuto nella raccolta \"Nuda ogni giorno\", pubblicata nel 1961 dall'editore milanese Canesi."}
{"id": "1315061", "revid": "6923", "url": "https://it.wikipedia.org/wiki?curid=1315061", "title": "Losail International Circuit", "text": ""}
{"id": "1315064", "revid": "287204", "url": "https://it.wikipedia.org/wiki?curid=1315064", "title": "Rolls-Royce Silver Spur", "text": "La Silver Spur, autovettura prodotta dalla casa britannica Rolls-Royce Motors, \u00e8 stata in produzione dal 1980 al 1997 con 3 revisioni, nel 1989, nel 1993 e nel 1994.\nL'automobile \u00e8 la versione con interasse (o LWB, Long Wheel Base) allungato di 4 pollici, circa 10 cm, della Silver Spirit.\nCaratteristiche tecniche.\nLa macchina \u00e8 l'evoluzione della Silver Shadow con cui condivide parte della meccanica e il motore da 6.750 cm\u00b3 V8 a 90\u00b0. La versione originale, la Mark I, era dotata di un propulsore a benzina dotato di carburatore. I veicoli prodotti successivamente al 1986, invece, sono stati dotati di un motore ad iniezione. Il mezzo \u00e8 disponibile sia in versione con guida a destra sia a sinistra.\nIl motore \u00e8 dotato di targhette in 5 lingue diverse: inglese, tedesco, francese, italiano e arabo. Nonostante le dimensioni generose del vano motore la batteria \u00e8 alloggiata in un vano coperto del bagagliaio di dimensioni ridotte per un veicolo di tali dimensioni.\nL'auto \u00e8 dotata unicamente di cambio automatico a 3 rapporti pi\u00f9 la retromarcia e il selettore si trova sul volante. Con le luci anabbaglianti accese, i fari abbaglianti si accendono attraverso un pulsante azionabile dal piede sinistro, vista la mancanza del pedale della frizione.\nLa Silver Spur, al pari della sorella Silver Spirit, \u00e8 stata sostituita nel catalogo della casa inglese dalla Rolls-Royce Silver Seraph, primo modello prodotto dopo l'acquisizione dell'azienda da parte di Volkswagen e BMW."}
{"id": "1315068", "revid": "193446", "url": "https://it.wikipedia.org/wiki?curid=1315068", "title": "Selenia", "text": "Selenia Industrie Elettroniche Associate S.p.A. era una azienda italiana che operava nel settore dell'elettronica (satelliti, impianti radar, telecomunicazioni) e della difesa. Aveva stabilimenti a Fusaro, Roma, Giugliano e Pomezia.\nEra controllata dall'IRI, attraverso Finmeccanica (oggi Leonardo-Finmeccanica) e STET.\nStoria.\nFu fondata a Napoli il 22 marzo 1960, con sede a Napoli, dalla fusione di Sindel e di Microlambda con il nome di Sipel - Societ\u00e0 industriale prodotti elettronici S.p.A., partecipata da Edison (20%), Finmeccanica e Raytheon (40%).\nMicrolambda-Societ\u00e0 per Studi ed Applicazioni di Elettronica esistente dal 1951 era una societ\u00e0 Finmeccanica-Raytheon gi\u00e0 attiva nel settore della radaristica, mentre Sindel era un'azienda del gruppo Edison composta da un gruppo di ex ingegneri della Microlambda. Con questa fusione si aveva intenzione di creare un polo industriale italiano per la creazione di complessi elettrici ed elettronici per uso militare.\nSi trasform\u00f2 in Selenia il 6 giugno 1960 e ampli\u00f2 il suo settore alle applicazioni per informatica e telecomunicazione civili. Nello stesso anno collabor\u00f2 alla costruzione del sistema missilistico contraereo NATO Raytheon MIM-23 Hawk su licenza Raytheon.\nNel 1961 fonda Vitroselenia.\nNella seconda met\u00e0 degli anni sessanta, l'azienda progett\u00f2 e realizz\u00f2 il microcomputer per uso industriale Selenia Gp-16.\nNel 1969 ebbe un ruolo primario in CIA S.p.A., consorzio italiano che si occup\u00f2 della progettazione e della costruzione del satellite per telecomunicazioni Sirio 1, in virt\u00f9 della sua specializzazione nella produzione di apparati di telecomunicazione e telemetria.\nLe sue attivit\u00e0 trovarono impiego anche nel settore meteorologico, missilistico (Aspide) ed aeroportuale.\nNel 1982 le attivit\u00e0 di Selenia-Divisione Spazio vennero cedute a Selenia Spazio S.p.A. (Selenia-Elsag, Gruppo STET; dal 1989 Finmeccanica).\nIl 21 dicembre 1990 Aeritalia incorpor\u00f2 Selenia, cambiando la denominazione in Alenia.\nOggi, la sua eredit\u00e0 \u00e8 stata raccolta da Selex ES, parte del gruppo Finmeccanica (oggi Leonardo).\nDati e attivit\u00e0.\nSecondo un servizio giornalistico di Roberto Gressi, \"Roma Capitale delle Armi\", pubblicato su \"L'Unit\u00e0\" del 12 settembre 1987, nell'anno precedente Selenia ha realizzato un fatturato di 1.450 miliardi di lire, di cui 570 all'estero con un portafoglio ordini di 3.500 miliardi di lire e 12.800 dipendenti in 15 stabilimenti. Produceva radar (Pluto, Argos, controllo traffico aereo civile e militare), contromisure elettroniche (intercettazione, analisi e disturbo dei segnali radar di terzi) e sistemi missilistici (Aspide, Spada, Albatros), sistemi per l'elettronica di bordo/avionica (Panavia Tornado, AMX) e sistemi di puntamento laser/controllo guida missili/tiro. Il 40% della produzione era destinato all'export.\nTra le controllate vi erano Elsag, Sistel, Vitroselenia."}
{"id": "1315069", "revid": "131011", "url": "https://it.wikipedia.org/wiki?curid=1315069", "title": "Rinvaso", "text": "Il rinvaso \u00e8 la pratica di estrazione periodica di una pianta coltivata in vaso, allo scopo di reinserirla in un contenitore di maggiori dimensioni e/o capienza, per rinnovarne il terreno di coltura e favorire l'accrescimento della pianta stessa.\nL'operazione di rinvaso andrebbe eseguita ogni volta che si nota la fuoriuscita delle radici dai fori di scolo sul fondo del vaso. Il periodo migliore \u00e8 la primavera o il tardo autunno, sino ai primi freddi invernali. \nQuesta regola vale praticamente per tutte le piante, sia da esterni che da interni. In genere, queste ultime sono di origine tropicale e non hanno un vero e proprio periodo di stasi vegetativa, ma alle nostre latitudini rispondono positivamente all'incremento di luce naturale dei mesi primaverili.\nInvece, \u00e8 meglio evitare il rinvaso quando la pianta \u00e8 in riposo vegetativo perch\u00e9 il nuovo volume di terra non verrebbe prontamente esplorato da nuove radici, ed il conseguente ristagno di umidit\u00e0 favorirebbe la comparsa di marciumi all'apparato radicale.\n\u00c8 altrettanto sconsigliabile rinvasare una pianta quando \u00e8 in pieno sviluppo o, addirittura, quando \u00e8 in fioritura o in fase di fruttificazione. Il rinvaso \u00e8, comunque, un'operazione traumatica per la pianta ed \u00e8 preferibile eseguirlo nel momento pi\u00f9 adatto.\nQuando rinvasare.\nIl rinvaso andrebbe eseguito con cadenza annuale se il contenitore \u00e8 di piccole dimensioni, cio\u00e8 fino ai 16\u201318\u00a0cm di diametro.\nLa sostituzione si pu\u00f2 effettuare ogni due o pi\u00f9 anni per vasi di pi\u00f9 grosse dimensioni e/o quando le piante hanno, per loro natura, una crescita lenta: \u00e8 questo il caso, ad esempio, delle piante succulente.\nL'operazione non \u00e8 necessaria per le piante di grandi dimensioni, ospitate in vasi o cassoni di dimensioni sufficienti a consentire la massima espansione dell'apparato radicale. In questi casi \u00e8 comunque opportuno rinnovare annualmente lo strato di terreno superficiale.\nPer rinvasare piante dotate di aculei (cactacee) e con fusto globoso, si possono usare guanti adatti, facilmente reperibili presso centri specializzati; se non si dispone di guanti un facile espediente che si pu\u00f2 adottare, al fine di evitare dolorosi infortuni, consiste nell'usare un foglio di giornale ripiegato. Si avvolge la pianta e tenendola ferma si fa ruotare leggermente il vaso in modo che la pianta stessa si stacchi dal contenitore; per le piante a fusto lungo si afferrer\u00e0 invece la pianta alla base. \nDopo aver svasato le piante, se le radici si presenteranno troppo lunghe, le si potr\u00e0 tagliare nella parte terminale; in questo caso dopo il rinvaso si attender\u00e0 qualche giorno prima di procedere all'annaffiatura, per consentire alla parte tagliata di asciugare ed evitare marciumi. Prima del rinvaso si proceder\u00e0 a chiudere il foro con un coccio rovesciato; si aggiunger\u00e0 della sabbia molto grossolana, poi della sabbia fine e per ultimo il terriccio.\nUn metodo alternativo di rinvaso, che nel contempo permette di creare all'interno del contenitore una consistente riserva d'acqua, sufficiente per almeno quindici giorni (trenta nel caso di cactacee e succulente), contempla l'utilizzo di un nuovo prodotto, introdotto recentemente sul mercato. Si tratta di una tasca in materiale filtrante (tessuto non tessuto), che contiene a proprio interno tutto il necessario. \u00c8 necessario immergere preventivamente il prodotto in acqua e attendere almeno 40 minuti, per dare tempo ai cristalli di poliacrilamide di espandersi completamente (assorbono sino a 450 volte il proprio peso in acqua), inserirlo nel vaso di diametro adatto e completare il rinvaso.\nIl fertilizzante a lento rilascio, contenuto all'interno dell'involucro, garantisce il corretto apporto di sostanze nutritive durante l'intera stagione vegetativa. Secondo le indicazioni fornite dal produttore, il dispositivo \u00e8 inoltre in grado di trattenere qualsiasi elemento chimico aggiunto all'acqua di irrigazione. Assorbe pertanto l'eccesso di sostanze fertilizzanti, battericide, fungicide ecc., e le restituisce alle terminazioni radicali secondo il reale fabbisogno delle piante."}
{"id": "1315078", "revid": "6923", "url": "https://it.wikipedia.org/wiki?curid=1315078", "title": "Seat Inca", "text": ""}
{"id": "1315079", "revid": "968255", "url": "https://it.wikipedia.org/wiki?curid=1315079", "title": "Spinimbecco", "text": "Il paese di Spinimbecco \u00e8 una frazione del comune di Villa Bartolomea, in provincia di Verona. Conta 1.300 abitanti circa.\nStoria.\nIl paese ha origini antiche: gi\u00e0 nell'anno 1184 \u00e8 segnato nel primo atto che elenca \"le ville veronesi\" compilato dal Comune di Verona. La sua costituzione per\u00f2 \u00e8 ancora precedente e risale agli anni immediatamente successivi alla famosa \"Rotta della Cucca\", un'esondazione spaventosa delle acque dell'Adige, avvenuta nell'anno 589. Tale conclusione \u00e8 legittimata dagli scavi che anche recentemente sono stati eseguiti nelle vicinanze del paese.\nEdifici.\nChiesa di Santa Maria Assunta.\nLa chiesa parrocchiale dedicata a Santa Maria Assunta \u00e8 stata costruita agli inizi del XIX secolo, al posto di quella costruita nel 1355, di cui resta il campanile, peraltro ristrutturato pi\u00f9 volte nel corso dei secoli. Gli altari della Chiesa sono per\u00f2 pregevole opera del barocco veronese XVII secolo: provengono, infatti, dal soppresso oratorio del Cristo in San Giorgio in Braida.\nAll'interno della Chiesa alcune opere di notevole valore: La tavola lignea \"Madonna dal Grembo Beato e San Rocco\" del XVII secolo, la \"pala dell'altare di S. Antonio\", del pittore veronese Antonio Balestra XVII secolo e la \"pala dell'Immacolata\" con i Santi Francesco di Paola e Teresa d'Avila, di Carlo Ricci, firmata e datata 1778.\nScuole elementari.\nL'edificio delle scuole elementari venne costruito nel biennio 1913-14 lungo la strada che collega la frazione al capoluogo. Fino ad allora l'istruzione era stata affidata alla parrocchia: dopo le numerose richieste della comunit\u00e0 per avere un'istruzione elementare registrate nella prima met\u00e0 dell'Ottocento, la prima menzione della scuola \u00e8 del 1886, affidata al parroco Don Bacileri.\nL'edificio, caduto in disuso negli anni novanta, \u00e8 stato restaurato nel 2010 ed ora ospita una Scuola Materna.\nEconomia.\nLe attivit\u00e0 lavorative degli abitanti sono per lo pi\u00f9 indirizzate al settore terziario (numerosi i laboratori artigianali nella zona industriale a ridosso di Villa Bartolomea) e commerciale. Alcune famiglie lavorano ancora nell'agricoltura. \nLa frazione \u00e8 lambita dalla Superstrada Transpolesana ed \u00e8 raggiungibile dalle uscite di Villa Bartolomea o Carpi d'Adige.\nAl confine con la frazione di Carpi d'Adige si trova il Ponte Romano-Posa, inaugurato nel 2008, che collega il comune di Villa Bartolomea con quello di Terrazzo.\nAttivit\u00e0 Sportive.\nPodismo: nel corso dell'anno 2014 si \u00e8 creato a Spinimbecco, il gruppo podistico \"Prova a Prendermi\" (Gruppo iscritto alla FIASP) che ad oggi conta circa un centinaio d'iscritti. Il 14 giugno 2015 si \u00e8 tenuta nei dintorni del paese la \"1\u00aa Marcia Prova a Prendermi\" con 1263 iscritti. Il prossimo anno la manifestazione verr\u00e0 replicata domenica 12 giugno. Per maggiori informazioni \u00e8 stato creato un sito internet dedicato www.marciaspinimbecco.it ed una pagina Facebook.\nCalcio :nel 2010 nascono gli Amatori Spinimbecco calcio a 11. Un gruppo di amici che da quasi 10 anni milita nel campionato amatoriale di calcio del basso veronese e rodigino. Tutt'oggi le gare interne si disputano il Luned\u00ec sera nel campo parrocchiale caratterizzato da una lunga storia ricca di straordinari successi."}
{"id": "1315080", "revid": "1005847", "url": "https://it.wikipedia.org/wiki?curid=1315080", "title": "Autorit\u00e0 della Grande Londra", "text": "La Greater London Authority (GLA, talvolta in italiano \"Autorit\u00e0 della Grande Londra\") \u00e8 l'ente pubblico che amministra Londra ed \u00e8 composta dal sindaco di Londra e i 25 membri dell'Assemblea di Londra. L'attuale sindaco, eletto il 6 maggio 2016, \u00e8 Sadiq Khan del Partito Laburista.\nFinalit\u00e0.\nLa Greater London Authority \u00e8 stata creata per migliorare la coordinazione tra i distretti della citt\u00e0 e il ruolo del sindaco, per dare a Londra un rappresentante unico. Il sindaco propone una politica e amministra le finanze della \"Greater London Authority\", facendo affidamento ai corpi strategici della citt\u00e0 per i trasporti (Transport for London) e per lo sviluppo economico (London Development Agency).\nUna delle prime finalit\u00e0 dell'Assemblea di Londra \u00e8 vigilare sul sindaco e votare le sue decisioni, come votare il bilancio annuale dell'Autorit\u00e0.\nLa sede della Greater London Authority \u00e8 nella City Hall, sul Tamigi, nei pressi del Tower Bridge.\nStoria.\nNel 1986 ci fu l'abolizione del Consiglio della Grande Londra, da parte del governo conservatore di Margaret Thatcher. In molti supposero che la decisione venne presa per via della costosa amministrazione da parte dei laburisti di Ken Livingstone, anche se le spinte per l'abolizione del Consiglio erano iniziate prima che Livingstone occupasse la carica, e venne indirizzata principalmente dalla convinzione tra i consigli dei borough esterni di Londra, che essi potevano svolgere le funzioni del Consiglio altrettanto bene.\nAll'atto della sua abolizione, le funzioni strategiche del Consiglio della Grande Londra vennero trasferite a organismi controllati dal governo centrale o a tavoli congiunti nominati dal consiglio dei Borough di Londra. Alcune delle funzioni di prestazione dei servizi vennero trasferite ai consigli stessi. Per i 14 anni seguenti non ci fu un singolo organo eletto per l'intera Londra. Il Partito Laburista non appoggi\u00f2 mai l'abolizione del \"Greater London Council\", e inser\u00ec nella sua politica la ricostituzione di una qualche forma di autorit\u00e0 eletta a livello cittadino.\nI laburisti adottarono una politica che prevedeva un singolo sindaco eletto direttamente (politica suggerita per la prima volta da Tony Banks nel 1990), assieme a un'assemblea eletta, che lo controllasse; questo modello, basato su quello delle citt\u00e0 statunitensi, mirava in parte a rendere certo che il nuovo organismo somigliasse il meno possibile al GLC. Dopo che i laburisti vinsero le elezioni generali del 1997, la politica venne delineata in un libro bianco intitolato \"A Mayor and Assembly for London\" (marzo 1998).\nNel maggio 1998, simultaneamente alle elezioni per i consigli dei Borough di Londra, si svolse un referendum sull'istituzione del GLA, che venne approvato con il 72% dei voti favorevoli. Il \"Greater London Authority Act 1999\" pass\u00f2 attraverso il parlamento, ricevendo l'assenso reale nell'ottobre 1999. Nel corso di una controversa campagna elettorale, il primo ministro dell'epoca, Tony Blair, tent\u00f2 di bloccare la candidatura di Livingstone e impose un suo candidato. Per reazione, Livingstone lasci\u00f2 il Partito Laburista e nel marzo 2000 venne eletto sindaco di Londra come candidato indipendente. A seguito di un periodo ad interim in cui il sindaco e l'assemblea erano stati eletti ma erano privi di poteri, la GLA venne istituita formalmente il 3 luglio 2000. Quello stesso anno l'Art Director Gavin Lester disegn\u00f2 il logo ufficiale di Londra.\nNel novembre 2005, il govern\u00f2 pubblic\u00f2 un documento consultivo che rivedeva i poteri della \"Greater London Authority\", avanzando proposte per poteri addizionali, tra cui gestione dei rifiuti, pianificazione, abitazioni e istruzione. Il risultato della consultazione e la proposta finale vennero pubblicati dal \"Department for Communities and Local Government\" il 13 luglio 2006.\nPoteri e funzioni.\nOrgani funzionali.\nSettori sui quali la \"Greater London Authority\" ha responsabilit\u00e0 comprendono trasporti, polizia, incendi e soccorso, sviluppo e pianificazione strategica.\nLa \"Greater London Authority\" non fornisce direttamente alcun servizio. Il suo lavoro viene invece svolto da quattro organi funzionali, posti sotto l'ombrello della \"Greater London Authority\", e che lavorano su indicazione del sindaco e dell'assemblea. Questi organi funzionali sono:\nControllo politico.\nDopo le elezioni del 2008 la maggioranza dell'Assemblea \u00e8 Conservatrice (11 membri), seguita dai Laburisti (8 membri), Liberal Democratici (3 membri), Verdi (2 membri), British National Party (1 membro).\nDopo le elezioni del 2012 la composizione dell'Assemblea risulta a maggioranza laburista con 12 membri su 25."}
{"id": "1315081", "revid": "1258639", "url": "https://it.wikipedia.org/wiki?curid=1315081", "title": "Adrian Pasdar", "text": "Biografia.\nNato nel Massachusetts, \u00e8 figlio di Homayoon Pasdar, un cardiologo iraniano emigrato da giovane negli Stati Uniti, e di Rozmari Sberesny, un'infermiera russa originaria di Kaliningrad (la ex citt\u00e0 tedesca di K\u00f6nigsberg). Grazie al football, vince una borsa di studio alla University of Central Florida, ma a causa di un incidente automobilistico fu costretto mesi su una sedia a rotelle per le ferite riportate alle gambe, riportando anche delle cicatrici permanenti sul viso. Dopo una lunga fisioterapia, scopr\u00ec di non porter pi\u00f9 intraprendere attivit\u00e0 sportive, ma nacque in lui la passione per la scrittura e la recitazione. Studi\u00f2 quindi recitazione al Lee Strasberg Institute.\nA 19 anni debutta nel film di Tony Scott \"Top Gun\", mentre in seguito partecipa al film \"I guerrieri del sole\". Nel 1987 ottiene una parte in \"Il buio si avvicina\" di Kathryn Bigelow, e successivamente recita nella commedia britannica \"Come una donna\" con Julie Walters e nel film di Brian De Palma \"Carlito's Way\". Nel 1996 \u00e8 protagonista della serie tv \"Profit\". Dopo aver scritto e diretto il cortometraggio \"Beyond Belief\", nel 1999 debutta alla regia con il film \"Cement - Fino all'ultimo colpo\", interpretato da Chris Penn e Jeffrey Wright.\nNegli anni successivi ottiene piccole partecipazioni a serie come \"Oltre i limiti\" e \"Il tocco di un angelo\", e ruoli ricorrenti nelle serie \"Mysterious Ways\" e \"Giudice Amy\". Nel 2005 partecipa ad alcuni episodi della seconda serie di \"Desperate Housewives\", nel ruolo dell'avvocato di Gabrielle Solis; in seguito \u00e8 uno dei protagonisti della serie \"cult\" \"Heroes\" dove interpreta Nathan Petrelli, uomo politico con la capacit\u00e0 di volare. Nel 2017 \u00e8 il potente uomo d'affari Morgan Edge nella terza stagione del telefilm \"Supergirl\", tratto dai fumetti della DC Comics.\nVita privata.\nDal 2000 \u00e8 sposato con la cantante delle Dixie Chicks, Natalie Maines, con cui ha avuto due figli, Jackson Slade Pasdar (nato nel 2001) e Beckett Finn Pasdar (nato nel 2004). Con Natalie ha partecipato al documentario di Barbara Kopple \"\".\nIl 28 gennaio 2010, \u00e8 stato arrestato per sospetto di guida in stato di ebbrezza alle 2:59 della notte, dopo essere stato trovato a pi\u00f9 di 90 km/h sulla superstrada 405 di Los Angeles.\nQuando i poliziotti hanno fermato Adrian odorava fortemente d'alcool, e ci\u00f2 ha condotto al test. L'attore per\u00f2 ha rifiutato di fare la prova del palloncino. Adrian \u00e8 stato arrestato e poi rilasciato su cauzione di 15.000 dollari.\nDoppiatori italiani.\nNelle versioni in italiano delle opere in cui ha recitato, Adrian Pasdar \u00e8 stato doppiato da:"}
{"id": "1315082", "revid": "122910692", "url": "https://it.wikipedia.org/wiki?curid=1315082", "title": "XXIV Universiade invernale", "text": "La XXIV Universiade invernale (\u7b2c\u4e8c\u5341\u56db\u5c4a\u51ac\u5b63\u5927\u5b66\u751f\u8fd0\u52a8\u4f1a) si \u00e8 svolta ad Harbin, Cina, dal 18 al 28 febbraio 2009 e ha visto la partecipazione di atleti da 47 paesi per competere in 82 discipline di 12 diversi sport. Sono coinvolte nella manifestazione anche le citt\u00e0 di Yabuli e Maoershan.\nProcesso di selezione.\nL'organizzazione della XXIV Universiade invernale \u00e8 stata assegnata ad Harbin dal Comitato Esecutivo della FISU riunito a Innsbruck, Austria, il 10 gennaio 2005.\nL'altra candidata che concorreva con Harbin per l'assegnazione era Erzurum, Turchia, (a cui nel 2007 \u00e8 stata successivamente assegnata l'Universiade invernale 2011).\nImmagine dei Giochi.\nLogo.\nIl logo della XXIV Universiade Invernale richiama la classica lettera U presente in quasi tutti i logo nella storia della manifestazione. La lettera \u00e8 composta da tracce che possono essere quelle create dagli sciatori e/o dai pattinatori che partecipano alle gare. Si presenta come una bandiera svolazzante e ci\u00f2 le conferisce il dinamismo tipico dei giovani.\nMascotte.\nLa mascotte dell'Universiade 2009 si chiama \"Dong Dong\" che altro non \u00e8 che un fiocco di neve antropomorfo. Il sorriso del personaggio ispira purezza, ottimismo, affetto e amore. La sciarpa arancione che lo caratterizza d\u00e0 un tono vigoroso e dinamico, tipico dei giovani studenti-atleti che partecipano alle Universiadi.\nSedi di gara.\nHarbin:\nYabuli:\nMaoershan:\nCalendario.\nDi seguito il calendario delle gare che si svolgeranno tra il 18 e il 28 febbraio 2009.\nCerimonie.\nMercoled\u00ec 18 febbraio 2009 si sono aperti i Giochi della XXIV Universiade invernale. La cerimonia si \u00e8 svolta nella palestra del \"International Conference, Exhibition and Sports Center Gym\" di Harbin alla presenza del presidente della FISU George Killian, del presidente del Comitato Organizzatore Li Zhanshu\nPaesi partecipanti.\nAlla manifestazione parteciperanno 47 squadre provenienti da altrettanti Paesi. Due le squadre provenienti dall'Africa: la Somalia presenta le nazionali di short track, il Malawi le quelle di hockey su ghiaccio, di short track, sci alpino e snowboard. Una sola la presenza dall'Oceania, continente che viene rappresentato solo dalla Nuova Zelanda."}
{"id": "1315084", "revid": "121000616", "url": "https://it.wikipedia.org/wiki?curid=1315084", "title": "Festival di Napoli 1966", "text": "Il quattordicesimo festival della canzone napoletana si tenne a Napoli dal 15 al 17 settembre 1966.\nOrchestra.\nDiretta dai maestri: Eduardo Alfieri, Gianni Aterrano, Giancarlo Chiaramello, Gino Conte, Maurizio De Angelis, G. De Martini, Carlo Esposito, M. Festa, Angelo Giacomazzi, Tony Iglio, Ezio Leoni, Giulio Libano, Gianni Marchetti, Augusto Martelli, Giordano Bruno Martelli, Iller Pattacini, Armando Sciascia e Sauro Sili.\nComplesso vocale i 4+4 di Nora Orlandi.\nOrganizzazione.\nEnte per la Canzone Napoletana - Ente Salvatore Di Giacomo"}
{"id": "1315087", "revid": "6923", "url": "https://it.wikipedia.org/wiki?curid=1315087", "title": "Cesare Scarinci", "text": "A ventuno anni, da poco promosso capitano d'artiglieria, trov\u00f2 la morte nel corso dei furiosi combattimenti che si svolsero sul colle Gianicolo e che segnarono definitivamente le sorti della Repubblica. A Scheggia (Scheggia e Pascelupo PG) suo paese natale \u00e8 ricordato da una lapide marmorea posta sulla casa dove nacque che s'affaccia su un piccolo slargo anch'esso intitolatogli. Il suo nome compare - tra gli altri - nel Mausoleo ossario degli Eroi della Repubblica Romana sul Colle Gianicolo a Roma."}
{"id": "1315094", "revid": "367445", "url": "https://it.wikipedia.org/wiki?curid=1315094", "title": "Duma di Stato (Federazione Russa)", "text": "La Duma di Stato (- \"Gosudarstvennaja duma\", abbreviato in \u0413\u043e\u0441\u0434\u0443\u043c\u0430 - \"Gosduma\") \u00e8 la camera bassa dell'Assemblea federale della Federazione Russa; la camera alta \u00e8 il Consiglio Federale della Russia. La Duma ha sede nel centro di Mosca; i suoi membri sono i deputati. La Duma di Stato ha sostituito il Soviet Supremo in seguito alla nuova costituzione introdotta da Boris El'cin alla fine della crisi costituzionale russa del 1993. La nuova costituzione venne approvata con un referendum.\nStoria.\nLa Duma di Stato fu introdotta per la prima volta nel 1905 e rappresent\u00f2 il primo Parlamento russo eletto. I primi due tentativi effettuati dallo zar Nicola II furono troppo radicali e inefficaci e furono subito sciolti dopo appena un mese. Dopo la riforma elettorale del 1907 la terza Duma, eletta nel novembre 1907, fu costituita da membri delle classi pi\u00f9 abbienti e le influenze radicali nella Duma erano state in gran parte rimosse. L'istituzione della Duma dopo la rivoluzione del 1905 stava a rappresentare i significativi cambiamenti del sistema autocratico russo. La Duma ebbe poi una grande funzione in Russia, in quanto fu uno dei fattori contribuenti alla Rivoluzione di febbraio, che port\u00f2 all'abolizione dell'autocrazia in Russia.\nLa Duma di Stato nella Costituzione della Russia.\nLa Duma di Stato ha i poteri conferiti dalla Costituzione della Russia. Essi sono:\nLa Duma di Stato conta 450 deputati (Art. 95), ognuno eletto con un mandato di cinque anni (Art. 96). I cittadini russi che abbiano compiuto 21 anni di et\u00e0 sono eleggibili alla Duma (Art. 97).\nL'attuale Presidente della Duma di Stato \u00e8 Vja\u010deslav Volodin."}
{"id": "1315095", "revid": "22356", "url": "https://it.wikipedia.org/wiki?curid=1315095", "title": "Discosauriscus", "text": "Il discosaurisco (gen. Discosauriscus) \u00e8 un piccolo tetrapode estinto, dalle forme e dimensioni simili a quelle di una salamandra. I suoi resti, risalenti al Permiano inferiore (circa 270 milioni di anni fa) sono stati scoperti in Europa centrale e orientale.\nDescrizione.\nIl gruppo a cui appartiene il discosaurisco \u00e8 quello dei seymouriamorfi (Seymouriamorpha), animali parzialmente terrestri i cui rappresentanti sono stati classificati variamente come rettili o anfibi. In realt\u00e0 questo gruppo possiede caratteristiche di entrambe le classi, e attualmente \u00e8 posto vicino all'origine dei rettili. Il discosaurisco, in particolare, \u00e8 noto attraverso vari scheletri che non superano la lunghezza di una trentina di centimetri. \nIl corpo \u00e8 simile a quello di una salamandra, lungo e stretto, e le zampe sono corte. Il cranio, per\u00f2, rivela affinit\u00e0 con \"Seymouria\", un tempo ritenuto essere il rettile pi\u00f9 primitivo. La forma del corpo del discosaurisco lo identifica come un animale acquatico, anche perch\u00e9 erano presenti vere e proprie branchie esterne per la respirazione in acqua. Recenti scoperte fanno supporre che in realt\u00e0 i fossili di discosaurisco finora conosciuti rappresentino tutti degli esemplari giovanili. Le specie conosciute di \"Discosauriscus\" sono due: \"D. pulcherrimus\" e \"D. austriacus\". Altri animali molto simili a \"Discosauriscus\", e anch'essi conosciuto solo per esemplari giovanili o larvali, sono \"Utegenia\" e \"Ariekanerpeton\". Il genere \"Letoverpeton\", precedentemente ritenuto a s\u00e9 stante, viene incluso ora nel genere \"Discosauriscus\"."}
{"id": "1315099", "revid": "122913456", "url": "https://it.wikipedia.org/wiki?curid=1315099", "title": "XXIII Universiade", "text": "La XXIII Universiade estiva (2005 D\u00fcnya \u00dcniversite Yaz Oyunlar\u0131) si \u00e8 svolta a Smirne, in Turchia, dall'11 al 22 agosto 2005. La manifestazione ha assegnato medaglie in 14 diversi sport.\nImmagine dei Giochi.\nMascotte.\nEfe \u00e8 la mascotte ufficiale delle Universiadi di Smirne. Questo personaggio \u00e8 stato disegnato dall'artista Abdurahman Tekin ed ha le sembianze di un martin pescatore di Smirne che \u00e8 uno dei rari uccelli migratori che popolano la regione della citt\u00e0 durante il periodo migratorio. Il suo nome deriva dagli \"efe\", valorosi guerrieri che combatterono anche durante la guerra di indipendenza turca."}
{"id": "1315103", "revid": "1305772", "url": "https://it.wikipedia.org/wiki?curid=1315103", "title": "Sabato (romanzo)", "text": "Sabato \u00e8 un romanzo del 2005 dello scrittore inglese Ian McEwan. Ambientato nell'elegante quartiere londinese di Fitzrovia, il sabato \u00e8 il 15 febbraio del 2003, e la scena si apre sulla grande manifestazione contro l'invasione dell'Iraq organizzata in quell'anno a Londra. Il protagonista, Henry Perowne, ha 48 anni, \u00e8 un affermato neurochirurgo, il suo sabato \u00e8 completamente occupato da impegni di lavoro e incontri di piacere. Dovrebbe concludersi con una cena in famiglia, cui parteciper\u00e0 anche la figlia Daisy, di ritorno da Parigi. Il programma salta perch\u00e9 un incontro imprevisto e violento con un uomo disturbato, altera la pace familiare e sociale in cui Perowne ha vissuto finora.\nIl libro, pubblicato nel febbraio 2005 da Jonathan Cape nel Regno Unito e in aprile negli Stati Uniti, \u00e8 stato ben accolto dal pubblico e dai critici che hanno notato la scrittura fluida e coinvolgente di McEwan, e la sua attenta dissezione della vita quotidiana. Ha vinto nel 2005 il James Tait Black Memorial Prize per la narrativa.\nTrama.\nLa manifestazione contro la guerra in Iraq.\nSono le 3 e 40 del mattino di sabato 15 febbraio 2003. Henry Perowne \u00e8 in piedi davanti alla finestra della sua camera da letto. Abita in una casa elegante, in un bel quartiere nel centro di Londra. Mentre si chiede come mai si \u00e8 svegliato cos\u00ec presto, vede un aereo con uno dei motori in fiamme, che attraversa il cielo come una cometa verso l'aeroporto di Heathrow. In un mondo che ha conosciuto l'11 settembre questa visione gli sembra un infausto presagio: \"Tutti sono d'accordo, le linee aeree hanno un aspetto diverso in cielo in questi giorni, sembrano predatori e condannati.\" Questo \u00e8 l'incipit di sabato, il decimo romanzo di McEwan. Perowne esce in macchina e si trova nel bel mezzo del traffico provocato dalla manifestazione. I dimostranti si prendono gioco di George W. Bush e di Tony Blair, e delle loro bugie sulle armi di distruzione di massa. \u00c8 la pi\u00f9 grande manifestazione di piazza contro l'imminente guerra in Iraq. E Londra \u00e8 semi-paralizzata. Perowne cerca di svicolare per liberarsi dal corteo dei manifestanti, ma in una strettoia spezza lo specchietto retrovisore di una vettura, da cui scendono tre tipi poco raccomandabili, che iniziano a insultarlo e a chiedere quattrini. Perowne vorrebbe andarsene al pi\u00f9 presto, ma Baxter - questo il nome di uno degli uomini - e i suoi due compagni, diventano aggressivi.\nLa sindrome di Huntington.\nPerowne nota alcuni sintomi nel comportamento di Baxter, che gli fanno riconoscere nell'uomo, l'insorgenza della sindrome di Huntington, una malattia neurodegenerativa che conosce molto bene, da specialista. Anche se riceve un pugno nello stomaco, Perowne riesce a fuggire illeso dallo scontro, distraendo Baxter, descrivendogli i sintomi della sua malattia e facendogli capire che potrebbe curarlo.\nPerowne passa poi in palestra dove incontra un amico e gioca con lui una partita di squash senza entusiasmo ma con parecchio astio. Perde, non senza aver recriminato su ogni punto, fino all'ultimo. Continua a pensare all'incidente. Dopo pranzo compra un po' di pesce per la cena, in una pescheria locale. Poi visita la madre, che soffre di demenza vascolare, ricoverata in una casa di cura.\nDopo una visita alle prove del figlio, Perowne torna a casa per preparare la cena, il telegiornale della sera - con le sue notizie di tragedie planetarie - gli ricorda ancora una volta quanto sia fragile l'arca della sua felicit\u00e0 e come niente di ci\u00f2 che accade l\u00e0 fuori sia sotto controllo. Daisy, la figlia, torna a casa da Parigi, discutono della prossima guerra in Iraq.\nRosalind, la moglie di Perowne, \u00e8 l'ultima ad arrivare. Improvvisamente, mentre gli ospiti si preparano a cenare, Baxter e un complice fanno irruzione nella casa. Armati di coltelli. Baxter colpisce il nonno, intimidisce la famiglia e ordina a Daisy di spogliarsi. Il giovane capisce che la ragazza scrive poesie. Le chiede di dirne una. Daisy obbedisce ma non legge una delle sue poesie. Recita invece Dover Beach, un breve poema lirico dal poeta inglese Matthew Arnold, che colpisce emotivamente Baxter, disarmandolo. Perowne riprende il discorso sulla malattia di Baxter e lo convince che potrebbe curarlo. Capisce che \u00e8 la vera ragione della sua aggressivit\u00e0. Che Baxter, se non avesse questi gravi disturbi e non fosse troppo ignorante e privo di mezzi per curarli, sarebbe probabilmente una persona diversa, pi\u00f9 sensibile ed equilibrato. Il complice fugge, Baxter viene sopraffatto da Perowne aiutato dal figlio Theo. Il giovane cade dalle scale e perde i sensi, viene ricoverato all'ospedale dove, quella stessa notte, Perowne lo opera con successo. La giornata del sabato si conclude attorno alle cinque della mattina di domenica, dopo una doccia calda, Perowne ha fatto l'amore con sua moglie. Ancora per questa notte \u00e8 salvo. Si addormenta sereno.\nConsiderazioni.\nIl libro \u00e8 il prodotto di un mondo in cui il terrorismo e la guerra occupano le prime pagine di tutti i giornali e dei media televisivi. Ma finiscono per filtrare anche nei pi\u00f9 reconditi anfratti della vita delle famiglie. L'azione del romanzo si svolge in un unico giorno, come nell\"'Ulisse\" di James Joyce e ne \"La signora Dalloway\" di Virginia Woolf. Nello stesso momento in cui la massa dei dimostranti si muove con composto fragore per le vie di Londra, per protestare contro il coinvolgimento della Gran Bretagna nella guerra in Iraq, Perowne scopre quanto sia fragile la sua tranquillit\u00e0. Come uno sconosciuto disgraziato e disperato, possa in un attimo, mettere in pericolo tutto ci\u00f2 che ha di pi\u00f9 caro. E la sua stessa esistenza: \"\u201cPi\u00f9 allarghi il campo, pi\u00f9 merda vedi. Quando ci ostiniamo a occuparci dei massimi sistemi, della situazione politica, del surriscaldamento dell'atmosfera, della povert\u00e0 del mondo, sembra tutto tremendo, senza possibilit\u00e0 di recupero, senza la minima prospettiva. Se invece ridimensiono il pensiero, avvicino lo sguardo, diventa tutto bellissimo. Perci\u00f2 d'ora in poi il mio motto sar\u00e0: solo pensieri su scala ridotta.\u201d\"\nInsolitamente, nella fiction dei nostri giorni, il protagonista che conosciamo all'inizio del racconto \u00e8 felice. Perowne \u00e8 un neurochirurgo di grande talento, che ha avuto un meritato successo, sia clinico che economico. Lavora nel cuore della scienza e della tecnologia applicata. Salva vite umane. La famiglia lo supporta, ama la moglie Rosalind che lo contraccambia, i loro due figli sono intelligenti e appassionati. Il benessere di cui \u00e8 circondato, assieme ai suoi familiari, imprime un piacevole senso di sicurezza alle loro vite. Potrebbe essere completamente compiaciuto e soddisfatto di s\u00e9. Ma \u00e8 troppo intelligente e riflessivo per riuscire a neutralizzare le angosce - pubbliche e private - che comunque lo assillano. Infatti la sottile guaina protettiva che tanto lo conforta, \u00e8 vulnerabile: esposta alla violenza dei grandi eventi (disastri aerei, guerre, catastrofi e terrorismo) ma anche dei drammi individuali: la malattia di un derelitto come Baxter, che potrebbe uccidere ed essere ucciso, solo per ignoranza e despossenza. Infatti non sar\u00e0 la manifestazione di piazza, di cui avverte con un brivido, il lento svolgersi intorno a s\u00e9, a colpirlo ma, del tutto inatteso, un individuo molto malato che potrebbe essere un suo paziente. E che lo urta psicologicamente, prima di ferirlo fisicamente.\nIl lavoro di ricerca.\nPer scrivere \"Sabato\" McEwan ha passato due anni a fare ricerche sulla neurochirurgia, seguendo da vicino il lavoro di Neil Kitchen, un famoso neurochirurgo che opera presso il National Hospital for Neurology and Neurosurgery in Queen Square, a Londra. Kitchen ha permesso a McEwan di entrare in sala operatoria per assistere a diversi interventi e prendere appunti. L'autore si \u00e8 avvalso della collaborazione di numerosi medici per la revisione delle bozze. Inoltre esiste una sorta di \"cerchio magico\" di amici di McEvan: Timothy Garton Ash, Craig Raine, e Galen Strawson, che rileggono pi\u00f9 volte i suoi racconti ed esprimono pareri e consigli. Nonostante tutti questi controlli, il critico del \"The New York Review of Books\", John Banville ha bocciato il romanzo, accusando l'autore di inaccuratezza e arroganza: \"\"Sabato \u00e8 quel genere di racconto commissionato dall'editore con le parole 'costruiscimi un bel romanzo sulla societ\u00e0 contemporanea', in cui le opinioni politiche sono banali, il tono autocompiaciuto e incompetente, i personaggi tagliati con l'accetta e inoltre, malgrado lo sforzo di dimostrare competenze tecniche, lo scrittore non \u00e8 riuscito a tradurre le informazioni in una prosa convincente e chiara\".\"\nPubblicazione.\nEstratti del libro sono stati pubblicati su diverse riviste e un intero capitolo sul \"New York Times Book Review\" Il romanzo \u00e8 stato pubblicato da Jonathan Cape per la \"Imprint of Random House Books\" nel febbraio del 2005 a Londra, New York, e Toronto.\nVi sono elementi autobiografici che compaiono soprattutto nei caratteri dei familiari di Perowne. Inoltre la casa in cui si situa l'azione \u00e8 a pochi isolati di distanza da quella dell'autore. Entrambi - l'autore e il suo personaggio - sono molto attivi, di mezza et\u00e0 e hanno un figlio che suona bene la chitarra."}
{"id": "1315110", "revid": "1543377", "url": "https://it.wikipedia.org/wiki?curid=1315110", "title": "David Hayter", "text": "\u00c8 maggiormente conosciuto per aver doppiato il personaggio di Solid Snake ed in seguito Big Boss nella popolare serie videoludica \"Metal Gear\", per aver scritto la sceneggiatura di \"X-Men\" e \"X-Men 2\" e per il celeberrimo adattamento su grande schermo di Watchmen.\nBiografia.\nDavid Hayter \u00e8 nato in California da genitori canadesi. Ha iniziato a lavorare all'et\u00e0 di nove anni. Ha anche recitato dal vivo nei primi anni novanta, ma si \u00e8 successivamente interessato al doppiaggio dopo aver effettuato un cameo nella serie \"Agli ordini pap\u00e0\" (\"Major Dad\"), e pi\u00f9 tardi \u00e8 approdato al ruolo di Capitan America nella popolare serie animata \"\" nel 1994. Ha prestato inoltre la voce ad Arsenio Lupin III nella versione in lingua inglese del film d'animazione \"Il castello di Cagliostro\".\nNel 1998, David Hayter ha doppiato Solid Snake nel videogioco \"Metal Gear Solid\", titolo di grande successo per PlayStation. Ha continuato a doppiare Snake nei successivi giochi della serie (' e ', remake del primo \"Metal Gear Solid\"), nonch\u00e9 Naked Snake nei prequel ', ' e '. Hayter ha dato inoltre la voce a Solid Snake in ' ed in \"Super Smash Bros. Brawl\". Ha partecipato anche al casting come protagonista per il film di \"Metal Gear Solid\", proponendo persino una sua sceneggiatura, non riuscendo per\u00f2 a ottenere la parte.\nHayter ha dato anche la voce a personaggi di altri videogiochi come \"\".\nDal 2015 interpreta il supercriminale King Shark nella serie televisiva The Flash."}
{"id": "1315112", "revid": "287204", "url": "https://it.wikipedia.org/wiki?curid=1315112", "title": "Waltham Forest", "text": "Il London Borough of Waltham Forest \u00e8 un borgo di Londra nella parte nord della citt\u00e0, e fa parte dell'Outer London.\nVenne costituito nel 1965 dall'area del Metropolitan Borough of Chingford, del Metropolitan Borough of Leyton e del Metropolitan Borough of Walthamstow, trasferito a Londra dall'Essex."}
{"id": "1315114", "revid": "1632387", "url": "https://it.wikipedia.org/wiki?curid=1315114", "title": "Chixdiggit!", "text": "I Chixdiggit! sono un gruppo pop punk formatosi a Calgary, Alberta in Canada. L'idea di formare una band venne a tre studenti liceali nel 1990 quando incominciarono a creare t-shirt di una band immaginaria. Secondo la band il nome Chixdiggit! \u00e8 \"Il modo metallaro di scrivere the 'Chicks Dig It' (alle ragazze piace)\". Il gruppo diede alle stampe il suo primo album di studio nel 1996. Il loro ultimo CD fu pubblicato nel 2005, dal titolo \"Pink Razors\". La band \u00e8 famosa per aver scritto canzoni pop punk dal tono leggero, che trattano generalmente di ragazze e storie d'amore.\nBiografia.\nIl gruppo nacque dopo che K.J. Jansen, Mark O'Flaherty e Mike Eggermont incominciarono a vendere T-shirt dei Chixdiggit! nel loro liceo, anche se in questo momento la band ufficialmente non esisteva neppure. Alla fine le magliette incominciarono a vendere bene, il che port\u00f2 alla band denaro sufficiente per comprare una batteria. In ogni caso nessuno dei tre aveva alcuna esperienza musicale, n\u00e9 possedeva propri strumenti (a parte Mark che aveva una chitarra classica). Mike inizi\u00f2 a suonare il basso e siccome \"KJ non poteva sedersi tanto al lungo da essere un batterista\", incominci\u00f2 a suonare anche la chitarra e diventando cos\u00ec il cantante della band. Il gruppo nel suo periodo iniziale prov\u00f2 diversi batteristi, in ogni caso attualmente Jason Hirsh \u00e8 il batterista principale.\nUfficialmente la band inizi\u00f2 la sua carriera nel 1991 e inizi\u00f2 a suonare dal vivo nel 1992. Comunque il gruppo si present\u00f2 ad un limitato numero di concerti in questo periodo, decidendo di concentrare i propri sforzi per affinare la tecnica. Nel 1993 il gruppo inizi\u00f2 a suonare da vivo regolarmente in diversi luoghi attorno Calgary.\nNel 1996 i Chixdiggit! firmarono per l'etichetta Sub Pop, dove pubblicarono il loro primo album di debutto. In ogni caso la band lasci\u00f2 l'etichetta dopo tempo, quando si rese conto che le proprie idee non coincidevano con quelle espresse dalla Sub Pop. Come esprime Mike \"le persone che dovevano vendere i nostri dischi e trattare con noi non si rivelavano giorno per giorno affezionate alla band\".\nIn questo momento i Chixdiggit! stavano affrontando un tour mondiale.\nI Chixdiggit! furono rapidamente presi sotto le ali della Honest Don's Records, una divisione di San Francisco della Fat Wreck Chords.\nIl membro fondatore Mike Eggermont lasci\u00f2 la band nel 2002 e fond\u00f2 una societ\u00e0 di software.\nIl gruppo la pubblicato attualmente quattro album di studio. La loro ultima uscita \"Pink Razors\" \u00e8 stata pubblicata il 19 aprile 2005 su Fat Wreck Chords nel Nord America e su Bad Taste Records in Europa."}
{"id": "1315120", "revid": "287204", "url": "https://it.wikipedia.org/wiki?curid=1315120", "title": "Campionato mondiale Supermoto 2007", "text": "Il Campionato mondiale Supermoto 2007 \u00e8 caratterizzato dal cambio di nome delle due classi: la 450 cm\u00b3 viene rinominata S1 e la over 450 diviene S2.\nQuesto cambiamento \u00e8 stato dovuto al fatto che essendo la 450 una categoria di cilindrata fissa (di conseguenza di moto con cilindrate uguali e quindi alla pari), dove partecipa il maggior numero di case costruttrici e dove i piloti girano mediamente su tempi inferiori alle Open, essa ha ottenuto la fama di classe regina.\nS1.\nIn seguito alla ridenominazione delle classi deciso a fine anno 2006, le categorie S1 ed S2 risultano in pratica invertite.\nNella S1 ora \u00e8 consentito gareggiare con motociclette con motore 2T fino a 250\u00a0cm\u00b3 e 4T fino a 450\u00a0cm\u00b3.\nIl 2007 ha visto il trionfo del giovane Adrien Chareyre, che a soli 21 anni vince il suo primo mondiale supermoto, divenendo cos\u00ec il pi\u00f9 giovane campione del mondo di supermotard della storia.\nGran Premi del 2007.\nI GP del 2007 sono stati 8, in programma si doveva disputare anche un altro Gran premio, il 7 ottobre che doveva essere assegnato ad un circuito (probabilmente Monte Carlo), tuttavia tale evento \u00e8 stato cancellato.\nS2.\nNella S2 ora \u00e8 consentito gareggiare con motociclette con motore 2t o 4t superiori a 450 e inferiori a 750\u00a0cm\u00b3.\nGerald Delepine con il suo secondo titolo mondiale divenuta il pi\u00f9 anziano vincitore di un mondiale supermoto, a ben 37 anni.\nSupermoto Des Nations 2007.\nIl Supermoto Delle Nationi 2007 si \u00e8 disputato in Franciacorta (Italia).\nOgni nazione partecipa con 3 piloti, divisi per categoria (S1, S2 e Open) che correranno 2 gare ciascuno.\nCiascuna manches vede la partecipazione di 2 cilindrate (categorie) contemporaneamente, quindi ogni categoria incontrer\u00e0 entrambe le altre, con un totale di 3 gare.\nGara 1 S1 + S2\nGara 2 S2 + Open\nGara 3 S1 + Open\nAl termine delle 3 gare per ottenere la graduatoria totale vengono sommati 5 dei 6 risultati (3 piloti per 2 gare ciascuno) dei piloti di ciascun team nazionale, il 6\u00b0 risultato, ossia quello peggiore, viene eliminato.\nPer la prima volta partecipa all'evento il pluricampione Thierry Van Den Bosch, realizzando cos\u00ec per la Nazionale Francese un vero e proprio \"dream team\" al fianco di Adrien Chareyre (neocampione del mondo S1) e Thomas Chareyre (3\u00ba classificato nell'ultima stagione, proprio alle spalle di Van Den Bosch e del fratello Adrien).\nLa Nazionale Italiana, campione in carica, \u00e8 composta da Massimo Beltrami (8\u00b0 nel mondiale S1), Attilio Pignotti (2\u00b0 nel mondiale S2) e Davide Gozzini (4\u00b0 nel mondiale S2).\nNel 2007 il titolo \u00e8 infine vinto dalla nazionale francese, che torna alla vittoria del GP delle Nazioni dopo tre anni."}
{"id": "1315126", "revid": "125710861", "url": "https://it.wikipedia.org/wiki?curid=1315126", "title": "John Howe", "text": "\u00c8 un illustratore di libri fantasy. Attualmente vive a Neuch\u00e2tel, in Svizzera.\nPrevalentemente \u00e8 conosciuto per le sue illustrazioni riguardanti \"Il Signore degli Anelli\" di J. R. R. Tolkien; per questo \u00e8 stato chiamato da Peter Jackson, insieme ad Alan Lee, per prendere parte alla realizzazione visiva del film sul famoso romanzo in qualit\u00e0 di \"visual designer\". Oltre al \"Signore degli Anelli\", Howe ha tratto ispirazione anche da altre opere di Tolkien quali, ad esempio, \"Lo Hobbit\" e \"Il Silmarillion\". La sua produzione riguarda per\u00f2 anche altri panorami, quali tavole sulla leggenda anglosassone di Beowulf, o i libri di Robin Hobb, e ancora la copertina del primo gioco di ruolo italiano, Kata Kumbas. Ha preso parte alla realizzazione del film \"Le cronache di Narnia - Il leone, la strega e l'armadio\".\nIllustrazioni per \"Magic: l'Adunanza\".\nJohn Howe ha illustrato due carte del gioco di carte collezionabili . Curiosamente, esiste un altro artista omonimo che ne ha realizzate altre 10, spesso i due autori vengono confusi. Le uniche due carte realizzate dal John Howe famoso per le opere tolkeniane sono Howltooth Hollow e Crag Puca, come visibile nella tabella sottostante.\nQui di seguito le carte disegnate dall'omonimo."}
{"id": "1315133", "revid": "287204", "url": "https://it.wikipedia.org/wiki?curid=1315133", "title": "I delitti di via Medina-Sidonia", "text": "I delitti di via Medina-Sidonia \u00e8 il primo romanzo giallo dello scrittore palermitano Santo Piazzese, pubblicato nel 1996.\nLa trama.\nProtagonista \u00e8 Lorenzo La Marca, ricercatore universitario che si vede costretto ad indagare sulla strana morte, probabilmente un suicidio, di un suo amico ed ex collega. L'indagine, che si svolge a Palermo, lo porter\u00e0 a conoscere la ex-ragazza della povera vittima, ad incontrare i suoi colleghi al Dipartimento di Botanica fuori dal lavoro. A riavvicinarsi alla bella e fascinosa Michelle, ad incontrare la sorella Maruzza ed il cognato Armando. A scontrarsi, ma poi amichevolmente, con il commissario di polizia Spotorno, che indaga sulla morte."}
{"id": "1315137", "revid": "3115", "url": "https://it.wikipedia.org/wiki?curid=1315137", "title": "Lacroma", "text": "Lacroma [L\u00e0-cro-ma] (in croato: \"Lokrum\") \u00e8 un'isola della Croazia situata nel Mar Adriatico di fronte alla citt\u00e0 di Ragusa.\nL'isola \u00e8 disabitata ed \u00e8 sede di un parco naturalistico.\nDa alcuni l'isola \u00e8 considerata parte dell'arcipelago delle Elafiti.\nStoria.\nLacroma viene menzionata per la prima volta nel 1023 quando vi venne fondato un monastero benedettino. Secondo una leggenda, nel 1192 Riccardo I d'Inghilterra (Cuor di Leone) trov\u00f2 la salvezza sull'isola in seguito ad un naufragio avvenuto sulla via del ritorno dalle crociate, e in segno di gratitudine decise quindi di far erigere una chiesa sull'isola. Su richiesta dei cittadini di Ragusa la chiesa non venne per\u00f2 costruita sull'isola, bens\u00ec nella citt\u00e0 stessa.\nIn seguito all'abolizione dell'ordine benedettino (1798), nel (1803) Lacroma fu venduta ad una famiglia ragusea. Durante l'occupazione napoleonica venne costruito nel 1806 il \"Fort Royal\", a forma di stella, dal quale si gode di una splendida vista.\nL'arciduca Massimiliano d'Asburgo compr\u00f2 infine l'isola nel 1859 e fece trasformare gli edifici del monastero in una lussuosa residenza estiva, dotata di un grande giardino botanico con piante provenienti dall'Australia e dal Sud America. In seguito alla tragica morte di Massimiliano in Messico, la villa pass\u00f2 nuovamente a privati, finch\u00e9 nel 1880 fu riacquistata dall'arciduca Rodolfo d'Asburgo. Morto anche Rodolfo in tragiche circostanze, la madre Elisabetta di Baviera fece dono dell'isola ai benedettini, finch\u00e9 la propriet\u00e0 fu acquistata dai principi Windischgr\u00e4tz. Attraverso il matrimonio del principe Windischgr\u00e4tz con Elisabetta d'Austria, figlia dell'arciduca Rodolfo, Lacroma torn\u00f2 in dote ad un membro della famiglia Asburgo e fu per questo motivo che il governo jugoslavo ne chiese il sequestro. La controversia fu appianata con un ampio risarcimento per la nobildonna, ma la diffusa leggenda della maledizione dell'isola non venne meno.\nOggi l'antica residenza \u00e8 stata trasformata in un museo-parco botanico inserito nella riserva naturale di cui fa parte l'isola dal 1964 e nel 1976 \u00e8 divenuto riserva speciale di vegetazione silvestre; sull'isola \u00e8 poi residente una colonia di pavoni.\nL'isola pu\u00f2 essere raggiunta tramite traghetti da Ragusa, in circa 30 minuti."}
{"id": "1315139", "revid": "1543377", "url": "https://it.wikipedia.org/wiki?curid=1315139", "title": "Spirale di Ulam", "text": "La spirale di Ulam, o spirale dei numeri primi, \u00e8 una semplice rappresentazione grafica dei numeri primi che rivela una trama non ancora pienamente compresa. \nStoria.\nFu scoperta dal matematico polacco Stanislaw Ulam nel 1963, mentre, sovrappensiero, scarabocchiava su di un foglietto di carta durante un meeting. Ulam, annoiato dal convegno, disegn\u00f2 una griglia di numeri, mettendo l'1 al centro e tutti i seguenti disposti a spirale:\nDopo segn\u00f2 tutti i numeri primi ed ottenne:\nSorpreso, not\u00f2 che i numeri primi tendevano ad allinearsi lungo le diagonali, come si pu\u00f2 chiaramente vedere dall'immagine qui a destra, dove \u00e8 rappresentata una spirale di 200 x 200, con i numeri primi segnati in nero. Il fatto interessante non \u00e8 la presenza in s\u00e9 dei numeri primi lungo le diagonali: infatti, \u00e8 noto che tutti i numeri primi eccetto il 2 sono dispari. Dato che nella spirale di Ulam le diagonali sono alternativamente composte da numeri pari e da dispari, \u00e8 normale che i numeri primi giacciano solo su una diagonale si ed una no. Ci\u00f2 che stup\u00ec Ulam era la tendenza dei numeri primi a concentrarsi su alcune diagonali piuttosto che su altre.\nTest pi\u00f9 rigorosi dimostrarono che effettivamente su alcune diagonali la concentrazione di numeri primi \u00e8 maggiore rispetto ad altre. \u00c8 stato inoltre notato che la particolare trama di punti si ripresenta anche quando si disegna della spirale ponendo al centro un numero di partenza diverso da 1.\nQuesto implica che esistono molte costanti formula_1, formula_2 e formula_3 per le quali la funzione\ngenera, sostituendo formula_5 con una serie di numeri consecutivi, una grande quantit\u00e0 di numeri primi.\nAd esempio, nel XVIII secolo, Eulero osserv\u00f2 che con formula_6, formula_7 e formula_8 la funzione assume la forma\nE sostituendo formula_5 con i numeri naturali da formula_11 a formula_12 \nsi ottengono sedici numeri primi: formula_21.\nQuesto tentativo di comprendere la distribuzione dei numeri primi \u00e8 stato giudicato abbastanza significativo da meritare la copertina di \"Scientific American\" nel mese di marzo 1964."}
{"id": "1315149", "revid": "1305772", "url": "https://it.wikipedia.org/wiki?curid=1315149", "title": "Tomomi Kahala", "text": "Biografia.\nGli inizi.\nTomomi Shimogawara debutt\u00f2 in veste di modella per la rivista \"Non-no\", quindi fu notata dal produttore discografico Tetsuya Komuro, che le fece firmare un contratto e le diede lo pseudonimo Tomomi Kahala. Successivamente i due iniziarono una relazione amorosa.\nIl debutto.\nNel settembre 1995 usc\u00ec il primo singolo della cantante, intitolato \"Keep Yourself Alive\", che si posizion\u00f2 all'ottavo posto delle classifiche musicali giapponesi e vendette oltre 300.000 copie. Un mese dopo usc\u00ec il secondo singolo, \"I BELIEVE\", che arriv\u00f2 alla quarta posizione dell'Oricon e vendette oltre un milione di copie.\nIl successo.\nNel marzo 1996 la Kahala incise il singolo \"I'm Proud\", che arriv\u00f2 al secondo posto dell'Oricon e vendette oltre un milione di copie, divenendo l'ottavo singolo pi\u00f9 venduto dell'anno. Nel giugno dello stesso anno usc\u00ec il primo album della cantante, intitolato \"LOVE BRACE\", che giunse presto alla prima posizione dell'Oricon e vendette oltre due milioni di copie. Gli altri singoli della cantante raggiunsero la prima posizione delle classifiche, mentre nel dicembre 2007 usc\u00ec il secondo album, \"Storyelling\", che arriv\u00f2 al primo posto delle classifiche ma vendette la met\u00e0 del primo album.\nIl declino.\nNel febbraio 1998 la cantante incise il singolo \"I wanna go\", che si rivel\u00f2 un flop, classificandosi al ventesimo posto dell'Oricon. Lo stesso anno la Kahala fu accusata di fare uso di droghe. I successivi singoli si posizionarono nei primi cinque posti delle classifiche, mentre il terzo album, intitolato \"nine cubes\", arriv\u00f2 alla quinta posizione.\nAlla fine dell'anno Tetsuya Komuro si separ\u00f2 sia professionalmente che sentimentalmente dalla cantante, che si ferm\u00f2 per un anno, durante il quale usc\u00ec la sua prima raccolta intitolata \"Kahala Compilation\", che raggiunse la prima posizione dell'Oricon e fu il suo ultimo album a raggiungere la vetta delle classifiche.\nNel luglio 1999 la Kahala torn\u00f2 sulle scene, incidendo il singolo \"as A person\", il primo non prodotto da Tetsuya Komuro, che vendette oltre 200.000 copie. Segu\u00ec l'album \"One Fine Day\", pubblicato a novembre. A causa dello stress dovuto alle sue vicende personali, la Kahala fu preda della depressione, che la port\u00f2 a tentare pi\u00f9 volte il suicidio.\nIl quinto album della cantante, intitolato \"Love Again\", usc\u00ec nel novembre 2001 e risult\u00f2 il suo peggior flop. La Kahala allora si prese un'altra pausa, pubblicando un best album intitolato \"Natural Breeze \uff5eKAHALA BEST1998-2002\uff5e\", e torn\u00f2 nel 2004, guarita dalla depressione, firmando un contratto con la Universal Music e incidendo il singolo \"Anata Ga Ireba\", che non riusc\u00ec ad entrare nella top ten ma fu apprezzato dalla critica musicale e vinse il Japan Records Awards nel 2005. Lo stesso anno Tomomi Kahala decise di cambiare nome in Tomomi Kahara e incise il suo sesto album, intitolato \"Naked\", uscito nel luglio 2005. Per promuovere l'album la cantante pubblic\u00f2 una serie di fotografie che la ritraevano in pose sexy e provocanti. L'album ottenne pi\u00f9 successo rispetto a \"Love Again\", quindi la cantante pubblic\u00f2 due photobook, che la ritraevano in pose sexy, che riscossero un buon successo.\nIl ritiro.\nIl 29 giugno 2007 la cantante fu licenziata dalla sua agenzia, a causa del ritorno della depressione e dei problemi di immagine che ne derivano. Nel luglio 2008 Tomomi Kahala annunci\u00f2 il suo ritorno, ma il 17 gennaio 2009 la cantante fu ricoverata in ospedale a causa di un'overdose di droga.\nDiscografia.\nLe note sono indicate dopo il punto e virgola \";\"."}
{"id": "1315150", "revid": "94902", "url": "https://it.wikipedia.org/wiki?curid=1315150", "title": "Carme secolare", "text": ""}
{"id": "1315151", "revid": "94902", "url": "https://it.wikipedia.org/wiki?curid=1315151", "title": "Carme Secolare", "text": ""}
{"id": "1315153", "revid": "94902", "url": "https://it.wikipedia.org/wiki?curid=1315153", "title": "Carmen Saeculare", "text": ""}
{"id": "1315154", "revid": "1573940", "url": "https://it.wikipedia.org/wiki?curid=1315154", "title": "Sacoglossa", "text": "I sacoglossi (Sacoglossa ()) sono un superordine di molluschi gasteropodi dell'infraclasse Euthyneura.\nDescrizione.\nLa maggior parte dei Sacoglossa (con l'eccezione delle specie appartenenti alle famiglie Volvatellidae, Oxynoidae e Juliidae) sono prive di conchiglia.\nAlcune specie di Sacoglossi, come per esempio quelle appartenenti alla famiglia Elysiidae, hanno livree molto colorate il che pu\u00f2 indurre a considerarli, erroneamente, come appartenenti al sottordine Nudibranchia.\nLe conchiglie di alcune specie di Volvatellidae e di Oxynoidae assomigliano a quelle di alcuni Cephalaspidea. \nTassonomia.\nClassificazione di Ponder e Lindberg (1997).\nNella classificazione di Ponder e Lindberg (1997) il sottordine Sacoglossa veniva suddiviso in quattro superfamiglie:\nClassificazione di Bouchet &amp; Rocroi (2005).\nNella classificazione filogenetica proposta da Bouchet &amp; Rocroi (2005) il clade Sacoglossa comprende solo 3 superfamiglie, secondo il seguente schema:\nLa superfamiglia Cylindrobulloidea \u00e8 assegnata al \"sister group\" Cylindrobullida. La famiglia Elysiidae \u00e8 considerata sinonimo di Placobranchidae mentre le famiglie Oleidae e Stiligeridae sono assorbite nella famiglia Limapontiidae.\nClassificazione MolluscaBase/WoRMS (2020).\nLa classificazione attualmente accettata, frutto di una revisione del 2017 della classificazione di Bouchet &amp; Rocroi che ha portato alla reintroduzione dei tradizionali ranghi linneani al posto di cladi e gruppi informali, assegna al raggruppamento Sacoglossa il rango di superordine, suddividendolo in 3 superfamiglie: Oxynooidea, Plakobranchoidea e Platyhedyloidea:"}
{"id": "1315155", "revid": "1543377", "url": "https://it.wikipedia.org/wiki?curid=1315155", "title": "La doppia vita di M.Laurent", "text": "La doppia vita di M.Laurent \u00e8 il secondo romanzo giallo di Santo Piazzese con protagonista il ricercatore universitario Lorenzo La Marca.\nLa trama.\nAnche in questo romanzo il protagonista \u00e8 costretto ad indagare su una morte, in tal caso quella dell'antiquario Ghini, probabilmente ucciso, nel buio di un vicolo di Palermo. La Marca, di nuovo insieme a Michelle, che qui ha un ruolo da protagonista, gira Palermo, fa incontri casuali e voluti con personaggi che si riveleranno coinvolti o comunque utili, coscientemente o loro malgrado, nel portare l'indagine sulla giusta via. Di nuovo appare il commissario Spotorno, distratto per\u00f2 da un viaggio all'estero, e il padre di Michelle, che qui conosciamo quale uomo sensibile e dalle mille sfaccettature. La ricerca della verit\u00e0 vede Lorenzo nei suoi incontri con la fascinosa e ambigua Eleonora, con la bella e fredda Elena, con la glaciale ma poi dolce Natasha. E con Peppuccio, o meglio con i vari tipi con questo nome che appaiono sulla scena e accendono una luce sul delitto. La Palermo presentata da Piazzese \u00e8 bella e difficile, lirica e vera, spaventosa ed ospitale."}
{"id": "1315156", "revid": "29244", "url": "https://it.wikipedia.org/wiki?curid=1315156", "title": "Sacoglossi", "text": ""}
{"id": "1315160", "revid": "293713", "url": "https://it.wikipedia.org/wiki?curid=1315160", "title": "Ivan Venini", "text": "Biografia.\nDopo i corsi di recitazione presso la \"Scaletta\" di Roma e presso il CTA (centro teatro attivo di Milano), lavora nel cinema, nei fotoromanzi e soprattutto nelle fiction televisive.\nOltre che in Italia, ha recitato in produzioni della televisione svizzera italiana (TSI).\nFra le varie fiction tv italiane, ricordiamo: \"In nome della famiglia\" (1995), regia di Vincenzo Verdecchi, \"Positano\" (1996), regia di Vittorio Sindoni, le due stagioni della miniserie tv \"Commesse\", dirette da Giorgio Capitani, con cui ha lavorato anche in un episodio de \"Il maresciallo Rocca\" e di \"Un prete tra noi\", \"Madre Teresa\" (2003) ed \"Elisa di Rivombrosa 2\" regia di Cinzia TH Torrini (2005). Inoltre ha recitato anche nella soap opera di Rai 3, \"Un posto al sole\".\nTra gli altri lavori troviamo anche \"L'ispettore Giusti\" per la regia di Sergio Martino, \"Ragazzi della notte\" di Jerry Cal\u00e0, \"Innamorarsi a Monopoli\" e \"Prigionieri di un incubo\" di Franco Salvia, e \"Come sinfonia\" di Nin\u00ec Grassia."}
{"id": "1315163", "revid": "599013", "url": "https://it.wikipedia.org/wiki?curid=1315163", "title": "Blanka Vla\u0161i\u0107", "text": "\u00c8 anche stata campionessa europea, avendo vinto l'oro agli Europei di . Ha inoltre vinto l'argento ai Giochi olimpici di e il bronzo ai Giochi olimpici di .\nBiografia.\nIl suo record personale \u00e8 di 2,08 metri, realizzato il 31 agosto 2009 a Zagabria; questa misura \u00e8 anche il record nazionale croato e secondo risultato di tutti i tempi. \u00c8 stata per due volte campionessa mondiale nella categoria juniores (2000 e 2002). Ha gareggiato ai Giochi olimpici di Sydney 2000 e ad Atene 2004, senza risultati rilevanti.\nAi Campionati europei del 2006, svoltisi a G\u00f6teborg \u00e8 terminata quarta assoluta, diventando la prima atleta a non vincere una medaglia, pur realizzando una misura superiore a due metri in finale.\nNel 2008, dopo una serie di 34 vittorie consecutive, e con la vittoria ai mondiali indoor disputatisi a Valencia, con la misura di 2,03 metri, arriva come favorita ai Giochi olimpici di Pechino, ma viene battuta dalla belga Tia Hellebaut. Per tutta la gara la Vla\u0161i\u0107 \u00e8 l'unica a non commettere errori, saltando tutte le misure al primo tentativo fino alla misura di 2,05 metri quando fallisce il primo tentativo. Supera la misura al secondo salto, ma la Hellebaut ci riesce al primo. Vla\u0161i\u0107 prova ad eguagliare il suo primato personale di 2,07 metri per ottenere l'oro, ma fallisce i tre salti. Ottiene solo un argento e diventa cos\u00ec la prima atleta croata a vincere una medaglia olimpica nell'atletica leggera.\nAi Mondiali del 2009, svoltisi a Berlino, vince la medaglia d'oro saltando 2,04 metri. Il 31 agosto 2009, allo Grand Prix di Zagabria, dopo una facile vittoria, stabilisce due volte di fila il record del meeting, prima con 2,05\u00a0m, poi con 2,08\u00a0m, miglior risultato della stagione e suo personale, entrambi al primo tentativo.\nAi Campionati europei di Barcellona 2010 conquista la medaglia d'oro con un salto di 2,03\u00a0m, precedendo nell'ordine la svedese Emma Green e la tedesca Ariane Friedrich. Nel dicembre del 2010, l'associazione internazionale dei giornalisti sportivi AIPS la premia come migliore atleta al mondo, mentre il premio maschile viene assegnato al tennista spagnolo Rafael Nadal.\nIl 26 maggio 2011 vince la sua quinta gara al Golden Gala di Roma, saltando 1,95 metri. Ai Mondiali di Taegu ottiene la medaglia d'argento con la misura di 2,03\u00a0m, m il 14 luglio 2012 annuncia che non avrebbe partecipato ai Giochi della XXX Olimpiade a causa del mancato recupero di un infortunio occorso nel gennaio precedente.\nAl rientro dall'infortunio, a causa di numerosi problemi che hanno impossibilitato il recupero completo, non riesce a ripetere le misure delle stagioni precedenti ma ottiene comunque un argento ai Mondiali di e soprattutto, un bronzo ai Giochi olimpici di con la stessa misura (1,97 m) delle due atlete che la precedono, nonostante i pochi mesi di preparazione successivi all'ennesimo intervento chirurgico alla caviglia del piede di stacco.\nL'allenatore di Blanka Vla\u0161i\u0107 \u00e8 suo padre Jo\u0161ko, ex decatleta. Blanka Vla\u0161i\u0107 \u00e8 solita eseguire un balletto per celebrare una vittoria oppure una prestazione importante, mentre quando durante le gare cerca di rilassarsi, si copre la testa, per isolarsi da quello che la circonda.\n\u00c8 sorella del calciatore Nikola Vla\u0161i\u0107."}
{"id": "1315168", "revid": "125486185", "url": "https://it.wikipedia.org/wiki?curid=1315168", "title": "'Ndrina Strangio", "text": "Gli Strangio, noti anche come Nirta-Strangio, sono una 'ndrina appartenente alla 'Ndrangheta calabrese originaria di San Luca, un piccolo paese preaspromontano.\nStoria.\nI Nirta-Strangio sono sospettati di aver avuto a che fare con gli affondamenti alle navi nel Mar Tirreno e nel Mar Ionio insieme ai Musitano di Plat\u00ec, ai Nirta (La Maggiore) (anche loro come i Nirta-Strangio sono di San Luca), ai Muto di Cetraro e con la 'Ndrina Iamonte di Melito Porto Salvo.\nAnni '90 - Faida di San Luca.\nLa faida di San Luca \u00e8 la guerra scoppiata il 10 febbraio del 1991 fra le cosche del Nirta-Strangio contrapposte ai Pelle-Vottari.\nUno scherzo di carnevale caratterizzato da un banale lancio di uova ad opera di alcuni ragazzi appartenenti alle famiglie Nirta-Strangio in un circolo ARCI gestito da uno dei Pelle degener\u00f2 prima in rissa poi in tragedia con due morti, Francesco Strangio 20 anni e Domenico Nirta 19 anni, e due feriti, Giovanni Luca Nirta e Sebastiano Nirta.\nDopo poco tempo l'assassino fu ucciso a Bovalino.\nNel 1993 continua la faida e vengono uccisi due capibastone della cosca Pelle-Vottari e loro risponderanno con altri due morti.\nIl 9 aprile del 1997 viene arrestato a Cartagena de Indias (Colombia) il boss Domenico Nirta residente in Valle d'Aosta. Dall'indagine Santa Barbara del 2005 si \u00e8 scoperta un'alleanza fra i Nirta e la criminalit\u00e0 sarda di Cagliari, Nuoro e Oristano per il traffico di cocaina ed eroina. I carabinieri sospettano anche che i proventi della droga potessero servire per investire nel settore immobiliare turistico sardo.\nAnni 2000 - Faida di San Luca e Strage di Duisburg.\nIl 28 ottobre del 2005 viene arrestato ad Amsterdam Sebastiano Strangio, latitante dal 1999 e condannato nel 2002 in contumacia. Era un esponente di spicco nel traffico della cocaina.\nIl 25 dicembre 2006 viene uccisa Maria Strangio moglie di Giovanni Nirta, reale obiettivo dei sicari che invece si \u00e8 salvato. Ricomincia cos\u00ec la faida dopo un lungo periodo di pausa.\nIl 3 agosto 2007 viene ucciso Antonio Giorgi.\n15 agosto 2007, \"strage di Ferragosto\" a Duisburg in Germania, vengono uccisi nel ristorante \"Da Bruno\" Tommaso Venturi di 18 anni, Francesco e Marco Pergola, rispettivamente di 22 e 20 anni, Marco Marmo, di 25 anni, Sebastiano Strangio, di 39 anni e il minorenne F. Giorgi. Riuniti l\u00ec molto probabilmente per l'affiliazione di Tommaso Venturi, al quale \u00e8 stato trovato un santino bruciacchiato, sinonimo in campo mafioso dello svolgimento del rito di affiliazione.\nIl 29 agosto 2007, vengono arrestate in una maxioperazione, denominata Fehida, che ha coinvolto quasi 500 persone tra polizia e carabinieri a San Luca, esponenti delle cosche responsabili della strage di Ferragosto tra cui gli Strangio.\nIl 9 febbraio 2008 viene trovato a San Luca un bunker nell'abitazione di un familiare di Francesco e Giuseppe Nirta coinvolti nell'inchiesta \"Fehida\", sarebbero in rapporti di parentela con Giovanni Strangio, uno dei presunti autori della strage di Ferragosto.\nIl 4 marzo 2008 vengono sequestrate abitazioni, aziende, terreni, attivit\u00e0 commerciali e auto di lusso del valore di 150 milioni di euro appartenenti molto probabilmente ai Nirta, Strangio, Pelle e Vottari.\nIl 10 aprile 2008 viene arrestato dal Gico del Nucleo di Polizia Tributaria di Catanzaro e la polizia belga a Maasmechelen in Belgio \"Calogero Costadura\", elemento di spicco dei Nirta-Strangio, doveva scontare una condanna a 8 anni per traffico di stupefacenti.\nIl 23 maggio 2008 durante l'operazione \"Fehida\" viene arrestato a San Luca dai Carabinieri il capobastone dei Nirta Versu Giuseppe Nirta.\nIl 1\u00ba luglio 2008 termina l'operazione Alba e tramonto della polizia di Reggio Calabria e Polistena con 27 arresti di affiliati alle cosche Ieraci-Petull\u00e0 di Cinquefrondi e Squillace di Polistena in collaborazione anche con appartenenti ai Nirta-Strangio. Gestivano in Italia un traffico di droga, precisamente in Puglia, Toscana e Piemonte. Alle 'ndrine sono stati sequestrati beni del valore di 1,5 milioni di euro.\nIl 23 novembre 2008 viene arrestato ad Amsterdam dall'Interpol, dalla polizia dei Paesi Bassi e dalla squadra mobile di Reggio Calabria \"Giuseppe Nirta\" (1973) esponente di spicco della cosca, cognato di Giovanni Strangio. Si trovava nell'elenco dei 100 latitanti pi\u00f9 pericolosi.\nIl 6 marzo 2009 vengono arrestati dai militari di Locri e dalla compagnia di Bianco, Domenico Strangio e Antonio Pelle degli Strangio detti \"Barbari\", Antonio e Domenico Pizzata, dei Mammoliti detti \"i fischianti\", che gestivano un traffico di droga tra Milano e San Luca. Sono stati sequestrati 300.000\u20ac.\nIl 12 marzo 2009 viene arrestato ad Amsterdam Giovanni Strangio, presunto ideatore della strage di Duisburg insieme a Francesco Romeo, e tra i 30 latitanti pi\u00f9 ricercati dalle forze italiane.\nIl 16 dicembre 2009 i Carabinieri del Ros sequestrano beni per il valore di 200 milioni di euro ai danni delle famiglie Nirta-Strangio e Pelle-Vottari."}
{"id": "1315175", "revid": "580", "url": "https://it.wikipedia.org/wiki?curid=1315175", "title": "Moglio", "text": "Moglio \u00e8 una frazione di circa 1.000 abitanti del comune di Alassio, in provincia di Savona\nGeografia fisica.\nSi trova a 3\u00a0km sulla strada provinciale per Testico, a 200 m s.l.m. e, ad oggi conta circa 1000 abitanti.\nIl territorio della frazione, di circa 4\u00a0km2, \u00e8 situato in ambito collinare, che si innalza gradualmente fino ai 586 m s.l.m. del monte Tirasso, dove si trova il santuario di Nostra Signora della Guardia.\nStoria.\nSecondo il racconto tradizionale il villaggio di Moglio ebbe origine da uno sparuto numero di superstiti di un antico aggregato del territorio alassino detto \"Lamiun\", distrutto dalla peste. La localit\u00e0 di Moglio \u00e8 citata per la prima volta in un documento del 1232.\nDurante la breve Repubblica ligure istituita da Napoleone I dopo la Campagna d'Italia, fu per breve tempo (1798-1799) municipio autonomo.\nNel 1885 venne fondata la Societ\u00e0 di mutuo soccorso, una della pi\u00f9 antiche di tutta la provincia di Savona, con il principale compito di portare aiuto, materiale e morale, verso i soci pi\u00f9 bisognosi oltre all'assistenza sanitaria. La societ\u00e0 costitu\u00ec quindi una cooperativa di consumo nel 1901 e in seguito un fabbricato per la vendita dei prodotti alimentari. Nel tempo, i compiti della Societ\u00e0 si sono modificati e attualmente si prefigge di mantenere le tradizioni.\nCultura.\nEventi.\nTra la fine di luglio e i primi di agosto si tengono le sagre degli \"gnocchi\", ancora impastati a mano, e quella della \"ventre di tonno\", prodotto della pesca del Tonno."}
{"id": "1315176", "revid": "767487", "url": "https://it.wikipedia.org/wiki?curid=1315176", "title": "Michael Rother", "text": "Biografia.\nHa iniziato la sua carriera all'interno della band \"Spirits of Sound\" per poi approdare, nel 1971, nei Kraftwerk in qualit\u00e0 di chitarrista. Dopo poco Rother abbandon\u00f2 la band per fondare, assieme al batterista Klaus Dinger (che aveva conosciuto durante la militanza nei Kraftwerk), i Neu!. Il progetto andr\u00e0 avanti fino al 1975 dopodich\u00e9 Rother si dedicher\u00e0 alla carriera solista pubblicando, tra il 1977 e il 2004, dieci album.\nRother ha inoltre fondato, nel 1973, assieme ai Cluster (Hans-Joachim Roedelius e Dieter Moebius, con i quali Rother aveva collaborato) e a Brian Eno, una band chiamata Harmonia con la quale pubblicheranno due album prima dello scioglimento nel 1976. La band si \u00e8 in seguito riunita con i membri originali, a partire dal 2007."}
