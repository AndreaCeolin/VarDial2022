{"id": "1360895", "revid": "1543377", "url": "https://it.wikipedia.org/wiki?curid=1360895", "title": "Nazionale di rugby a 15 della Scozia", "text": "La nazionale di rugby a 15 scozzese (ingl. \"Scotland national rugby union team\"; scots \"Scotland naitional rugby union team\"; gael. \"Sgioba n\u00e0iseanta rugbaidh na h-Alba\") \u00e8 la selezione che rappresenta la Scozia nel rugby a 15 internazionale sotto la giurisdizione della Scottish Rugby Union. Ogni anno partecipa al Sei Nazioni e finora ha preso parte a tutte le Coppe del Mondo di rugby disputate.\nIl debutto della nazionale scozzese risale al 1871, con la vittoria contro l' nella partita giocata a Raeburn Place. La Scozia partecipa al Sei Nazioni sin dal primo torneo inaugurale del 1883, quando allora si chiamava \"Home Nations Championship\" e veniva conteso fra le tre nazionali britanniche pi\u00f9 l'. In totale ha vinto 22 volte questa competizione, nelle varie denominazioni che si sono susseguite, 8 delle quali \"ex-\u00e6quo\". Il miglior risultato ottenuto alla Coppa del Mondo risale al quarto posto raggiunto nel 1991.\nLa Scozia ha una forte rivalit\u00e0 con la nazionale dell'Inghilterra, contro la quale ogni anno compete per la Calcutta Cup nell'ambito del Sei Nazioni.\nStoria.\nDebutto e prime competizioni tra britannici.\nIl primo incontro internazionale della Scozia si gioc\u00f2 contro l'Inghilterra la domenica del 27 marzo 1871. Questa non fu solamente la prima partita della Scozia, ma anche il primo incontro internazionale di rugby mai giocato. La partita fu giocata a Raeburn Place, nella citt\u00e0 di Edimburgo in Scozia, e i padroni di casa vinsero 4-1 davanti a 4.000 spettatori. La partita venne giocata a Raeburn Place, che era uno stadio di cricket, in quanto all'epoca la federazione scozzese non possedeva ancora uno stadio adatto ad ospitare una partita internazionale. Le squadre erano formate da venti giocatori e la partita era composta da due tempi di cinquanta minuti ciascuno. Gli scozzesi vinsero la partita con due mete realizzate e una trasformazione, mentre gli inglesi realizzarono solo una meta.\nLa rivincita tra Scozia e Inghilterra si gioc\u00f2 all'Oval di Londra. L'Inghilterra vinse la partita 8-3: gli inglesi segnarono tre mete, una trasformazione e un drop; gli scozzesi segnarono un drop. L'incontro successivo tra le due nazionali si svolse all'Hamilton Crescent di Glasgow e termin\u00f2 in pareggio 0-0. Scozia e Inghilterra si affrontarono nuovamente due anni pi\u00f9 tardi, il 23 febbraio 1874, in una partita terminata 3-1 in favore degli inglesi.\nL' debutt\u00f2 in ambito internazionale affrontando l'Inghilterra nel 1875. La prima partita tra Irlanda e Scozia si gioc\u00f2 il 19 febbraio 1887 a Belfast e vide gli scozzesi imporsi 20-0. Il debutt\u00f2 un po' pi\u00f9 tardi, nel 1881, affrontando l'Inghilterra. Il primo incontro tra Scozia e Galles si gioc\u00f2 l'8 gennaio 1883, in occasione della prima edizione della Home Championship, con la vittoria scozzese 9-3. Da allora l'Irlanda e le tre Home Nations cominciarono ad affrontarsi disputando fra loro il torneo suddetto.\nL'edizione 1884 del torneo fu la prima ad essere disputata in modo completo con tutte le nazionali che affrontarono tra loro una volta, dato che nel 1883 non furono giocate tutte le partite previste. Le edizioni 1885, 1888 e 1889 non si completarono a causa di disaccordi tra le rispettive federazioni. L'Inghilterra fu esclusa dalle edizioni 1888 e 1889 della Home Championship a causa del suo rifiuto a unirsi nella International Rugby Board.\nIl primo successo scozzese in questa competizione risale al 1886, con la vittoria a pari merito con l'Inghilterra. L'anno seguente, dopo avere sconfitto Irlanda, Galles e pareggiato 1-1 a Manchester contro l'Inghilterra, arriv\u00f2 anche la prima vittoria assoluta. Nel 1891 e nel 1895 gli scozzesi conquistarono anche le loro prime due Triple Crown.\nPeriodo favorevole e nuovi avversari.\nIl primo decennio degli anni 1900 fu dominato dal Galles che si impose per sei volte nella Home Championship (una a pari merito con l'Irlanda). In quel periodo la Scozia fu l'unica squadra britannica in grado di contrastare il predominio gallese. Gli scozzesi vinsero la Home Championship 1901 battendo dentro casa 18-8 il Galles e 9-5 l'Irlanda, e vincendo l'ultima gara 18-3 in Inghilterra conquistarono anche la Triple Crown. Nel 1902 la Scozia perse tutte e tre le partite giocate nel torneo.\nNel 1903 e nel 1904 la nazionale scozzese conquist\u00f2 due trofei consecutivamente; nel 1903 si aggiudic\u00f2 pure la Triple Crown sconfiggendo a Edimburgo 6-0 il Galles e 3-0 l'Irlanda, prima di andare anche a vincere 10-6 in Inghilterra. L'anno successivo la sconfitta 21-3 a Swansea contro il Galles imped\u00ec alla Scozia di ottenere il bis anche con la Triple Crown. Nel 1905 gli scozzesi persero dentro casa contro Galles e Irlanda, ottenendo l'unico risultato positivo vincendo 8-0 in Inghilterra.\nNel 1905 una rappresentativa neozelandese, denominata \"Originals\", si rec\u00f2 in tour in Gran Bretagna. Fu in questa occasione che venne introdotto il soprannome \"All Blacks\" per indicare la nazionale della . Gli All Blacks affrontarono la Scozia il 18 novembre 1905 a Inverleith vincendo 12-7, realizzando quattro mete contro una meta e un drop degli scozzesi. Durante questo leggendario tour la Nuova Zelanda perse un solo controverso incontro 3-0 affrontando il Galles.\nNel 1906, dopo una non esaltante prestazione nella Home Championship con una sola vittoria ottenuta contro l'Irlanda, la Scozia affront\u00f2 il recatosi in tour in Gran Bretagna e Irlanda. Contro gli scozzesi i sudafricani, che a partire da questo tour divennero noti con l'appellativo \"Springboks\", subirono la loro unica sconfitta ufficiale perdendo 6-0 il 17 novembre a Glasgow.\nNel 1907 la Scozia vinse nuovamente la Home Championship e la Triple Crown. Nel 1910, con l'ingresso della , il torneo divenne il \"Cinque Nazioni\". Dalla nascita del nuovo formato fino allo scoppio della prima guerra mondiale si ebbe il predominio dell'Inghilterra con quattro trofei nell'arco di cinque anni. Il 23 novembre 1912 la Scozia ospit\u00f2 nuovamente il Sudafrica venendo stavolta sconfitta 16-0.\nIl periodo fra le due guerre.\nAl termine della prima guerra mondiale, nel 1920 si torn\u00f2 a disputare il Cinque Nazioni. Quell'anno la Scozia sconfisse Francia, Galles e Irlanda, ma perse l'ultima partita 13-4 a Londra contro l'Inghilterra. Alla fine questa edizione del torneo venne vinta a pari merito da Galles, Scozia e Inghilterra.\nIl 21 marzo 1925 venne inaugurato il nuovo stadio di Murrayfield, fatto appositamente costruire dalla federazione scozzese di rugby; in precedenza gli incontri internazionali di rugby venivano disputati a Inverleith. Nel frattempo la Scottish Football Union (SFU) cambi\u00f2 nome divenendo la Scottish Rugby Union (SRU). Il 1925 \u00e8 anche l'anno in cui la Scozia conquist\u00f2 il suo primo Grande Slam al Cinque Nazioni, sconfiggendo 14-11 l'Inghilterra nell'ultima partita del torneo che coincise con l'inaugurazione dello stadio di Murrayfield di fronte a 70.000 spettatori. L'ala Ian Smith fece parte degli \"Immortals\", il nome con cui viene ricordata la formazione scozzese che riusc\u00ec a realizzare il primo storico Grande Slam, dando il proprio contributo con otto mete realizzate. La forte linea dei tre quarti scozzese dell'Universit\u00e0 di Oxford comprendeva, oltre a Smith, George MacPherson, George Aitken e Johnny Wallace. Ian Smith, oltre ad essere l'attuale miglior realizzatore di mete della Scozia insieme con Tony Stanger, con le otto mete realizzate nell'edizione 1925 detiene anche il maggior numero di mete realizzate in una singola edizione del Cinque Nazioni/Sei Nazioni insieme con l'inglese C.N. Lowe.\nNel 1926 e nel 1927 le uniche sconfitte subite contro l'Irlanda impedirono alla Scozia di realizzare il Grande Slam; durante questi due anni, scozzesi e irlandesi si aggiudicarono il Cinque Nazioni due volte consecutivamente a pari merito. Il 17 dicembre 1927 la nazionale scozzese ospit\u00f2 l' sconfiggendola 10-8 a Murrayfield. Nel 1929, dopo che l'anno precedente l'Inghilterra realizz\u00f2 il Grande Slam, la Scozia vinse nuovamente il Cinque Nazioni dopo avere battuto Francia, Irlanda e Inghilterra, cedendo solamente a Swansea 14-7 contro il Galles.\nNel 1932 la Francia venne esclusa dalla competizione europea, venendo accusata di professionismo e di un uso eccessivo di violenza. Si torn\u00f2 quindi al formato della Home Championship con gli scozzesi che persero tutte le tre partite disputate, oltre ad avere perso in precedenza 6-3 a Murrayfield nel test match contro il Sudafrica. La Scozia si rifece nel 1933 conquistando la Triple Crown dopo avere sconfitto 11-3 il Galles, 3-0 l'Inghilterra e 8-6 l'Irlanda. Il 23 novembre 1935 la Scozia ospit\u00f2 gli All Blacks recatisi in tour nelle Isole britanniche, venendo sconfitta 18-8. Dopo una serie di prestazioni non esaltanti, culminate con l'ultimo posto a zero punti nella Home Championship 1936, nel 1938 gli scozzesi vinsero la loro seconda Triple Crown nell'arco di cinque anni ed espugnarono Twickenham dopo dodici anni. L'anno successivo fece seguito un altro ultimo posto a zero punti.\nDopoguerra.\nDopo la fine della seconda guerra mondiale, nel 1947 si torn\u00f2 a disputare il Cinque Nazioni con la riammissione della Francia. Quell'anno il ritorno al rugby giocato si concluse con un bilancio negativo per la Scozia, che perse tutte le partite disputate terminando ultima con zero punti. Negativo anche l'esito del test match giocato il 22 novembre contro l'Australia, con gli scozzesi sconfitti 16-7 dentro casa. Nel 1948 l'Irlanda realizz\u00f2 il suo primo storico Grande Slam. La Scozia ottenne due vittorie casalinghe (9-8 contro la Francia e 6-3 contro l'Inghilterra) e due sconfitte in trasferta (14-0 contro il Galles e 6-0 contro l'Irlanda). L'anno seguente trionf\u00f2 nuovamente l'Irlanda e la Scozia vinse ancora due partite perdendone altrettante.\nGli anni 1950 iniziarono con la vittoria scozzese della Calcutta Cup dopo avere sconfitto 13-11 l'Inghilterra a Murrayfield. Nel 1951 la Scozia riusc\u00ec a vincere solamente contro il Galles battendolo 19-0 a Murrayfield; perse di misura contro Francia, Irlanda e Inghilterra. Il 24 novembre gli scozzesi vennero pesantemente sconfitti 44-0 dentro casa dal Sudafrica durante il tour in Gran Bretagna e Francia in cui una delle migliori formazioni degli Springboks nella storia realizz\u00f2 il Grande Slam. L'annata dal 1952 al 1954 fu una tra le pi\u00f9 negative del rugby scozzese, con nessuna vittoria ottenuta nell'arco di tre anni a fronte di ben tredici sconfitte consecutive. La Scozia si risollev\u00f2 nel 1955 con due vittorie casalinghe 14-8 contro il Galles e 12-3 contro l'Irlanda, fu sconfitta 15-0 in Francia e 9-6 a Twickenham contro l'Inghilterra.\nNel 1956 l'unico successo scozzese fu nella prima partita di quell'anno giocata il 14 gennaio a Murrayfield e vinta 12-0 contro la Francia. Le successive tre sconfitte valsero alla Scozia il cucchiaio di legno. L'anno successivo and\u00f2 un po' meglio, con una vittoria 6-0 a Parigi contro la Francia e il successo casalingo 9-6 contro il Galles. Nel 1958 il bilancio fu di una vittoria, ottenuta a Edimburgo 11-9 contro la Francia, un pareggio casalingo 3-3 contro l'Inghilterra e due sconfitte subite da Galles e Irlanda. Durante un periodo di pausa all'interno del Cinque Nazioni la Scozia ospit\u00f2 l'Australia sconfiggendola 12-8. Gli anni 1950 si conclusero ripetendo il bilancio del 1958, che per\u00f2 stavolta valse agli scozzesi l'ultimo posto al Cinque Nazioni.\nAnni '60 e '70.\nNel 1960 la Scozia si rec\u00f2 in Sudafrica per effettuare il suo primo tour ufficiale; il 30 aprile perse 18-10 a Port Elizabeth contro i padroni di casa. L'anno successivo il Sudafrica affront\u00f2 nuovamente gli scozzesi, stavolta a Murrayfield, vincendo 12-5. Al Cinque Nazioni 1962 la sconfitta contro la Francia e il pareggio 3-3 contro l'Inghilterra impedirono alla Scozia di vincere il torneo, con la nazionale scozzese che arriv\u00f2 seconda distanziata di un punto dai francesi. Il 18 gennaio 1964 la Scozia colse il primo risultato positivo contro la Nuova Zelanda pareggiando 0-0 a Edimburgo. Questa fu un'annata positiva per gli scozzesi, i quali vinsero anche il Cinque Nazioni a pari merito con il Galles sconfiggendo 10-0 la Francia, 6-3 l'Irlanda e 15-6 l'Inghilterra; l'unica sconfitta subita fu proprio contro il Galles 11-3 a Cardiff. Nel 1965 la Scozia non riusc\u00ec a ripetere l'esaltante prestazione al Cinque Nazioni, ma in compenso sconfisse il Sudafrica 8-5 nel test match del 17 aprile.\nNel 1966, dopo avere vinto la Calcutta Cup sconfiggendo 6-3 l'Inghilterra a Murrayfield, la Scozia vinse 11-5 contro l'Australia recatasi in tour in Europa. L'anno successivo gli scozzesi ospitarono gli All Blacks venendo sconfitti 14-3. Nel 1968 la Scozia perse tutte le quattro partite del Cinque Nazioni, unica consolazione la vittoria 9-3 contro l'Australia nella partita giocata il 2 novembre a Edimburgo. Gli anni 1960 si conclusero con una sola vittoria contro la Francia e con la vittoria 6-3 contro il Sudafrica a fine anno.\nNel 1970 l'unica vittoria ottenuta dalla Scozia al Cinque Nazioni 14-5 contro l'Inghilterra valse agli scozzesi la Calcutta Cup. Quell'anno gli scozzesi giocarono anche dentro casa contro i Barbarians, perdendo 33-17, e inoltre si recarono in tour in Australia dove furono sconfitti dai Wallabies 23-3. Nel 1971 Bill Dickinson divenne il primo allenatore ufficiale della nazionale scozzese, anche se molti componenti della Scottish Rugby Union, che sostenevano che il rugby dovesse rimanere uno sport amatoriale, propesero per assegnargli l'incarico ufficialmente come \"consulente del capitano\". Il Cinque Nazioni 1972 non venne portato a termine a causa delle minacce dell'IRA che convinsero Scozia e Galles ad evitare di recarsi in Irlanda. Il 16 dicembre 1972 la Scozia ospit\u00f2 gli All Blacks contro i quali perse 14-9.\nNel 1973, caso unico nella storia del torneo, tutte le squadre partecipanti al Cinque Nazioni vinsero a pari merito il trofeo; la Scozia vinse dentro casa 10-9 contro il Galles e 19-14 contro l'Irlanda, mentre perse in trasferta 16-13 in Francia e 20-13 in Inghilterra. L'anno successivo la Scozia ottenne altre due vittorie casalinghe, 16-14 contro l'Inghilterra e 19-6 contro la Francia. Stesso bilancio al Cinque Nazioni 1975, con due vittorie casalinghe 20-13 contro l'Irlanda e 12-10 contro il Galles. Durante il tour in Nuova Zelanda del 1975 gli scozzesi persero 24-0 contro gli All Blacks, si rifecero il 6 dicembre sconfiggendo l'Australia 10-3 a Murrayfield. Nel 1977 Nairn McEwan succedette a Dickinson nel ruolo di allenatore della nazionale scozzese, con un bilancio negativo di una sola vittoria ottenuta con lui in panchina. Il 9 dicembre 1978 e il 10 novembre 1979 la Scozia ospit\u00f2 due volte la Nuova Zelanda perdendo entrambe le partite.\nPeriodo d'oro dell'ultimo ventennio.\nNel 1980 Jim Telfer venne nominato nuovo allenatore della nazionale scozzese. Al Cinque Nazioni 1981 la Scozia miglior\u00f2 il proprio bilancio vincendo le due partite casalinghe 15-6 contro il Galles e 10-9 contro l'Irlanda, a fronte delle sconfitte 16-9 in Francia e 23-17 in Inghilterra. Nel mese di giugno la Scozia si rec\u00f2 in tour in Nuova Zelanda subendo due sconfitte 11-4 e 40-15 contro gli All Blacks. Il 26 settembre la Scozia sconfisse 12-6 la a Murrayfield e nell'ultima partita dell'anno vinse anche 24-15 contro l'Australia. Nel 1982 gli scozzesi diedero vita a un'altra buona prestazione al Cinque Nazioni, perdendo solamente una partita 21-12 a Lansdowne Road contro l'Irlanda. In estate la Scozia si rec\u00f2 in tour in Australia cogliendo la prima storica vittoria 12-7 in terra australiana, prima della sconfitta 33-9 nel secondo test match del tour.\nNel 1983 l'unica vittoria 22-12 a Twichenham contro l'Inghilterra valse agli scozzesi la Calcutta Cup. Il 12 novembre dello stesso anno la Scozia ottenne il suo secondo risultato positivo contro la Nuova Zelanda costringendo gli All Blacks al pareggio 25-25 a Murrayfield. Al Cinque Nazioni 1984 la Scozia conquist\u00f2 il suo secondo Grande Slam dopo cinquantanove anni; seguirono le sconfitte 28-22 in Romania e 37-12 contro l'Australia a Murrayfield. Due anni dopo, nel 1986, gli scozzesi vinsero nuovamente il torneo a pari merito con la Francia grazie a tre vittorie e una sola sconfitta in Galles. Di quella squadra faceva parte un allora giovane Gavin Hastings, l'estremo che in seguito diverr\u00e0 uno dei migliori giocatori del rugby scozzese. La , ospitata da Nuova Zelanda e Australia, fu la prima edizione dei mondiali di rugby a 15. La Scozia si trov\u00f2 nello stesso girone di Francia, Romania e ; dopo il pareggio 20-20 contro i francesi le due successive agevoli vittorie le consentirono l'accesso ai quarti di finale, dove venne eliminata dai futuri campioni del mondo degli All Blacks che vinsero 30-3.\nAl Cinque Nazioni 1990, capitanata dal pilone David Sole, la Scozia conquist\u00f2 il suo terzo Grande Slam. Durante il tour seguente in Nuova Zelanda la nazionale scozzese perse le due partite contro gli All Blacks 31-16 e 21-18. Alla la Scozia fu sorteggiata nello stesso girone con Irlanda, e Zimbabwe. Gli scozzesi vinsero tutti e tre i loro incontri e approdarono ai quarti di finale, dove vinsero 28-6 contro . In semifinale persero 9-6 contro l'Inghilterra a Murrayfield e alla fine giunsero quarti dopo essere stati battuti 13-6 dalla Nuova Zelanda nella finale per il terzo posto. Nel 1992, dopo avere collezionato al Cinque Nazioni due vittorie contro Irlanda e Francia e due sconfitte contro Inghilterra e Galles, la Scozia si rec\u00f2 in tour in Australia perdendo i due test match giocati contro i Wallabies. Nel 1993 ci fu da registrare la pesante sconfitta casalinga 51-15 contro gli All Blacks. Il 1994 fu un anno negativo per il rugby scozzese, con all'attivo solamente un pareggio 6-6 in Irlanda al Cinque Nazioni. A giugno la Scozia perse di misura 16-15 e 19-17 nelle due partite giocate contro i Pumas durante il tour in Argentina. Il 19 novembre arriv\u00f2 invece la sconfitta casalinga 34-10 contro il Sudafrica.\nAlla , la terza edizione della competizione iridata, la Scozia si trov\u00f2 nello stesso girone insieme con Francia, e . Gli scozzesi vinsero agevolmente contro Costa d'Avorio e Tonga, perdendo solamente 22-19 contro la Francia nell'ultima partita. Guadagnato l'accesso ai quarti di finale, la Scozia venne eliminata dalla Nuova Zelanda che vinse 48-30. Con tre vittorie e una sola sconfitta 18-9 contro l'Inghilterra, la Scozia non riusc\u00ec ad aggiudicarsi il Cinque Nazioni 1996 a causa della peggiore differenza punti con gli inglesi, considerato che dal 1993 non divenne pi\u00f9 possibile la vittoria a pari merito. Successivamente la nazionale scozzese si rec\u00f2 in tour in Nuova Zelanda venendo sconfitta nelle due partite giocate contro gli All Blacks. Nei test match di fine anno la Scozia ospit\u00f2 l'Australia perdendo 29-19 e l' che sconfisse 29-22. Nel frattempo si era gi\u00e0 entrati nell'era professionistica del rugby.\nIl 24 gennaio 1998 la Scozia perse la prima partita ufficiale contro l'Italia, venendo sconfitta 25-11 a Treviso. Dopo avere ottenuto una sola vittoria al Cinque Nazioni, 17-16 contro l'Irlanda, gli scozzesi si recarono in tour nelle Isole Figi e Australia dove persero pesantemente sia la partita con le che le due partite contro i Wallabies. La Scozia vinse il Cinque Nazioni 1999 forte di tre vittorie e una sola sconfitta 24-21 a Twichenham contro l'Inghilterra. Alla la nazionale scozzese gioc\u00f2 nello stesso girone di Sudafrica, e ; dopo la sconfitta 46-29 contro gli Springboks, le due successive facili vittorie contro uruguaiani e spagnoli consentirono agli scozzesi l'accesso agli spareggi. Con la vittoria 35-20 contro Samoa nella fase di spareggio la Scozia guadagn\u00f2 l'accesso ai quarti di finale, dove venne sconfitta 30-18 dalla Nuova Zelanda a Murrayfield.\nGli anni neri del nuovo millennio.\nNel 2000 Ian McGeechan venne nominato allenatore della nazionale scozzese, dopo avere ricoperto lo stesso incarico nel periodo precedente dal 1988 al 1993. Con l'ingresso dell'Italia nella competizione europea il Cinque Nazioni mut\u00f2 nel Sei Nazioni. La nazionale italiana raccolse la prima vittoria del debutto proprio sconfiggendo la Scozia 34-20 allo Stadio Flaminio. Durante il tour di met\u00e0 anno in Nuova Zelanda gli scozzesi furono sconfitti 69-20 e 48-14 nelle due partite giocate contro gli All Blacks. Nei test match casalinghi di fine anno le cose andarono un po' meglio, con due vittorie 53-6 contro gli e 31-8 contro Samoa, e la sconfitta 30-9 contro l'Australia. Nel Sei Nazioni 2001 una epidemia di afta epizootica scoppiata in Gran Bretagna costrinse a posticipare al 22 settembre l'ultima partita della Scozia contro l'Irlanda. Nei consueti test match casalinghi di novembre la Scozia vinse 43-20 contro Tonga ma perse le due successive partite 25-16 contro l' e 37-6 contro la Nuova Zelanda.\nAl Sei Nazioni 2002 il bilancio per la nazionale scozzese fu di due vittorie, 29-12 allo Stadio Flaminio contro l'Italia e 27-22 a Cardiff contro il Galles, e di tre sconfitte. Durante il tour in Canada e Stati Uniti arriv\u00f2 la clamorosa sconfitta 26-23 contro i canadesi. And\u00f2 meglio nei test match autunnali, dove si segnal\u00f2 la vittoria 21-6 contro il Sudafrica a Murrayfield. Alla , disputata in Australia, nella fase a gironi la Scozia gioc\u00f2 contro Francia, Stati Uniti, Figi e Giappone. Gli scozzesi vinsero tutte le partite tranne che con la Francia, dalla quale vennero sonoramente sconfitti 51-9. Guadagnato l'accesso ai quarti di finale, la Scozia venne eliminata dall'Australia che vinse 33-16. Nel 2004 la Scozia perse tutte e cinque le partite del Sei Nazioni. A fine anno l'australiano Matt Williams venne nominato nuovo allenatore della nazionale scozzese. Nel tour in Australia e Nuova Zelanda gli scozzesi vinsero 38-3 contro Samoa ma persero nettamente le due partite contro l'Australia. In autunno seguirono due nuove sconfitte contro l'Australia e una contro il Sudafrica, l'unica nota positiva fu la vittoria record 100-8 contro il Giappone.\nNel 2005 l'unica vittoria 18-10 a Murrayfield contro l'Italia evit\u00f2 alla Scozia il cucchiaio di legno. Al culmine di una serie di deludenti prestazioni Frank Hadden venne nominato nuovo allenatore della nazionale scozzese. Al Sei Nazioni 2006 il bilancio fu di tre vittorie e due sconfitte. Nel tour estivo in Sudafrica seguirono le due sconfitte contro gli Springboks, mentre in autunno si registrarono le vittorie contro e Pacific Islanders e la sconfitta 44-15 contro l'Australia. La Scozia si accinse a disputare la dopo avere ottenuto il cucchiaio di legno al Sei Nazioni con una sola vittoria 21-9 contro il Galles e la brutta sconfitta casalinga 37-17 contro l'Italia. Gli scozzesi si trovarono nello stesso girone di Nuova Zelanda, Italia, Romania e . La Scozia vinse agevolmente contro Portogallo e Romania perdendo nettamente contro la Nuova Zelanda; l'ultima partita del girone contro l'Italia, decisiva per la qualificazione ai quarti di finale, venne decisa dalla maggiore precisione scozzese ai calci piazzati concessi dall'indisciplina degli Azzurri. Nel turno successivo la Scozia venne eliminata dall'Argentina che vinse 19-13.\nAl Sei Nazioni 2008 la Scozia riusc\u00ec a vincere solamente contro l'Inghilterra 15-9 a Murrayfield ed evit\u00f2 il cucchiaio di legno solo per la migliore differenza punti con l'Italia, che allo Stadio Flaminio sconfisse gli scozzesi 23-20 nell'ultima gara in programma. Il bilancio del tour di giugno in Argentina fu di parit\u00e0: una sconfitta 21-15 contro i Pumas seguita dalla vittoria scozzese 26-14. A novembre la Scozia ospit\u00f2 gli All Blacks venendo sconfitta 32-6, mentre la partita contro il Sudafrica si dimostr\u00f2 pi\u00f9 equilibrata e fin\u00ec 14-10 per gli Springboks. L'anno successivo la Scozia vinse solamente una partita al Sei Nazioni, sconfiggendo l'Italia 26-6 a Murrayfield, e l'inglese Andy Robinson venne chiamato a ricoprire il ruolo di nuovo allenatore della nazionale. In autunno si registrarono le vittorie 23-10 contro Figi e 9-8 contro l'Australia, ma nell'ultima partita dell'anno gli scozzesi cedettero dentro casa 9-6 contro l'Argentina. Nel 2010, con la Scozia ancora impegnata ad evitare il cucchiaio di legno ai danni dell'Italia, da segnalare le due vittorie in Argentina a giugno e le vittorie 21-17 contro il Sudafrica e 19-16 contro Samoa nei test match casalinghi di novembre. Il 13 novembre si registr\u00f2 anche la sconfitta casalinga 49-3 contro la Nuova Zelanda.\nNel 2011, per la prima volta nella sua storia, la Scozia non raggiunse i quarti di finale della Coppa del Mondo, classificandosi al terzo posto dietro Inghilterra e Argentina nella fase a gironi. Dopo un pessimo Sei Nazioni 2012, concluso all'ultimo posto con zero punti, la Scozia si rec\u00f2 in tour in Australasia ottenendo per la prima volta dal 1982 una prestigiosa vittoria in trasferta contro l'Australia con il punteggio 9-6. I test match casalinghi di fine anno furono per\u00f2 ben pi\u00f9 deludenti e la sconfitta 21-15 contro Tonga spinse Andy Robinson alle dimissioni. Venne sostituito \"ad interim\" dall'australiano Scott Johnson, il quale nel giugno 2014 lasci\u00f2 il posto al neozelandese Vern Cotter nel frattempo liberatosi dagli obblighi contrattuali con il club del Clermont.\nRipresa del rugby scozzese.\nReduce da un altro Sei Nazioni concluso a zero punti, alla la nazionale scozzese riusc\u00ec a garantirsi il passaggio ai quarti di finale grazie alle vittorie contro Giappone, Stati Uniti e Samoa, piazzandosi nella fase a gironi al secondo posto dietro il Sudafrica. Gli scozzesi furono vicini all'impresa di sconfiggere i campioni uscenti del Rugby Championship e futuri finalisti dell'Australia, ma un controverso calcio di punizione, fischiato alla scadere del tempo di gioco, li beff\u00f2 decretando il punteggio finale 35-34 in favore dei Wallabies. Nel 2017 il C.T. Vern Cotter si congeda con tre vittorie ottenute al Sei Nazioni contro Irlanda, Galles e Italia, che rappresentano il miglior risultato ottenuto dalla Scozia in questa competizione a distanza di 11 anni (anche al Sei Nazioni 2006 ci furono tre vittorie scozzesi). A giugno 2017 gli subentrer\u00e0 in panchina Gregor Townsend.\nEmblema e inno.\nIl cardo \u00e8 l'emblema nazionale della Scozia, ed anche il simbolo della nazionale scozzese di rugby. \n\"The Thistles\" e anche il soprannome dato alla squadra nazionale scozzese di rugby.\nSecondo la leggenda il \"cardo guardiano\" ha avuto un ruolo nella difesa della Scozia contro un attacco notturno dei vichinghi danesi, uno dei quali lanci\u00f2 un grido di dolore dopo avere calpestato a piedi nudi un cardo selvatico, allertando cos\u00ec gli scozzesi che riuscirono a sconfiggere il nemico. Il motto latino \"Nemo me impune lacessit\" \u00e8 un antico motto dei re di Scozia ed anche del pi\u00f9 importante ordine cavalleresco scozzese, l'Ordine del Cardo, e delle Guardie Scozzesi.\n\"Flower of Scotland\" (gael. \"Fl\u00f9r na h-Alba\") \u00e8 stato utilizzato a partire dal 1990 come inno nazionale non ufficiale della Scozia. \u00c8 stato scritto da Roy Williamson del gruppo folk The Corries nel 1967 e adottato dalla Scottish Rugby Union per rimpiazzare \"God Save the Queen\". L'anno di debutto del nuovo inno coincise con il terzo Grande Slam realizzato al Cinque Nazioni. L'inno si riferisce alla vittoria degli Scozzesi, guidati da Roberto I di Scozia, sugli Inglesi di Edoardo II durante la battaglia di Bannockburn nel 1314. L'antico astio anti-inglese rispolverato dall'inno ha spinto alcuni a ritenere opportuno una sua sostituzione, tra questi l'ex allenatore della nazionale scozzese Jim Telfer.\nAbbigliamento di gioco.\nLa Scozia indossa tradizionalmente una maglia blu marina, pantaloncini bianchi e calzettoni blu, sebbene durante il Mondiale del 2011 abbia utilizzato una versione pi\u00f9 scura con particolari oro, eliminando il bianco.\nIl fornitore ufficiale dal 2013 al \u00e8 l'italiana Macron, dopo che la nazionale del cardo ha interrotto il rapporto che la legava a Canterbury of New Zealand. Uno degli sponsor storici di maglia \u00e8 stata dal 1990 al 2007 la marca di scotch whisky The Famous Grouse. Durante le partite giocate in Francia, dove una legge vieta la pubblicit\u00e0 agli alcolici in eventi sportivi, il regolare logo dello sponsor, riportato sulla maglietta e sui pantaloncini, venne sostituito dalla sigla \"TFG\". Lo sponsor di maglia attuale, dopo un breve periodo con Royal Bank of Scotland, \u00e8 attualmente British Telecom.\nIn occasione delle partite casalinghe in Scozia, in cui gli avversari indossano normalmente la prima maglia, la nazionale scozzese utilizza la seconda maglia tradizionalmente di colore bianco con calzoncini e calzettoni blu marina. Attualmente ne utilizza una versione bianca con una croce di Sant'Andrea azzurra.\nPer un breve periodo la maglietta bianca fu rimpiazzata da una maglia arancione con cerchi arancione e blu sulle maniche. Questa maglia venne utilizzata la prima volta contro i New Zealand M\u0101ori il 14 novembre 1998; appena due anni dopo si torn\u00f2 a utilizzare la classica maglietta bianca. Nel 2007 venne utilizzata una maglia gialla. In un'altra versione della maglia venne introdotto il porpora al tradizionale blu, con un significativo discostamento dai classici colori blu e bianco, sebbene il porpora si ispiri al fiore del cardo.\nStadi.\nDal 1871 al 1925 la nazionale scozzese di rugby disput\u00f2 i propri incontri internazionali casalinghi in diversi stadi prima di stabilirsi definitivamente a Murrayfield. Il primo incontro internazionale di debutto venne disputato allo stadio di Raeburn Place. Situato a Edimburgo, su questo campo il 27 marzo 1871 la Scozia sconfisse l'Inghilterra 4-1.\nCostretti ad affittare differenti stadi di cricket per potere far giocare alla Scozia le partite casalinghe, la federazione scozzese di rugby (che allora si chiamava Scottish Football Union) volle risolvere una volta per tutte il problema dello stadio. La ricerca della sede opportuna dur\u00f2 sette anni, con l'ostilit\u00e0 dei comuni preoccupati per la folla di sostenitori che sarebbe giunta nei giorni delle partite. Infine, nel 1897, la federazione scozzese acquist\u00f2 un terreno a Inverleith per la somma di \u00a3 3.800, diventando la prima delle quattro federazioni britanniche a possedere uno stadio proprio. Il primo incontro casalingo nel nuovo stadio si disput\u00f2 il 18 febbraio 1899 con la sconfitta 9-3 della Scozia contro l'Irlanda. Inverleith fu la sede degli incontri casalinghi della Scozia fino al 25 gennaio 1925, dato che il 21 marzo di quello stesso anno la nazionale scozzese si trasfer\u00ec a Murrayfield.\nLo stadio di Murrayfield venne costruito su un terreno acquistato dalla federazione scozzese di rugby XV nel 1920 e appartenente in precedenza all\"'Edinburgh Polo Club\". Venne inaugurato il 21 marzo 1925 ospitando davanti a 70.000 spettatori la partita tra Scozia e Inghilterra vinta 14-11 dagli scozzesi, che in questo modo si assicurarono il loro primo Grande Slam al Cinque Nazioni. Durante la seconda guerra mondiale Murrayfield fu utilizzato come deposito dalla Royal Air Force, le partite della Scozia furono temporaneamente disputate a Inverleith per due anni fino al 1944, data in cui fin\u00ec la requisizione dell'esercito. Lo stadio ha ospitato fino a 104.000 spettatori durante Scozia-Galles nel 1975, ma la sua capacit\u00e0 \u00e8 stata ridotta per motivi di sicurezza. Un sistema di riscaldamento del terreno di gioco \u00e8 stato installato all'inizio del 1990 ed \u00e8 divenuto operativo per la . Questo sistema permette di giocare le partite in condizioni migliori durante i mesi invernali.\nStatistiche.\nSei Nazioni.\nIl Sei Nazioni, che si disputa ogni anno tra i mesi di febbraio e di marzo, \u00e8 l'unico torneo annuale a cui partecipa la Scozia. Vi partecipano le maggiori nazionali europee: Irlanda, Inghilterra, Francia, Scozia, Galles e Italia. Gli scozzesi prendono parte al torneo fin dalla Home Nations Championship inaugurale del 1883, quando allora la competizione comprendeva Irlanda e le tre nazionali britanniche. In seguito, nel 1910, si aggiunse la Francia e successivamente, nel 2000, anche l'Italia dando vita all'attuale Sei Nazioni. Il primo trofeo conquistato dalla Scozia fu quello del 1886 a pari merito con l'Inghilterra. L'anno successivo la nazionale scozzese vinse anche il suo primo titolo assoluto. I Grande Slam realizzati dalla Scozia sono tre: il primo venne realizzato nel 1925, il secondo nel 1984 e il terzo nel 1990. In totale la Scozia \u00e8 stata campione 22 volte, 8 delle quali ex-\u00e6quo per parit\u00e0 di punti totalizzati in classifica (nelle passate edizioni non veniva considerata la differenza dei punti segnati come discriminante).\nCoppa del Mondo.\nLa Scozia ha partecipato a tutte le competizioni della Coppa del Mondo di rugby disputate fin dal primo torneo tenutosi in Australia e Nuova Zelanda nel 1987. Il miglior risultato ottenuto dalla nazionale scozzese corrisponde al quarto posto. Nel 1987 la Scozia si trov\u00f2 nello stesso girone di Francia, Romania e Zimbabwe. Dopo il pareggio iniziale 20-20 contro la Francia, le due successive vittorie 60-21 contro lo Zimbabwe e 55-28 contro la Romania permisero la qualificazione ai quarti di finale. Giunta ai quarti di finale, la nazionale scozzese fu eliminata dalla Nuova Zelanda che vinse 30-3. Nel 1991 la Scozia inizi\u00f2 giocando in un girone che comprendeva, oltre agli scozzesi, Irlanda, Giappone e Zimbabwe. La Scozia termin\u00f2 il girone a punteggio pieno, sconfiggendo 47-9 il Giappone, 51-12 lo Zimbabwe e 24-15 l'Irlanda. Approdata ai quarti di finale, la nazionale scozzese sconfisse Samoa 28-6 guadagnando le semifinali. In semifinale la Scozia perse di misura 9-6 contro l'Inghilterra, con gli inglesi che si assicurarono la vittoria grazie a un drop di Rob Andrew. Gli scozzesi dovettero cos\u00ec disputare la finale per il terzo posto, persa a Cardiff 13-6 contro la Nuova Zelanda. Nel 1995, dopo la fine dell'apartheid, la terza edizione della Coppa del Mondo venne ospitata dal Sudafrica. Grazie alle vittorie 89-0 contro la Costa d'Avorio e 41-5 contro Tonga, a fronte della sconfitta 22-19 contro la Francia nell'ultima partita del girone, la Scozia guadagn\u00f2 l'accesso ai quarti di finale dove venne sconfitta 48-30 dagli All Blacks.\nNel 1999 le vittorie contro Uruguay e Spagna (l'altra squadra del girone era quella degli Springboks) permisero alla nazionale scozzese l'accesso a una fase di spareggio per l'approdo ai quarti di finale, che raggiunse sconfiggendo Samoa 35-20. Ai quarti di finale la Scozia venne nuovamente eliminata dagli All Blacks che vinsero 30-18. Nell'edizione del 2003 il secondo posto nella fase a gironi dietro la Francia, che termin\u00f2 a punteggio pieno, valse agli scozzesi l'accesso ai quarti di finale. La Scozia gioc\u00f2 il suo quarto di finale contro i padroni di casa dell'Australia, venendo sconfitta dai Wallabies 33-16. Alla Coppa del Mondo 2007, con i neozelandesi irraggiungibili, la Scozia si gioc\u00f2 l'accesso ai quarti di finale nell'ultima partita del girone contro l'Italia. Gli Azzurri furono sconfitti 18-16, ma ai quarti di finale gli scozzesi cedettero 19-13 contro l'Argentina.\nDurante la Coppa del Mondo 2011 la Scozia per la prima volta nella storia non riusc\u00ec a superare la fase a gironi, venendo eliminata da Inghilterra e Argentina. Quattro anni pi\u00f9 tardi, dopo essersi qualificata piazzandosi al secondo posto dietro il Sudafrica nella fase a gironi, la nazionale scozzese sfior\u00f2 l'impresa di eliminare l'Australia ai quarti di finale perdendo 35-34 dopo un discutibile calcio di punizione assegnato ai Wallabies allo scadere del tempo di gioco.\nGiocatori.\nSquadra attuale.\nQuella che segue \u00e8 la rosa di 31 giocatori convocata per la .\nGiocatori celebri.\nQuattro ex giocatori della Scozia sono stati introdotti nella International Rugby Hall of Fame:\nIan McGeechan \u00e8 stato introdotto anche nella IRB Hall of Fame insieme a Bill Maclagan nel 2009, oltre a Gavin Hastings introdotto nella medesima Hall of Fame nel 2013. Un altro giocatore scozzese introdotto nella IRB Hall of Fame \u00e8 Ned Haig, indotto nel 2008 insieme al Melrose RFC come riconoscimento per l'invenzione del rugby a 7.\nAltri giocatori celebri con un congruo numero di presenze, tra cui capitani della Scozia e internazionali che hanno giocato anche con i British and Irish Lions, sono i seguenti (tra parentesi gli anni in cui hanno giocato con la nazionale):\nStatistiche individuali.\nPresenze in nazionale.\nDi seguito \u00e8 elencata una lista di giocatori con il maggior numero di presenze in nazionale, aggiornata al 21 novembre 2016. In grassetto sono indicati i giocatori ancora in attivit\u00e0. Il record \u00e8 attualmente detenuto da Chris Paterson con 109 presenze.\nMete realizzate.\nIl maggior numero di mete in incontri ufficiali della nazionale scozzese sono state realizzate da Ian Smith e Tony Stanger, entrambi giunti a quota 24. In grassetto sono indicati i giocatori ancora in attivit\u00e0. La lista che segue \u00e8 aggiornata al 21 novembre 2016.\nPunti realizzati.\nChris Paterson, con 809 punti, \u00e8 il nazionale scozzese che ha realizzato il maggior numero di punti totali. Il maggior numero di punti realizzati in un singolo incontro spetta a Gavin Hastings, che ne ha realizzati 44 nella partita contro la durante la . In grassetto sono indicati i giocatori ancora in attivit\u00e0. La lista che segue \u00e8 aggiornata al 21 novembre 2016.\nAllenatori.\nGli allenatori stranieri nominati dalla Scozia sono molto rari, sebbene negli anni pi\u00f9 recenti due selezionatori, compreso l'attuale, provengano dall'estero. Il primo di questi \u00e8 l'australiano Matt Williams, licenziato agli inizi del 2005 e sostituito dallo scozzese Frank Hadden. Hadden, in precedenza allenatore degli Edinburgh Gunners, fu nominato allenatore \"ad interim\" per due incontri internazionali vincendoli entrambi. Venne ufficialmente nominato come allenatore nell'autunno 2005 e mantenne il suo posto fino al 2 aprile 2009, essendogli stato fatale il secondo deludente Sei Nazioni consecutivo con una sola vittoria ottenuta.\nIl 4 giugno 2009 venne nominato allenatore l'inglese Andy Robinson. Robinson non era tuttavia estraneo al rugby scozzese, essendo stato in precedenza allenatore dell'Edinburgh Rugby ed avendo allenato la nazionale A della Scozia prima di essere promosso come selezionatore della nazionale maggiore. Dopo essersi dimesso alla fine del 2012, Scott Johnson assunse l'incarico \"ad interim\" in attesa che il neozelandese Vern Cotter si liberasse dagli impegni di club con il Clermont nel giugno 2014.\nAllenatori degni di nota, ed anche ex giocatori, furono Ian McGeechan e Jim Telfer.\nQuella che segue \u00e8 una lista di tutti gli allenatori della nazionale scozzese fin dalla prima nomina di Bill Dickinson da parte della RSU nel 1971.\nI tour.\nLa nazionale scozzese ha cominciato a recarsi in tour all'estero piuttosto tardi. Il primo tour ufficiale fu il tour in Sudafrica del 1960. La prima visita in Australia venne effettuata durante il tour del 1970, mentre la Scozia gioc\u00f2 per la prima volta in Nuova Zelanda in occasione del tour del 1975. Durante il tour del 1982 la Scozia ottenne la prima storica vittoria in Australia sconfiggendo i Wallabies 12-7."}
{"id": "1360896", "revid": "1543377", "url": "https://it.wikipedia.org/wiki?curid=1360896", "title": "Glicerolo-3-fosfato deidrogenasi", "text": "La glicerolo-3-fosfato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360897", "revid": "1543377", "url": "https://it.wikipedia.org/wiki?curid=1360897", "title": "D-2-idrossiacido deidrogenasi", "text": "La D-2-idrossiacido deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (contiene FAD) che utilizza lo zinco come cofattore. Agisce su una variet\u00e0 di (\"R\")-2-idrossiacidi."}
{"id": "1360898", "revid": "110157", "url": "https://it.wikipedia.org/wiki?curid=1360898", "title": "Lattato-malato transidrogenasi", "text": "La lattato-malato transidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima catalizza il trasferimento di elettroni da C3 o C4 di (\"S\")-2-idrossiacidi a 2-ossoacidi. L'enzima contiene un nucleotide a base di nicotinammide legata presso il sito attivo. Tale gruppo prostetico non pu\u00f2 essere rimosso senza la denaturazione della proteina."}
{"id": "1360899", "revid": "1543377", "url": "https://it.wikipedia.org/wiki?curid=1360899", "title": "Alcol deidrogenasi (accettore)", "text": "La alcol deidrogenasi (accettore) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una chinoproteina che agisce su una vasta gamma di alcoli primari, tra cui il metanolo.\nVoci correlate.\nalcano-1-olo deidrogenasi (accettore)"}
{"id": "1360900", "revid": "110157", "url": "https://it.wikipedia.org/wiki?curid=1360900", "title": "Piridossina 5-deidrogenasi", "text": "La piridossina 5-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina contenente FAD."}
{"id": "1360901", "revid": "1573940", "url": "https://it.wikipedia.org/wiki?curid=1360901", "title": "Glucosio deidrogenasi (accettore)", "text": "La glucosio deidrogenasi (accettore) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una glicoproteina contenente una mole di FAD per mole di enzima. Il 2,6-dicloroindofenolo pu\u00f2 agire come accettore."}
{"id": "1360903", "revid": "110157", "url": "https://it.wikipedia.org/wiki?curid=1360903", "title": "Fruttosio 5-deidrogenasi", "text": "La fruttosio 5-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl 2,6-dicloroindofenolo pu\u00f2 essere utilizzato come accettore. ."}
{"id": "1360905", "revid": "110157", "url": "https://it.wikipedia.org/wiki?curid=1360905", "title": "Sorbosio deidrogenasi", "text": "La sorbosio deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl 2,6-dicloroindofenolo pu\u00f2 agire come accettore."}
{"id": "1360906", "revid": "110157", "url": "https://it.wikipedia.org/wiki?curid=1360906", "title": "Glicoside 3-deidrogenasi", "text": "La glicoside 3-deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD). L'enzima agisce sul -glucosio, -galattosio, sui -glicosidi e -galattosidi, ma i -glicosidi molto pi\u00f9 rapidamente dei -galattosidi."}
{"id": "1360908", "revid": "110157", "url": "https://it.wikipedia.org/wiki?curid=1360908", "title": "Glicolato deidrogenasi", "text": "La glicolato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sul (\"R\")-lattato. Il 2,6-dicloroindofenolo e la fenazina metosolfato possono agire come accettori. "}
{"id": "1360910", "revid": "1573940", "url": "https://it.wikipedia.org/wiki?curid=1360910", "title": "Malato deidrogenasi (accettore)", "text": "La malato deidrogenasi (accettore) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una flavoproteina (FAD)."}
{"id": "1360913", "revid": "1543377", "url": "https://it.wikipedia.org/wiki?curid=1360913", "title": "Cellobiosio deidrogenasi (accettore)", "text": "La cellobiosio deidrogenasi (accettore) \u00e8 un enzima appartenente alla classe delle ossidoreduttasi, che catalizza la seguente reazione:\nIl 2,6-dicloroindofenolo pu\u00f2 agire come accettore. Agisce anche, sebbene molto lentamente, sui cello-oligosaccaridi, sul lattosio e sul -glicosil-1,4-\u03b2--mannosio. Include anche la cellobiosio deidrogenasi (chinone) (), che \u00e8 un prodotto idrolitico di questo enzima. L'enzima proveniente dal fungo bianco \"Phanerochaete chrisosporium\" \u00e8 inusuale che abbia due domini di redoxina, uno contenente una flavina ed l'altro un gruppo protoeme. Trasferisce equivalenti ridotti dal cellobiosio a due tipi di accettori redox: ossidanti a due elettroni, tra cui le sonde redox, benzochinoni e ossigeno molecolare, e ossidanti ad un elettrone, tra cui le specie di semichinone, complessi del ferro(II) e l'accettore citocromo \"c\" [9]."}
{"id": "1360914", "revid": "1543377", "url": "https://it.wikipedia.org/wiki?curid=1360914", "title": "Uracile/timina deidrogenasi", "text": "La uracile/timina deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 parte del \"pathway\" di degradazione ossidativa delle pirimidine in alcuni microrganismi, insieme alla barbiturasi () e alla N-malonilurea idrolasi ().\nI mammiferi, le piante ed altri microrganismi, invece, utilizzano il \"pathway\" riducente, che comprende la diidrouracile deidrogenasi (NAD+) (), la diidropirimidina deidrogenasi (NADP+) (), la diidropirimidinasi () e la \u03b2-ureidopropionasi (), a generare un L-amminoacido, ammoniaca ed anidride carbonica."}
{"id": "1360916", "revid": "110157", "url": "https://it.wikipedia.org/wiki?curid=1360916", "title": "Alcano-1-olo deidrogenasi (accettore)", "text": "La alcano-1-olo deidrogenasi (accettore) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una chinoproteina che agisce su alcoli primari saturi C3-C16, aldeidi C4-C7 e surfattanti non ionici contenenti residui di polietilenglicole, come Tween 40 o Tween 80. L'enzima non agisce invece sul metanolo, ed ha una ridottissima attivit\u00e0 sull'etanolo.\nVoci correlate.\nAlcol deidrogenasi (accettore)"}
{"id": "1360917", "revid": "110157", "url": "https://it.wikipedia.org/wiki?curid=1360917", "title": "D-sorbitolo deidrogenasi (accettore)", "text": "La D-sorbitolo deidrogenasi (accettore) \u00e8 un enzima appartenente alla classe delle ossidoreduttasi, che catalizza la seguente reazione:\nUna flavoproteina (FAD)."}
{"id": "1360918", "revid": "110157", "url": "https://it.wikipedia.org/wiki?curid=1360918", "title": "Glicerolo deidrogenasi (accettore)", "text": "La glicerolo deidrogenasi (accettore) \u00e8 un enzima appartenente alla classe delle ossidoreduttasi, che catalizza la seguente reazione:\nUna chinoproteina. Agisce anche, pi\u00f9 lentamente, su altri polioli, tra cui -sorbitolo, -arabitolo, \"meso\"-eritritolo, adonitolo e glicol propilenico."}
{"id": "1360919", "revid": "1573940", "url": "https://it.wikipedia.org/wiki?curid=1360919", "title": "Polivinil-alcol deidrogenasi (accettore)", "text": "La polivinil-alcol deidrogenasi (accettore) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una chinoproteina. Due accettori possono essere la fenazina metosolfato ed il 2,6-dicloroindofenolo. L'enzima agisce anche, sebbene pi\u00f9 lentamente, sul 2-esanolo e su altri alcoli secondari."}
{"id": "1360920", "revid": "110157", "url": "https://it.wikipedia.org/wiki?curid=1360920", "title": "Idrossiacido-ossoacido transidrogenasi", "text": "La idrossiacido-ossoacido transidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl 4-idrossibutanoato ed il (\"R\")-2-idrossiglutarato possono agire da donatori di elettroni; il 4-ossobutanoato pu\u00f2 invece agire da accettore."}
{"id": "1360921", "revid": "1543377", "url": "https://it.wikipedia.org/wiki?curid=1360921", "title": "Chinato deidrogenasi (pirrolochinolina-chinone)", "text": "La chinato deidrogenasi (pirrolochinolina-chinone) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360922", "revid": "1543377", "url": "https://it.wikipedia.org/wiki?curid=1360922", "title": "3-idrossicicloesanone deidrogenasi", "text": "La 3-idrossicicloesanone deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nIl 2,6-dicloroindofenolo ed il blu di metilene possono agire da accettori."}
{"id": "1360923", "revid": "986213", "url": "https://it.wikipedia.org/wiki?curid=1360923", "title": "Gregorio III Laham", "text": "Biografia.\nLoufti Laham \u00e8 nato a Darayya, presso Damasco (Governatorato del Rif di Damasco, Siria), il 15 dicembre 1933. \u00c8 stato ordinato sacerdote dell'Ordine Basiliano dei Melchiti il 15 febbraio 1959.\nConsacrato arcivescovo-vicario patriarcale di Gerusalemme per la Chiesa cattolica greco-melkita il 27 novembre 1981, dal 29 novembre 2000 \u00e8 diventato \"Patriarca di Antiochia, di tutto l'Oriente, di Alessandria e di Gerusalemme della Chiesa Greco-Melkita Cattolica\" e ha assunto il nome di Gregorio.\nL'8 maggio 2008, papa Benedetto XVI ha ricevuto in udienza Gregorio III assieme ad una foltissima delegazione di vescovi ed archimandriti melchiti.\nDurante il suo patriarcato, ha accolto in Siria papa Giovanni Paolo II: una visita storica, durante la quale per la prima volta un papa entrava in una moschea, la Grande Moschea degli Omayyadi a Damasco, dove la tradizione vuole collocare la tomba di san Giovanni Battista.\nAlla morte di Giovanni Paolo II \u00e8 stato proprio Gregorio III a benedire la bara, durante i funerali del defunto Pontefice.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1360924", "revid": "110157", "url": "https://it.wikipedia.org/wiki?curid=1360924", "title": "(R)-pantolattone deidrogenasi", "text": "La (R)-pantolattone deidrogenasi (flavina) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima presenta una elevata specificit\u00e0 per (\"R\")-pantolattone. La fenazina metosolfato (PMS) pu\u00f2 agire da accettore. L'enzima \u00e8 stato ampiamente studiato nel batterio \"Nocardia asteroides\", dove ha mostrato di essere legato alla membrana ed indotto da 1,2-propanodiolo. Il cofattore flavinico \u00e8 legato non covalentemente."}
{"id": "1360925", "revid": "1543377", "url": "https://it.wikipedia.org/wiki?curid=1360925", "title": "Glucosio-fruttosio ossidoreduttasi", "text": "La glucosio-fruttosio ossidoreduttasi \u00e8 un enzima appartenente alla classe delle ossidoreduttasi, che catalizza la seguente reazione:\nAltri substrati, ma con una minore affinit\u00e0, possono essere gli aldosi -mannosio, -xilosio, -galattosio, 2-deossi--glucosio e -arabinosio. I chetosi possono essere substrati solo se a catena aperta: l'affinit\u00e0 apparente per il fruttosio \u00e8 infatti bassa, poich\u00e9 una quota ridotta di fruttosio \u00e8 in soluzione in conformazione aperta. Lo xilulosio ed il glicerone (diidrossiacetone) sono in grado di sostituire il fruttosio, ma si tratta di substrati a bassa affinit\u00e0. L'enzima proveniente da \"Zymomonas mobilis\" contiene NADP legato all'interno."}
{"id": "1360926", "revid": "1100311", "url": "https://it.wikipedia.org/wiki?curid=1360926", "title": "AFC Champions League 2007", "text": "LAFC Champions League 2007 \u00e8 stata la 26\u00aa edizione della massima competizione calcistica per club dell'Asia. Il torneo \u00e8 iniziato il 7 marzo 2007 e si \u00e8 concluso il 14 novembre 2007, con la vittoria dei giapponesi dell', al 1\u00ba titolo nella competizione.\nRegolamento.\nFase a gironi\nSi parte con 28 squadre divise in 7 gironi da quattro, in base alla regione di provenienza, ovvero i club dell'Asia orientale e del sud-est asiatico sono stati sorteggiati nei gruppi da E a G, mentre il resto \u00e8 stato raggruppato nei gironi da A a D. Ogni club ha disputato un girone all'italiana con andata e ritorno contro altri tre membri del girone, per un totale di 6 partite ciascuno. I club hanno ricevuto 3 punti per una vittoria, 1 punto per un pareggio, 0 punti per una sconfitta. Le classifiche finali sono state stilate in base ai punti e , a parit\u00e0 di punti tra due o pi\u00f9 squadre, si \u00e8 tenuto conto in ordine dei seguenti criteri:\nLe sette vincitrici dei gironi insieme alla squadra campione in carica sono passate ai quarti di finale.\nFase ad eliminazione diretta\nLe 8 squadre qualificate sono state sorteggiate casualmente; tuttavia, l'unica restrizione imposta \u00e8 stata che i club dello stesso paese non potessero affrontarsi nei quarti di finale. Le partite si sono svolte in gare di andata e ritorno e il punteggio complessivo ha deciso il vincitore della partita. Se il punteggio complessivo non poteva produrre un vincitore, veniva utilizzata la \"regola dei gol in trasferta\". Se ancora in parit\u00e0, i club hanno giocato i tempi supplementari, dove si \u00e8 applicato ancora la \"regola dei gol in trasferta\". Se ancora in parit\u00e0, la partita \u00e8 andata ai rigori.\nSquadre partecipanti.\nOltre ai detentori del titolo, i coreani del che accedono direttamente ai quarti di finale, alla competizione partecipano altre 28 squadre ammesse alla fase a gruppi."}
{"id": "1360927", "revid": "1442080", "url": "https://it.wikipedia.org/wiki?curid=1360927", "title": "Piranosio deidrogenasi (accettore)", "text": "La piranosio deidrogenasi (accettore) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima richiede FAD. Possono agire da donatori di elettroni numerosi aldosi e chetosi in conformazione piranosidica, glicosidi, gluco-oligosaccaridi, saccarosio e lattosio. Possono invece essere accettori 1,4-benzochinone o uno ione ferrocenico (ottenuto da ferrocene ossidato attraverso la rimozione di un elettrone). Gli zuccheri sono ossidati nella loro forma piranosidica e non in quella furanosidica.\nA differenza della piranosio ossidasi, questo enzima fungino non interagisce con O2 e mostra una elevata tolleranza di substrato con una variegata regioselettivit\u00e0 (C-3, C-2 o C-3 + C-2 o C-3 + C-4) per la (di)ossidazione di diversi zuccheri. Il -glucosio \u00e8 preferenzialmente ossidato presso il C-3, ma pu\u00f2 anche essere ossidato presso C-2 + C-3. L'enzima agisce anche su 1\u21924-\u03b1- e 1\u21924-\u03b2-gluco-oligosaccaridi, gluco-oligosaccaridi non-riducenti ed -arabinosio, che non sono substrati della piranosio ossidasi. "}
{"id": "1360928", "revid": "110157", "url": "https://it.wikipedia.org/wiki?curid=1360928", "title": "2-ossoacido reduttasi", "text": "La 2-ossoacido reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima contiene un cluster ferro-zolfo [4Fe-4S] ed un cofattore composto da un mononucleotide contenente molibdeno (piranopterina). L'enzima presenta una elevata specificit\u00e0 di substrato, che va dai 2-osso-monocarbossilati ai 2-osso-dicarbossilati. La presenza di una ramificazione presso il C-3 rende il substrato inutilizzabile dall'enzima. L'enzima proveniente dal genere \"Proteus\" \u00e8 inattivato dalla presenza di ossigeno."}
{"id": "1360929", "revid": "123619260", "url": "https://it.wikipedia.org/wiki?curid=1360929", "title": "Formato deidrogenasi", "text": "La formato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nQuesto enzima presente nella maggior parte degli organismi anaerobi \u00e8 privo di centri redox-attivi, mentre quello del protobatterio Metilosinus tricosporium contiene cluster ferro-zolfo, flavina ed un centro di molibdeno. Assieme alla idrogeno idrogenasi, forma un sistema precedentemente conosciuto come formato idrogenoliasi."}
{"id": "1360930", "revid": "1543377", "url": "https://it.wikipedia.org/wiki?curid=1360930", "title": "Aldeide deidrogenasi (NAD+)", "text": "La aldeide deidrogenasi (NAD+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima ha un'estesa specificit\u00e0, tra cui l'ossidazione del -glicuronolattone a -glicarato."}
{"id": "1360932", "revid": "110157", "url": "https://it.wikipedia.org/wiki?curid=1360932", "title": "Aldeide deidrogenasi (NADP+)", "text": "La aldeide deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360933", "revid": "363629", "url": "https://it.wikipedia.org/wiki?curid=1360933", "title": "Aldeide deidrogenasi (NAD(P)+)", "text": "La aldeide deidrogenasi (NAD(P)+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360935", "revid": "1543377", "url": "https://it.wikipedia.org/wiki?curid=1360935", "title": "Benzaldeide deidrogenasi (NADP+)", "text": "La benzaldeide deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360937", "revid": "1543377", "url": "https://it.wikipedia.org/wiki?curid=1360937", "title": "Betaina-aldeide deidrogenasi", "text": "La betaina-aldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima prende parte ad un complesso multienzimatico che ossida anzitutto la colina a betaina aldeide. In molti batteri, piante ed animali, la betaina viene sintetizzata in due passaggi:\nNella prima reazione possono essere coinvolti diversi enzimi. Negli animali ed in molti batteri, essa \u00e8 catalizzata dalla colina deidrogenasi o dalla colina ossidasi. Nelle piante, la reazione \u00e8 invece catalizzata dalla colina monoossigenasi. Questo enzima \u00e8 invece coinvolto nel secondo passaggio, ed \u00e8 lo stesso in piante, animali e batteri. Solo in alcuni batteri, la betaina \u00e8 sintetizzata dalla glicina attraverso l'azione degli enzimi glicina/sarcosina N-metiltransferasi e sarcosina/dimetilglicina N-metiltransferasi."}
{"id": "1360938", "revid": "1366835", "url": "https://it.wikipedia.org/wiki?curid=1360938", "title": "Gliceraldeide-3-fosfato deidrogenasi (NADP+)", "text": "La gliceraldeide-3-fosfato deidrogenasi (GAPDH) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360939", "revid": "125411796", "url": "https://it.wikipedia.org/wiki?curid=1360939", "title": "Acetaldeide deidrogenasi (acetilante)", "text": "La acetaldeide deidrogenasi, ALDH (acetilating) \u00e8 un enzima appartenente alla classe delle ossidoreduttasi, che catalizza la seguente reazione:\nSi tratta di una reazione irreversibile, che avviene nei mitocondri degli epatociti. Per far s\u00ec che avvenga, \u00e8 richiesta la presenza di NAD+ che si riduce a NADH, portando ad un aumento del NADH mitocondriale.\nALDH pu\u00f2 essere inibita dal farmaco disulfirame. Come risultato, i livelli di acetato vengono ridotti, mentre i livelli di acetaldeide aumentati, portando ad un aumento dei sintomi tipici dell'acetaldeide.\nL'enzima agisce anche, sebbene pi\u00f9 lentamente, sulla glicolaldeide, propanale e butanale. Nelle specie di \"Pseudomonas\", questo enzima forma una parte di un enzima bifunzionale assieme alla 4-idrossi-2-ossovalerato aldolasi (). \u00c8 l'enzima finale della via del meta-taglio per la degradazione dei fenoli, cresoli e del catecolo, convertendo l'acetaldeide prodotta dall'altro enzima in acetil-CoA. Il NADP pu\u00f2 rimpiazzare il NAD, ma la resa della reazione \u00e8 molto minore."}
{"id": "1360940", "revid": "110157", "url": "https://it.wikipedia.org/wiki?curid=1360940", "title": "Aspartato-semialdeide deidrogenasi", "text": "La aspartato-semialdeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360941", "revid": "1543377", "url": "https://it.wikipedia.org/wiki?curid=1360941", "title": "Gliceraldeide-3-fosfato deidrogenasi (NADP+) (fosforilante)", "text": "La gliceraldeide-3-fosfato deidrogenasi (NADP+) (fosforilante) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360942", "revid": "110157", "url": "https://it.wikipedia.org/wiki?curid=1360942", "title": "Malonato-semialdeide deidrogenasi", "text": "La malonato-semialdeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360943", "revid": "1543377", "url": "https://it.wikipedia.org/wiki?curid=1360943", "title": "Succinato-semialdeide deidrogenasi (NAD(P)+)", "text": "La succinato-semialdeide deidrogenasi (NAD(P)+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360944", "revid": "1543377", "url": "https://it.wikipedia.org/wiki?curid=1360944", "title": "Gliossilato deidrogenasi (acilante)", "text": "La gliossilato deidrogenasi (acilating) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360945", "revid": "1543377", "url": "https://it.wikipedia.org/wiki?curid=1360945", "title": "Malonato-semialdeide deidrogenasi (acetilante)", "text": "La malonato-semialdeide deidrogenasi (acetilante) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360946", "revid": "1543377", "url": "https://it.wikipedia.org/wiki?curid=1360946", "title": "Aminobutirraldeide deidrogenasi", "text": "La amminobutirraldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di alcune specie esibisce ampia specificit\u00e0 di substrato e ha una marcata preferenza per le aldeidi a catena ramificata (pi\u00f9 di 7 atomi di C) come substrati [9]. L'enzima delle piante agisce anche sul 4-guanidinobutanale. Poich\u00e9 la 1-pirrolina ed il 4-amminobutanale sono in equilibrio e possono essere convertiti uno nell'altro spontaneamente, la 1-pirrolina pu\u00f2 agire come substrato di partenza. L'enzima forma parte della via del catabolismo dell'arginina[8], e appartiene alla categoria delle aldeide deidrogenasi [9]."}
{"id": "1360947", "revid": "110157", "url": "https://it.wikipedia.org/wiki?curid=1360947", "title": "Glutarato-semialdeide deidrogenasi", "text": "La glutarato-semialdeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360948", "revid": "15756", "url": "https://it.wikipedia.org/wiki?curid=1360948", "title": "Cinema pornografico", "text": "Il cinema pornografico \u00e8 un genere cinematografico. I film pornografici presentano fantasie sessuali e di solito includono materiale eroticamente stimolante come la nudit\u00e0 (softcore) e rapporti sessuali (hardcore). A volte viene fatta una distinzione tra film \"erotici\" e \"pornografici\" sulla base del fatto che quest'ultima categoria contiene una sessualit\u00e0 pi\u00f9 esplicita e si concentra pi\u00f9 sull'eccitazione che sullo storytelling, ma la distinzione \u00e8 altamente soggettiva.\nI film pornografici sono prodotti e distribuiti su una variet\u00e0 di media, a seconda della domanda e della tecnologia disponibili, compresi i film tradizionali in vari formati, video per la visione domestica, DVD, download da Internet, TV via cavo, oltre ad altri media. Oggi, i film pornografici sono venduti o noleggiati su DVD; mostrato tramite streaming Internet, canali speciali e pay-per-view su cavo e satellite; e visti i teatri per adulti in rapida scomparsa. Per legge, in genere non sono autorizzati ad essere mostrati nei cinema mainstream o free-to-air.\nI film con contenuto spinto sono stati prodotti dall'invenzione del cinema nel 1880. La produzione di tali film \u00e8 stata redditizia e numerosi produttori hanno iniziato a specializzarsi nella loro produzione. Tuttavia, vari gruppi all'interno della societ\u00e0 consideravano immorali tali rappresentazioni, le etichettavano come \"pornografiche\" e tentavano di farle reprimere in base alle leggi dell'oscenit\u00e0, con vari gradi di successo. Tali film hanno continuato a essere prodotti, ma potevano essere distribuiti solo tramite canali sotterranei. Poich\u00e9 la visione di tali film portava uno stigma sociale, venivano visti in bordelli, cinema per adulti, feste di addio al celibato, a casa, nei club privati e anche nei cinema notturni.\nSolo negli anni '70, durante l'et\u00e0 d'oro del porno, i film erano semi-legittimati; e dagli anni '80, la pornografia su home video ha raggiunto una pi\u00f9 ampia distribuzione. L'ascesa di Internet alla fine degli anni '90 e all'inizio degli anni 2000 ha cambiato in modo simile il modo in cui i film pornografici sono stati distribuiti, complicando i regimi di censura in tutto il mondo e le azioni legali di \"oscenit\u00e0\".\nStoria.\nGli inizi (1896-1930).\nLa nascita del cinema pornografico risale gi\u00e0 alle fase iniziali della storia del cinema, tra la fine del XIX secolo e l'inizio del XX secolo. Sin dalla sua invenzione l'ambiente della cinematografia si accorse del potenziale commerciale di questo genere, ma la legge vietava la produzione e la distribuzione di pellicole a contenuto pornografico in tutte le nazioni del mondo. Persone facoltose finanziavano segretamente la produzione di pellicole porno che venivano acquistate e rivendute all'interno di una cerchia ristretta di ricchi appassionati del genere.\nIl cortometraggio francese \"Le Coucher de la Mari\u00e9e\" del 1896 (conosciuto anche come \"Bedtime for the Bride\" o \"The Bridegroom's Dilemma\") \u00e8 una delle prime opere progenitore di genere, oltre ad essere considerata tra le prime rappresentazioni del cinema erotico. Realizzato dal regista Albert Kirchner (accreditato come L\u00e9ar), il cortometraggio della durata di 7 minuti consiste in uno spogliarello di una consorte per il marito, durante la notte di nozze; tuttavia, l'opera risulta incompleta.\nSempre in territorio francese nel 1908 venne realizzato il cortometraggio \"\u00c0 l'\u00c9cu d'or ou la Bonne Auberge\" (\"Alla centralina dorata o al buon ostello\"). Prodotto anonimamente, il cortometraggio racconta le avventure sessuali di un moschettiere che, in cerca di cibo in una locanda, viene soddisfatto prima dalla giovane cameriera e successivamente, da un'altra ragazza.\nLa Saturn-Film.\nNel 1906 viene fondata dal regista e fotografo austriaco Johann Schwarzer la Saturn-Film, casa di produzione cinematografica impegnata nella produzione di opere erotiche-pornografiche, con sede a Vienna.\nUna delle prime opere fu \"Baden verboten\" (tradotto in italiano \"Vietata la balneazione\") del 1906. Il cortometraggio diretto da Johann Schwarzer della durata di 2 minuti, vede tre donzelle completamente nude sguazzare felici in un laghetto nel bosco, finch\u00e9 non vengono sorprese da un uomo che gli intima di uscire. Le ragazze confuse e imbarazzate, dapprima escono dal lago prendendo rapidamente i loro vestiti, per poi ammiccare l'uomo convincendolo a seguire le tre all'interno del bosco.\n\"Am Sklavenmarkt\" (\"Al mercato degli schiavi\") del 1907, curato dalla regia dello stesso Schwarzer, \u00e8 considerato il primo cortometraggio pornografico prodotto in Austria. La Saturn-Film produsse in totale 52 opere, di cui solo 26 di queste sono sopravvissute ai giorni nostri. Nel 1911 vennero sequestrate e distrutte dalla polizia tutte le opere prodotte dalla Saturn-Film, lesa dalla censura dell'epoca che imped\u00ec la rinascita della stessa.\nIl cortometraggio muto \"El Satario\" (noto anche come \"El S\u00e1tiro\" o \"El Sartorio\") viene considerato da molti critici cinematografici una delle opere pi\u00f9 antiche del cinema pornografico. Datato tra il 1907 al 1912 in Argentina (secondo altre fonti venne realizzato a Cuba nel 1930), le origini della pellicola risultano sconosciute. La trama racconta le gesta sessuali di un fauno che rapisce una delle sei giovane donne, che baloccano nude sul bordo di un fiume. Il fauno dopo aver avuto un rapporto sessuale con quest'ultima, viene scacciato dalle altre ragazze.\n\"Am Abend\" (\"La Sera\") \u00e8 un cortometraggio muto del 1910, prodotto in Germania; come \"El Satario\" anche quest'ultima \u00e8 considerata tra le prime opere di genere mai realizzate prima. La trama inizia con un atto di voyeurismo da parte di un uomo, che spia una ragazza attraverso il foro di una porta impegnata in un atto di autoerotismo. Successivamente l'uomo entra per avere dei rapporti sessuali con quest'ultima, ma viene fermato dalla sofferenza di una disfunzione erettile.\nIl cortometraggio muto \"A Free Ride\" (tradotto in italiano \"Un giro gratuito\", conosciuto anche come \"A Grass Sandwich\") del 1915 \u00e8 il referto filmico pi\u00f9 antico ritrovato negli Stati Uniti d'America, difatti, \u00e8 considerato il primo film pornografico della storia statunitense, nonch\u00e9, tra le prime opere di genere. Un uomo incontra due donne disinibite a cui offre un passaggio in auto, accettate le avance, l'uomo approfitta della situazione portando le due donne in un bosco per intraprendere un rapporto sessuale a tre.\nOpera accreditata al regista David Wark Griffith nel libro \"Black and White and Blue: Adult Cinema from the Victorian Age to the VCR\" di Dave Thompson, tale affermazione venne successivamente smentita dallo storico cineasta britannico Kevin Brownlow e dallo stesso autore Thompson. Nel 2002 il cortometraggio venne proiettato nel Museo del Sesso di New York, mentre una copia dell'opera \u00e8 conservata nell'Istituto Kinsey a Bloomington, nell'Indiana.\n\"Le m\u00e9nage moderne de Madame Butterfly\" del 1920 \u00e8 stato il primo film Europeo a mostrare rapporti omosessuali e bisessuali di entrambi i sessi. Pellicola basata sull'opera \"Madama Butterfly\" di Giacomo Puccini, venne spesso accreditata al regista franco-rumeno Bernard Natan, nonch\u00e9 considerato quest'ultimo anche uno degli interpreti, tali ipotesi sono state successivamente messe in serio dubbio.\nIl tenente statunitense Pinkerton fa sua sposa Madame Butterfly, ed approfitta sessualmente di lei sotto gli occhi bramosi della cameriera Soosooky, intenta a masturbarsi; successivamente il servo Pink-hop viene sorpreso da Pinkerton impegnato a spiare Madame Butterfly e Soosooky in un rapporto omosessuale. Il tenente decide cos\u00ec di punire Pink-Hop, impegnandosi con quest'ultimo in rapporti di sesso orale e anale, servendosi anche di Soosooky. Madame Butterfly intanto tradisce Pinkerton con Mr. Sharpless e scopre, grazie alla rivelazione di quest'ultimo, che il marito \u00e8 bigamo. Inizialmente furiosa nei confronti del marito, Madame Butterfly si unisce successivamente a quest'ultimo praticando del sesso di gruppo insieme a Pink-Hop, Soosooky e Mr. Sharpless.\n\"The Surprise of a Knight\" (tradotto in italiano \"La Sorpresa di un Cavaliere\") \u00e8 un film muto della durata di 10 minuti datato 1929 (precedentemente collocato da alcuni studiosi al 1930). L'opera, prodotta negli Stati Uniti, rappresenta la prima pellicola hardcore omosessuale.\nUn elegante signora dai capelli corti si prepara per accogliere il suo cavaliere (da lei chiamato cos\u00ec) in salotto, offrendogli da bere. Quest'ultima per\u00f2, dapprima rifiuta le avance dell'uomo che tenta di palpeggiarla, offrendogli successivamente un servizio di fellatio come scuse. Terminato il coito orale sull'uomo, la donna offre le sue natiche per un rapporto anale, che avviene per due volte sino al raggiungimento dell'orgasmo di entrambi. Una volta abbandonata la scena dal cavaliere, la donna alza la gonna mostrando il sue pene e rivelandosi in realt\u00e0, un uomo travestito.\nTale opera fu di importante rilievo nel mondo del cinema hard, che diede vita ad un nuovo sotto genere della pornografia cinematografica nei cosiddetti \"film di addio al celibato\" dell'epoca. Tuttavia, il cinema omosessuale dur\u00f2 solamente per un breve periodo di tempo, sino alla sua ricomparsa definitiva durante gli anni settanta.\nL'et\u00e0 d'oro (1969-1984).\nLa produzione pornografica divent\u00f2 un affare importante per la criminalit\u00e0 organizzata soprattutto negli Stati Uniti: tuttavia le autorit\u00e0 riuscirono a contenere il fenomeno solo fino alla seconda guerra mondiale. Con il passare del tempo il mercato divenne infatti cos\u00ec florido che i fuorilegge potevano promettere lauti compensi a chi collaborava e in particolar modo alle interpreti che spesso erano prostitute di lusso, note in certi ambienti di potere. L'altra decisiva e grande spinta alla produzione della cinematografia pornografica venne dai movimenti hippy. Da tale ambiente di contestatori, attivo soprattutto in California (soprattutto a Los Angeles e San Francisco), provengono i fratelli Jim e Artie Mitchell e i primi produttori di film pornografici e amici di Ted Kennedy, Candida Royalle, attrice e produttrice di film pornografici e Larry Flynt, editore e cineasta.\nNel corso della seconda met\u00e0 del XX secolo la pornografia si \u00e8 diffusa in modo da diventare un vero e proprio genere del grande schermo, in particolare nel corso degli anni settanta.\nNel 1969 la Danimarca fu la prima nazione al mondo a legalizzare la produzione cinematografica pornografica.\nLe autorit\u00e0 della California si resero conto che ormai l'industria cinematografica di Los Angeles considerava il genere pornografico importante per il suo valore non solo commerciale, ma anche culturale e politico. Pertanto lo Stato della California legalizz\u00f2 nel 1970 la produzione e la distribuzione di pellicole pornografiche: da allora Los Angeles \u00e8 stata ed \u00e8 ancora il centro di produzione mondiale pi\u00f9 organizzato per la realizzazione di pellicole, videocassette, dischi digitali e la qualit\u00e0 di tali prodotti viene apprezzata anche da registi che non girano pellicole di questo genere.\nIl primo mediometraggio pornografico della durata di meno di un'ora a essere distribuito legalmente negli Stati Uniti fu \"\": girato nel 1970. Diretto da Bill Osco e Howard Ziehm, con i ricavi ottenuti dalla sua distribuzione fu finanziato il film \"Flesh Gordon\". Nel 1972 venne realizzato \"Gola profonda\" con Linda Lovelace, che \u00e8 tuttora uno dei film del genere pi\u00f9 noti al pubblico. Alcuni critici sostengono che il miglior film pornografico di tutti i tempi sia \"The Opening of Misty Beethoven\", noto anche come \"Misty Beethoven\": pellicola del 1976, diretta da Radley Metzger e girata in parte a Roma.\nAnni duemiladieci.\nNel 2010 viene diretto dal regista francese Marc Dorcel \"Kama-Sutra\", il primo film di genere hard ideato con la tecnologia cinematografica in 3-D.\nL'industria pornografica.\nL'industria mondiale del cinema pornografico \u00e8 dominata dagli Stati Uniti con la San Fernando Valley (al di fuori di Los Angeles) al cuore di essa. La revisione del codice penale federale del 1979 ha dichiarato che \"solo a Los Angeles l'azienda porno produce cento milioni di dollari di profitti lordi annui\". Secondo la commissione il procuratore generale sulla pornografia, 1986 (Commissione procuratore generale sulla pornografia), l'industria del tempo libero degli adulti statunitensi \u00e8 cresciuta notevolmente negli ultimi trent'anni attraverso un processo di continuo cambiamento e di espansione in nuovi mercati, anche se la produzione \u00e8 considerata a basso costo e metropolitana.\nI dati pi\u00f9 recenti (dal 1998 al 2008) dei ricavi intrattenimento per adulti sono spesso calcolate in dieci o tredici miliardi di dollari, di cui quattro o sei sarebbero legali. Questi calcoli sono spesso attribuiti a uno studio condotto da Forrester Research e sono stati ridotti nel 1998. Nel 2007 \"The Observer\" ha accreditato un importo di tredici miliardi. Altre fonti citate da \"Forbes\" (Adams Media Research, Veronis Suhler Communications Industry Report e IVD), compresi tutti i tipi di prodotti possibili (\"video broadcasting\", \"pay-per-view\" via cavo e satellite, siti web, film in alberghi, i \"sex toy\", sesso telefonico e riviste) parlano di 2,6 e 3,9 milioni di dollari (non inclusa la telefonia mobile). \"USA Today\" ha detto nel 2004 che siti come Danni e Cybererotica.com hanno avuto un fatturato di due milioni di dollari, circa il 10% di tutti il mercato domestico del momento.\nIl Journalism Review Online, pubblicato dalla Annenberg School of Communication della University of Southern California, ha supportato in un'analisi le cifre presentate da \"Forbes\", anche se I numeri della pornografia distribuita negli hotel sono difficili da stimare. Un rapporto del CBS News nel novembre 2003 ha rivelato che il 50% dei clienti delle catene di hotel Hilton, Marriott, Hyatt, Sheraton e Holiday Inn hanno comprato film pornografici, raggiungendo il 70% di profitto sul servizio in camera. I profitti della telefonia sono bassi rispetto ad altre nazioni a causa dell'assenza di sistemi di controllo parentale.\nIl pi\u00f9 grande studio di produzione di film per adulti nel mondo \u00e8 Vivid Entertainment, che ha generato un fatturato di cento milioni di dollari ogni anno attraverso la distribuzione sessanta film l'anno e di venderli nei negozi, camere d'albergo, reti via cavo e internet. I video a noleggio sono passati da poco meno di ottanta milioni nel 1985 a cinquecento milioni nel 1993. Alcune controllate di grandi aziende sono anche tra i maggiori venditori di pornografia, come la DirecTV, di propriet\u00e0 della News Corporation. Comcast, la pi\u00f9 grande compagnia via cavo negli Stati Uniti, che \u00e8 stimato a cinquanta milioni di entrate dalla programmazione per adulti, mentre i ricavi da altre famose aziende del settore, come \"Playboy\" e \"Hustler\", erano pi\u00f9 bassi in confronto.\nIl cinema pornografico in Italia.\nGli albori.\nSecondo una recente scoperta fatta nel 2014 dai critici cinematografici Franco Grattarola e Andrea Napoli, il primo film pornografico in Italia venne proiettato il 25 ottobre 1901 a Reggio Emilia, alle ore 20:15 all'interno del Teatro Politeama Ariosto (oggi conosciuto come Teatro Ariosto).\nLa programmazione della serata fu rinvenuta nella Biblioteca Panizzi, dove in essi vi erano descritti i vari spezzoni filmici che sarebbero stati proiettati, quali \"La nascita di Venere\", \"Mercato di schiave in Oriente\", \"Baci d'amanti\", \"Il bagno\", \"Duello d'amore\", \"La pulce\", \"Scultore e modelle\", \"Flagrante delitto d\u2019adulterio\", \"Scene intime nel camerino di un artista\", \"Giudizio su Frine\", \"Borgia si diverte!\" e \"Due amiche innamorate!\".\nEsclusivamente destinato alla visione di un pubblico maschile, fu un piccolo successo al botteghino con 1000 spettatori che presero parte alla proiezione, a fronte di una media stagionale di 300/400 spettatori. I prezzi variarono in base alla posizione scelta in platea, dai 20 ai 60 centesimi, sino ad una lira.\nNel 1921 viene diretto il cortometraggio muto \"Saffo e Priapo\", della durata di 13 minuti. Due ricche donzelle si abbandonano ai piaceri carnali finch\u00e9 non vengono sorprese dalla cameriera, che viene sodomizzata dalle due a sculacciate. Il frastuono attira la curiosit\u00e0 di un frate che era l\u00ec di passaggio e, in assenza delle due donne, approfitta della situazione consolando carnalmente la cameriera. Alla fine le due ricche donne puniscono l'uomo introducendo un fallo artificiale nel suo fondoschiena.\nRiscoperto circa alla fine degli anni sessanta, il cortometraggio venne proiettato per la prima volta durante la manifestazione annuale delle Giornate del cinema muto di Pordenone, il 12 ottobre 1998. L'opera viene erroneamente accosta alla regia di Gabriele D'Annunzio, di cui alcuni ne attribuiscono anche l'interpretazione del frate, tuttavia, tali affermazioni sono state ampiamente smentite.\nLa nascita del cinema pornografico.\nLa serie cinematografica \"Emanuelle nera\" con protagonista Laura Gemser, fu progenitore della nascita del genere hard in Italia. Gi\u00e0 nel primo capitolo \"Emmanuele nera\" del 1975 diretto da Albert Thomas (pseudonimo di Adalberto Albertini), furono girate alcune sequenze hard destinate all'estero. Per tali scene l'attrice protagonista venne sostituita da una controfigura. Joe D'Amato (pseudonimo di Aristide Massaccesi) diresse il terzo capitolo della serie intitolato \"Emanuelle in America\" del 1976, uscito in Italia in versione softcore con sequenze hard ideate sempre per la distribuzione estera.\n\"Emanuelle - Perch\u00e9 violenza alle donne?\" del 1977, fu girato come i precedenti capitoli sia in versione softcore che in versione hard (sempre destinata all'estero), tuttavia, la versione soft ebbe problemi con la censura per via delle sequenze di violenza e stupro di Cora Norman (interpretata dall'attrice tedesca Karin Schubert).\nPrecursore del cinema pornografico fu anche il genere della commedia sexy all'italiana, opere che inscenavano situazione comiche contaminate prevalentemente da contenuti di nudo femminile. Molti attrici di genere come Marina Lotar, la stessa Karin Schubert, Ilona Staller, Lilli Carati, Moana Pozzi o Paola Senatore, passarono successivamente alle produzioni pornografiche.\nL'et\u00e0 d'oro (1979-1984).\nL'avvento del cinema pornografico in Italia arriv\u00f2 in netto ritardo rispetto al resto dell'Europa, con un'industria in crisi lesa da mezzi limitati, in conflitto soprattutto con le TV private e con una societ\u00e0 casta, che usciva lentamente dall'accettazione del cinema erotico. Il 15 novembre 1977 l'imprenditore Luigi De Pedys, predispose una delle sale del cinema Majestic di Milano in via Lambro, a Porta Venezia, alla sola programmazione di film hard. Nel 1979 vennero aperti i primi cinema di genere nel paese. L'et\u00e0 d'oro del cinema hard in Italia si svolse in un periodo sessennale iniziato nel 1979 e terminato nel 1984.\n\"Sesso nero\" \u00e8 considerato il primo film pornografico uscito nelle sale italiane nel 1980, ma realizzato nel 1978. Diretto da Joe D'Amato, durante il cosiddetto periodo \"erotico-esotico\" del regista, che si trovava a Santo Domingo per realizzare \"Duri a morire\". Il film racconta la triste situazione di Mark Lester, un pover'uomo affetto da una disfunzione alla prostata, che ben presto lo render\u00e0 impotente se non si opera il prima possibile. L'uomo prima dell'operazione, si concede una vacanza a Santo Domingo per ritrovare la donna della sua vita Maira, conosciuta dodici anni prima.\nNonostante \"Sesso nero\" venga accreditato come primo film pornografico uscito nelle sale italiane, gi\u00e0 nel 1979 vennero proiettati film come \"I porno amori di Eva\" diretto da Giorgio Mille, o \"La parte pi\u00f9 appetitosa del maschio\" curato dalla regia di Lorenzo Magnolia, con contenuti di sfondo pornografico. Molti distributori dell'epoca, per aggirare la censura rimpiazzavano le sequenze hard con delle scene riempitive, una volta revisionate dalla commissione e superato il nulla osta, questi reintroducevano le sequenze originali alla pellicola.\nFra le prime attrici di genere vi furono la pornostar svedese Marina Lotar e Moana Pozzi, quest'ultima, destinata a divenire una stella del panorama hard italiano. Marina Lotar (accreditata come Marina Hedman) esord\u00ec nel film \"Con la zia non \u00e8 peccato\" del 1980, dove interpreta l'agiata Gloria Lamborghini tornata a vivere in Sicilia dopo aver vissuto negli Stati Uniti d'America, mentre Moana Pozzi (accreditata come Linda Heveret) debutt\u00f2 in \"Valentina, ragazza in calore\" del 1981. Qui interpreta il ruolo della protagonista Valentina, una ragazza libera e aperta sessualmente.\nIl film venne proiettato al cinema Moderno di Ovada nel marzo 1982, dove soggiornava la famiglia Pozzi e dove aveva studiato Moana. La notizia ebbe un risalto importante sui giornali nazionali e fu uno scandalo mediatico. Moana che all'epoca conduceva il programma televisivo per bambini \"Tip Tap Club\" su Rai 2, dapprima neg\u00f2 la partecipazione al film dichiarando che nelle scene hard fu sostituita da una controfigura, per poi tornare sui suoi passi ed ammettere la verit\u00e0, promettendo di chiudere subito con il mondo del porno.\nIl primo spettacolo pornografico teatrale destinato al grande pubblico in Italia \u00e8 stato \"Curve deliziose\" del 1986 con Cicciolina, Moana Pozzi e Mal\u00f9-Ramba.\nGli anni duemila.\nNel 2010 usc\u00ec \"Casino '45\" diretto da Marcus Dolby e prodotto dalla Pink'o. Il film venne realizzato a San Giovanni in Marignano, in provincia di Rimini, e rappresenta il primo film europeo (e italiano) ideato con la tecnologia cinematografica tridimensionale.\nPornodive e pornodivi celebri.\nLa ballerina, attrice e modella Candy Barr fu considerata dai mass media la prima pornodiva della storia, per aver preso parte al film pornografico \"Smart Alec\" del 1951, alla tenera et\u00e0 di 16 anni.\nDurante gli anni settanta ebbe un grande successo il film \"La vera gola profonda\" e con esso l'attrice protagonista Linda Lovelace, che divenne una delle pornodive pi\u00f9 popolari di sempre, tuttavia, quest'ultima successivamente si schier\u00f2 contro la pornografia rinnegando la sua carriera nel mondo dell'hard. Marilyn Chambers riscosse un grande successo debuttando in \"Dietro la porta verde\" del 1972, diretto dai fratelli James e Artie Mitchell.\nDal 1985 nella XRCO Hall of Fame vengono inseriti gli attori e le attrici pi\u00f9 celebri del panorama pornografico, come nell'AVN Hall of Fame dove sono inseriti i personaggi pi\u00f9 influenti del cinema hard. L'attore Ken Shimizu e primatista mondiale per aver preso parte a 7.500 film hard, con le quali ha avuto rapporti sessuali con oltre 8.000 donne.\nGeneri e sottogeneri.\nLa pornografia col tempo si \u00e8 suddivisa in vari generi (e relativi sottogeneri).\nPorno-chic.\nLe protagoniste sono modelle eleganti dotate di seno naturale, con un portamento elegante.\nPornografia feticista.\nPornografia incentrata sull'apprezzamento di una o pi\u00f9 parti del corpo o sul tipo di abbigliamento degli attori."}
{"id": "1360949", "revid": "1543377", "url": "https://it.wikipedia.org/wiki?curid=1360949", "title": "Glicolaldeide deidrogenasi", "text": "La glicolaldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360950", "revid": "110157", "url": "https://it.wikipedia.org/wiki?curid=1360950", "title": "Lattaldeide deidrogenasi", "text": "La lattaldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360953", "revid": "110157", "url": "https://it.wikipedia.org/wiki?curid=1360953", "title": "2-ossoaldeide deidrogenasi (NAD+)", "text": "La 2-ossoaldeide deidrogenasi (NAD+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima non \u00e8 identico alla 2-ossoaldeide deidrogenasi (NADP+) ()."}
{"id": "1360954", "revid": "6923", "url": "https://it.wikipedia.org/wiki?curid=1360954", "title": "Agostino Ernesto Castrillo", "text": "Biografia.\nTerzo di undici figli, a 15 anni vest\u00ec l'abito francescano nella Provincia dei Frati Minori di San Michele Arcangelo di Puglia e Molise. Compiuti gli studi filosofici e teologici, ricevette l'ordinazione sacerdotale l'11 giugno 1927 nel santuario della Madonna dei Martiri di Molfetta.\nPastore a Foggia.\nParroco a Foggia dal 1936 nella parrocchia \"Ges\u00f9 e Maria\", nel 1946 diviene direttore spirituale del Pontificio Ateneo Antoniano a Roma e successivamente viene eletto Ministro Provinciale della provincia pugliese-molisana dell'Ordine dei Frati Minori.\nCaso pi\u00f9 unico che raro, il suo servizio alla parrocchia fu considerato cos\u00ec importante che gli venne chiesto espressamente dall'arcivescovo di Foggia di rimanere parroco, nonostante gravasse su di lui il governo della provincia monastica.\nInfatti, specie negli anni difficili della seconda guerra mondiale, in cui Foggia sub\u00ec devastanti bombardamenti, Padre Agostino si distinse per aver portato conforto spirituale e materiale a chiunque incontrasse per via.\nNel ricordarlo a cento anni dalla nascita, il cardinale Salvatore De Giorgi cos\u00ec si esprime:\nNomina a vescovo.\nNominato vescovo di San Marco Argentano e Bisignano il 17 settembre 1953, riceve l'ordinazione episcopale a Foggia, nella \"sua\" parrocchia di \"Ges\u00f9 e Maria\", il 13 dicembre 1953 dall'arcivescovo Fortunato Maria Farina, coconsacranti gli arcivescovi Giacomo Palombella e Pacifico M. Perantoni.\nFu vescovo per meno di due anni, poich\u00e9, colpito da un incurabile tumore polmonare che lo costrinse all'immobilit\u00e0 a letto per 13 mesi, mor\u00ec a San Marco Argentano il 16 ottobre 1955.\nAccett\u00f2 cristianamente la malattia, al cui riguardo diceva agli amici:\nCausa di beatificazione.\n\u00c8 in corso la causa della sua beatificazione, che il 21 febbraio 1999 ha concluso il suo iter a livello diocesano. Il 16 giugno 2017 papa Francesco ha autorizzato la Congregazione delle cause dei santi a promulgare il decreto riguardante le sue virt\u00f9 eroiche, dichiarandolo Venerabile.\nAttivit\u00e0 nel Comune di San Marco Argentano.\nDopo alcune importanti iniziative realizzate dai Sindaci Serra e Mollo a cavallo tra gli anni '90 e 2000 c'\u00e8 stato un ulteriore cambio di passo per quanto riguarda l'impegno nel Comune di San Marco Argentano.\nA partire dal 2014 grazie all'operato del gruppo/comitato civico \"Mons. Castrillo San Marco Argentano\" con la collaborazione della Giunta guidata dal Sindaco di San Marco Argentano, Viriginia Mariotti, della Diocesi di San Marco Argentano-Scalea, OFM Calabria, OFM Puglia e Molise, Ordine dei Padri Minimi e OFS e con altre associazioni si \u00e8 deciso di dare un'accelerata alle attivit\u00e0 per promuovere la figura del Servo di Dio Mons. Castrillo.\nIl 12 ottobre 2014 si \u00e8 avuta l'istituzionalizzazione della Giornata Monsignor Castrillo che si terr\u00e0 il 16 ottobre di ogni anno. Per l'occasione \u00e8 stata inaugurata una targa che indica la Cappella, presente nella Cripta della Cattedrale di San Marco Argentano, dove riposa il Servo di Dio.\nNel febbraio 2015 \u00e8 iniziato un ciclo incontri che ha portato la figura di Mons. Castrillo in diversi punti della Regione Calabria e che \u00e8 stato oggetto di una serata a Roma nell'ambito della Settimana della Santit\u00e0 Calabrese che si \u00e8 tenuta presso la Basilica di Sant'Andrea delle Fratte.\nIl 10 aprile 2016, a San Marco Argentano, la cerimonia di Gemellaggio con il paese natale di Mons. Castrillo, Pietravairano (CE).\nIl 3 gennaio 2017 si \u00e8 tenuta la prima edizione del Memorial Mons. Castrillo, vinta dall'A.S.D. PRATO. Questa iniziativa \u00e8 stata ideata per ricordare il giorno dell'ingresso di Mons. Castrillo in San Marco Argentano, il 18 febbraio, invece, per ricordare la nascita di Mons. Castrillo, San Marco Argentano ha ospitato le reliquie di San Nicola Saggio da Longbardi e, nel corso dell'incontro, \u00e8 stato possibile consultare il messaggio lasciato da Mons. Castrillo al Santuario di San Francesco di Paola.\nNel settembre 2017, grazie alla collaborazione di Radio Scalo San San Marco, il gruppo civico ha realizzato un opuscolo in codice Braille riguardante la vita di Mons. Castrillo.\nTutte le attivit\u00e0 sono consultabili sul sito dedicato a Mons. Castrillo www.monscastrillo.wixsite.com/castrillo.\nAttivit\u00e0 nel Comune di Pietravairano.\nNel comune di nascita \u00a0dove \u00e8 vissuto fino all\u2019et\u00e0 di 11 anni, sono state avviate alcune iniziative per ricordare la figura del Vescovo e diffonderne la conoscenza nel territorio e particolarmente nella Diocesi di Teano- Calvi:\nIl 18 febbraio 1994 in occasione del novantesimo anniversario della nascita, il Comune di Pietravairano gli intitola la piazzetta antistante il Santuario S. Maria della Vigna, luogo dove \u00e8 nata la sua vocazione;\nNel 1996, su iniziativa del parroco pro-tempore della parrocchia S. Eraclio, Pasqualino Di Feola, di alcuni parenti e conoscenti, viene costituita l\u2019Associazione pro-Servo di Dio \u201cAgostino Ernesto Castrillo \u2013 Vescovo\u201c allo scopo di promuovere e diffondere nella Diocesi di Teano-Calvi e nei luoghi opportuni l\u2019immagine del Servo di Dio, di proporre ed organizzare periodicamente iniziative atte a tenerne vivo il ricordo.\nDi particolare importanza:\nL\u2019organizzazione il 18 febbraio 2004, nel Centenario della nascita, di una solenne cerimonia presieduta dal Cardinale Salvatore De Giorgi, Arcivescovo di Palermo, alla presenza di Arcivescovi, Vescovi, prelati, Sindaci ed autorit\u00e0 provenienti dalla Campania, dalla Puglia, dalla Calabria.\nIl 18 febbraio del 2006 viene pubblicato il libro di Antonio Robbio \u201cIl Servo di Dio Padre Agostino Castrillo da Pietravairano\u201c.\nL\u20198 settembre 2017, il Cardinale Angelo Amato, Prefetto della Congregazione delle Cause dei Santi, su invito dell\u2019Associazione, si reca a Pietravairano nel Santuario S. Maria della Vigna per presiedere la solenne concelebrazione nel corso della quale viene letto il decreto di venerabilit\u00e0.\nIl 18 febbraio di ogni anno, giorno della nascita, organizza una celebrazione in suo onore in una delle parrocchie\u00a0della Diocesi di Teano-Calvi.\nOgni anno in prossimit\u00e0 del 16 ottobre, giorno della morte, organizza il pellegrinaggio a San Marco Argentano, presso la tomba nella cripta normanna del Duomo. \u00a0\nGenealogia episcopale.\nLa genealogia episcopale \u00e8:"}
{"id": "1360955", "revid": "110157", "url": "https://it.wikipedia.org/wiki?curid=1360955", "title": "Succinato-semialdeide deidrogenasi", "text": "La succinato-semialdeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360956", "revid": "110157", "url": "https://it.wikipedia.org/wiki?curid=1360956", "title": "2-ossoisovalerato deidrogenasi (acilante)", "text": "La 2-ossoisovalerato deidrogenasi (acilante) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche sul (\"S\")-3-metil-2-ossopentanoato and 4-metil-2-ossopentanoato."}
{"id": "1360957", "revid": "11267989", "url": "https://it.wikipedia.org/wiki?curid=1360957", "title": "Tiger and the duke", "text": ""}
{"id": "1360958", "revid": "106347", "url": "https://it.wikipedia.org/wiki?curid=1360958", "title": "Lamborghini 350 GT", "text": ""}
{"id": "1360959", "revid": "729019", "url": "https://it.wikipedia.org/wiki?curid=1360959", "title": "Fabien Pelous", "text": "Al per 12 stagioni, nelle quali ha vinto 3 campionati francesi e due Coppe europee, \u00e8 anche il detentore di presenze in Nazionale francese (118).\nDopo il ritiro ha intrapreso l'attivit\u00e0 di dirigente sportivo ed \u00e8, dal 2015, il direttore tecnico dello stesso Tolosa, incarico lasciato libero dall'ex allenatore e manager Guy Nov\u00e8s.\nBiografia.\nNato a Tolosa da una famiglia di agricoltori di Saverdun, fu in tale cittadina dei Pirenei che Pelous crebbe e nella quale intraprese sia gli studi che la pratica rugbistica.\nNel locale club rimase fino all'et\u00e0 di 18 anni, per poi passare al Graulhet; nel periodo di permanenza in tale squadra si diplom\u00f2 fisioterapeuta e, nel 1995, si trasfer\u00ec al Dax, club con il quale si mise in evidenza in ottica internazionale: alla fine di tale anno, infatti, esord\u00ec nella Nazionale francese (contro la ) e, nel 1996, disput\u00f2 il primo di 11 tornei consecutivi del Cinque e (dal 2000) Sei Nazioni, che vinse 5 volte, 4 delle quali (, , e ) con il Grande Slam.\nNel 1997 entr\u00f2 nel Tolosa, club al quale ha legato tutti i suoi successi (3 campionati francesi pi\u00f9 due finali perse, 4 finali di Heineken Cup di cui 2 vinte, una Coppa di Francia); nel 1999 prese parte alla sua prima Coppa del Mondo, nella quale disput\u00f2 5 incontri e giunse, con la , fino alla finale, poi persa, contro l'.\nFu presente anche alle Coppe del Mondo 2003 in Australia e 2007 in Francia, con rispettivamente 6 e 5 incontri, giungendo in entrambe le edizioni alla finale per il 3\u00ba posto, perse rispettivamente contro e .\nAl termine della Coppa del Mondo 2007 Pelous annunci\u00f2 il suo ritiro dall'attivit\u00e0 internazionale, dopo 118 incontri (e 42 da capitano), che ne fanno il francese con il maggior numero di incontri internazionali e il secondo assoluto di tutta la storia del rugby a 15 dopo l'australiano George Gregan (139).\nSuccessivamente Pelous annunci\u00f2 il suo ritiro definitivo dall'attivit\u00e0 al termine della stagione 2008-09.\nNel corso del 2008 Pelous fu anche candidato al consiglio municipale di Tolosa, nel raggruppamento politico di centro-destra Unione per un Movimento Popolare, a sostegno del sindaco uscente Jean-Luc Moudenc, che correva per la riconferma.\nIn base al programma reso noto al pubblico, in caso di elezione Pelous avrebbe dovuto occuparsi dell'assessorato cittadino alla Giovent\u00f9.\nLa poltrona di sindaco fu poi conquistata dal candidato socialista Pierre Cohen."}
{"id": "1360960", "revid": "17654", "url": "https://it.wikipedia.org/wiki?curid=1360960", "title": "Cinematografia pornografica", "text": ""}
{"id": "1360961", "revid": "110157", "url": "https://it.wikipedia.org/wiki?curid=1360961", "title": "2,5-diossovalerato deidrogenasi", "text": "La 2,5-diossovalerato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360962", "revid": "363629", "url": "https://it.wikipedia.org/wiki?curid=1360962", "title": "Febbre della Rift Valley", "text": "La febbre della Rift Valley \u00e8 una malattia infettiva non contagiosa dei Ruminanti, presente in Africa (specie nell'area della Rift Valley) e nella penisola arabica. Costituisce un'importante zoonosi.\nLa causa.\nIl virus della febbre della Rift Valley (RVFV) \u00e8 classificato nel genere \"Phlebovirus\", famiglia \"Bunyaviridae\", che comprende altri virus trasmessi attraverso gli \"insetti\" pungitori.\nLa trasmissione.\nNumerose specie di zanzare sono vettori di RVFV ed assumono il virus durante il pasto di sangue su un animale viremico; in questo modo trasmettono il virus da animale ad animale e da animale a uomo. In particolare, nelle zanzare del genere \"Aedes\" il virus \u00e8 trasmesso per via transovarica e questo ne consente la sopravvivenza confinato negli insetti; le maggiori epidemie di febbre delle Rift Valley seguono a periodi di forti piogge, che incrementano le popolazioni di zanzare e quindi la loro capacit\u00e0 vettoriale. Un'altra possibile via di infezione \u00e8 il contatto diretto e prolungato con sangue ed organi interni di animali infetti, rischio che riguarda soprattutto allevatori, veterinari ed addetti alla macellazione.\nSpecie colpite.\nLa febbre della Rift Valley \u00e8 principalmente una malattia dei Ruminanti; i pi\u00f9 sensibili sono gli ovini, seguono i bovini ed i caprini, con ulteriori differenze di sensibilit\u00e0 legate alla razza. Tassi di mortalit\u00e0 elevati si hanno per\u00f2 solo tra i capi pi\u00f9 giovani (agnelli e vitelli). Gli esseri umani possono essere colpiti in modo anche diffuso: nel 1977 in Egitto un'epidemia di febbre della Rift Valley fece registrare 200.000 casi con 60 decessi. \nSintomi.\nIl periodo di incubazione \u00e8 breve (12-36 ore). La gravit\u00e0 della sintomatologia \u00e8 molto variabile: gli animali delle razze autoctone africane spesso si infettano senza mostrare alcun sintomo, mentre sono quelle esotiche per l'Africa a sviluppare forme cliniche. I sintomi comprendono febbre alta, linfoadenopatia, depressione, anoressia, diarrea emorragica, oltre che aborti ed elevata mortalit\u00e0 neonatale. Nell'uomo la malattia si presenta nella maggior parte dei casi come una sindrome simil influenzale con febbre e dolori muscolari, che guarisce senza necessit\u00e0 di ricovero; nei casi pi\u00f9 gravi invece si ha coinvolgimento epatico con ittero, trombocitopenia, tendenza al sanguinamento ed emorragia della retina con conseguente perdita di capacit\u00e0 visiva. In media il tasso di mortalit\u00e0 nell'uomo \u00e8 intorno all'1 %.\nProfilassi.\nIn area indenne la prevenzione si basa sulla sorveglianza sulle importazioni di animali e carni dall'Africa. In Africa si utilizza un vaccino vivo attenuato per vaccinare i capi delle razze esotiche di maggior valore; il rischio di infezione umana pu\u00f2 essere ridotto mediante la protezione dalle zanzare e buone prassi igieniche nei macelli e negli allevamenti."}
{"id": "1360963", "revid": "110157", "url": "https://it.wikipedia.org/wiki?curid=1360963", "title": "Metilmalonato-semialdeide deidrogenasi (acilante)", "text": "La metilmalonato-semialdeide deidrogenasi (acilante) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima converte anche il 3-ossopropanoato in acetil-CoA. La reazione avviene in due passaggi, con il processo di decarbossilazione che precede il legame del CoA. Come prodotto finale \u00e8 rilasciato bicarbonato anzich\u00e9 CO2."}
{"id": "1360964", "revid": "1543377", "url": "https://it.wikipedia.org/wiki?curid=1360964", "title": "Benzaldeide deidrogenasi (NAD+)", "text": "La benzaldeide deidrogenasi (NAD+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360965", "revid": "110157", "url": "https://it.wikipedia.org/wiki?curid=1360965", "title": "Aril-aldeide deidrogenasi", "text": "La aril-aldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nOssida diverse aldeidi aromatiche, ma non le aldeidi alifatiche."}
{"id": "1360966", "revid": "110157", "url": "https://it.wikipedia.org/wiki?curid=1360966", "title": "Aril-aldeide deidrogenasi (NADP+)", "text": "La aril-aldeide deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360967", "revid": "110157", "url": "https://it.wikipedia.org/wiki?curid=1360967", "title": "L-aminoadipato-semialdeide deidrogenasi", "text": "La L-aminoadipato-semialdeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360968", "revid": "110157", "url": "https://it.wikipedia.org/wiki?curid=1360968", "title": "Aminomuconato-semialdeide deidrogenasi", "text": "La aminomuconato-semialdeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nAgisce anche su 2-idrossimuconato semialdeide."}
{"id": "1360969", "revid": "17654", "url": "https://it.wikipedia.org/wiki?curid=1360969", "title": "Film pornografico", "text": ""}
{"id": "1360970", "revid": "110157", "url": "https://it.wikipedia.org/wiki?curid=1360970", "title": "(R)-deidropantoato deidrogenasi", "text": "La (R)-deidropantoato deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360971", "revid": "110157", "url": "https://it.wikipedia.org/wiki?curid=1360971", "title": "Retinale deidrogenasi", "text": "La retinale deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una metalloflavoproteina (FAD). Agisce sia sulle forme 11-trans sia sulle 13-cis del retinale."}
{"id": "1360972", "revid": "120582720", "url": "https://it.wikipedia.org/wiki?curid=1360972", "title": "N-acetil-gamma-glutammil-fosfato reduttasi", "text": "La \"N\"-acetil-gamma-glutamil-fosfato reduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360974", "revid": "110157", "url": "https://it.wikipedia.org/wiki?curid=1360974", "title": "Fenilacetaldeide deidrogenasi", "text": "La fenilacetaldeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360976", "revid": "17654", "url": "https://it.wikipedia.org/wiki?curid=1360976", "title": "Cinema porno", "text": ""}
{"id": "1360978", "revid": "17654", "url": "https://it.wikipedia.org/wiki?curid=1360978", "title": "Film porno", "text": ""}
{"id": "1360981", "revid": "293377", "url": "https://it.wikipedia.org/wiki?curid=1360981", "title": "Borneo del Nord", "text": "Il Borneo del Nord (o Borneo Settentrionale Britannico) fu un protettorato britannico sotto il controllo della \"British North Borneo Company\" dal 1882 al 1946, e successivamente una colonia della corona britannica, denominata Colonia del Borneo del Nord, dal 1946 al 1963.\nEra situato a nordest dell'isola del Borneo, corrispondentemente all'attuale Stato di Sabah, facente parte della Malaysia.\nStoria.\nPrima del XIX secolo, il territorio del Borneo del Nord non era mai stato rivendicato o dominato da alcuna nazione o realt\u00e0 straniera, anche se i sultani del Brunei e di Sulu avevano manifestato sempre un certo interesse per gli insediamenti costieri della regione, proclamando su di essi una blanda sovranit\u00e0. Nel 1773 la Compagnia delle Indie orientali, con il permesso del sultano di Sulu, tent\u00f2 un primo insediamento coloniale europeo tramite una stazione commerciale nell'isola di Balambangan, che si rivel\u00f2 tuttavia una esperienza fallimentare e poco redditizia.\nUn secondo tentativo occidentale di insediamento dell'isola succedette nel 1865, quando il console statunitense nel Brunei, Charles Lee Moses, chiese ed ottenne la concessione dei territori nord occidentali dell'isola per un periodo di dieci anni al sultano del Brunei. Tuttavia, le vicende della guerra civile americana portarono gli Stati Uniti ad abbandonare ogni mira espansionistica verso i territori asiatici, e fu cos\u00ec che Lee Moses fu indotto a recarsi ad Hong Kong per rivendere i suoi diritti ad una cordata di mercanti statunitensi e cinesi, facenti capo a Joseph William Torrey, il quale, dopo aver acquistato la concessione fu nominato dal sultano del Brunei, \"Maharaja del Borneo del Nord\". Torrey, costituita la \"American Trading Company\", tent\u00f2 di costruire un nuovo insediamento alle foci del fiume Kimanis, che chiam\u00f2 \"Ellena\", ma la mancanza di finanziamenti e le numerose epidemie scoppiate tra i coloni lo spinsero a rinunciare all'impresa a partire dal 1866. Nel 1875 Torrey decise di rivendere i propri diritti sulla regione al console dell'Impero austro-ungarico ad Hong Kong, il barone Gustav Overbeck, il quale ottenne il rinnovo dei diritti per altri dieci anni sia dai sovrani del Brunei che di Sulu con un accordo firmato il 22 gennaio 1878 con l'assunzione del titolo di \"Maharajah di Sabah e raja di Gaya e Sandokan\" con tutti i diritti sovrani dalla baia di Kimanis, ad ovest, fino al fiume Seboekoe ad est. La nuova concessione fu possibile anche grazie ai finanziamenti di una delle pi\u00f9 importanti ditte commerciali occidentali presenti in Cina, la \"Dent &amp; Co\". Nonostante i suoi sforzi Von Overbeck non riusc\u00ec ad attirare gli interessi coloniali del suo paese nei confronti di questa regione e, dopo aver cercato di rivendere la concessione ottenuta al governo italiano per farne una colonia penale senza alcun risultato, cedette la sua parte di diritti al suo finanziatore, il britannico Alfred Dent, il quale nel 1881, insieme a suo fratello Edward, fondarono la \"North Borneo Chartered Company\" ed ottennero un Regio decreto legge dalla corona britannica che la poneva sotto la sua protezione. I Dent furono appoggiati per la loro iniziativa sia da Sir Rutherford Alcock, rappresentante della corona britannica in Giappone, e dall'ammiraglio britannico Henry Keppel.\nIl territorio fu ampliato con ulteriori acquisizioni a danno del Brunei e con il trattato del 20 giugno 1891 fu delimitato il confine con i possessi coloniali olandesi a sud, portando la sua estensione a 76.110\u00a0km\u00b2."}
{"id": "1360982", "revid": "2043126", "url": "https://it.wikipedia.org/wiki?curid=1360982", "title": "Marittima", "text": "Marittima (\"Mar\u00ectima\" in dialetto salentino) \u00e8 una frazione di 1.982 abitanti del comune di Diso in provincia di Lecce.\nCollocata nel basso Salento, tra i centri di Castro, Andrano e Diso, dista 48\u00a0km da Lecce. \nLa parte del paese che si affaccia sulla costa \u00e8 denominata Marina di Marittima.\nOrigini del nome.\nSecondo l'opinione prevalente il nome sarebbe semplicemente attribuibile alla vicinanza con il mare. Si ipotizza anche che il nome sia collegato ai fondatori del paese, che venuti dal mare, sarebbero stati chiamati \"maritimi\". E quindi \"Maritima\" indicava il luogo da loro abitato.\nStoria.\nNon si hanno notizie certe sulle origini dell'abitato. Si suppone che Marittima sia stata fondata o comunque abitata dai Messapi e che abbia subito le stesse sorti dei paesi vicini, quali Vaste, Diso, e Castro passando sotto il controllo dei Romani prima e dei Bizantini, Normanni e Angioini successivamente.\nIl primo documento scritto attestante la presenza del paese \u00e8 del 1277 quando dai registri angioini si apprende che in quell'anno un certo \"Rubeo de Soliaco\" fu nominato \"Signore del Casale di Marittima\".\nNel periodo feudale Marittima fece parte della Contea di Castro, passando sotto il controllo di diverse famiglie signorili: Orsini Del Balzo, Gattinara, Ruiz De Castro, Lopez De Zunica, fino al 1809 quando proprietaria di Marittima era la famiglia Rossi.\nNel pieno dell'et\u00e0 feudale la vita quotidiana dei contadini e pescatori del paese fu sconvolta quando il 28 luglio 1537 i Turchi, alleati dei Francesi contro il governo spagnolo del Regno di Napoli, presero Castro e distrussero diverse cittadine tra cui Marittima. Pochi anni dopo, nel 1573, quando Marittima contava solo un centinaio di abitanti, il paese venne nuovamente saccheggiato (come molti paesi limitrofi) dai pirati Saraceni. Gli episodi di attacchi da parte dei corsari si ripetettero con frequenza fino agli inizi del XIX secolo. A difesa del Salento venne costruito un complesso sistema di torri di avvistamento che costellano tutta la costa. Tra la fine del XV e gli inizi del XVI secolo venne eretta la bella Torre Lupo, situata a 120\u00a0m s.l.m. sull'alto sperone roccioso che digrada repentinamente verso il mare. Anche nel centro abitato furono costruiti diversi torrioni di difesa. Fu comune autonomo fino al 1809.\nMonumenti e luoghi d'interesse.\nArchitetture religiose.\nChiesa di San Vitale.\nLa chiesa madre di San Vitale fu ricostruita e ampliata agli inizi del XX secolo sui disegni dell'architetto sponganese Filippo Bacile di Castiglione. L'edificio fu riedificato una prima volta nel XVI secolo in seguito alle devastazioni turche e nel XVIII secolo per le gravi condizioni in cui versava la struttura. Presenta una semplice facciata in stile neoclassico con portale d'ingresso affiancato da due nicchie con le raffigurazioni di santa Valeria e dei santi Gervasio e Protasio e sovrastato da una nicchia raffigurante san Vitale. Termina con un timpano mistilineo arricchito da tre statue lapidee. L'interno, impostato su una pianta quadrangolare suddivisa in tre navate, \u00e8 movimentato da archi e cornicioni che terminano in una cupola centrale ellittica sul cui intradosso \u00e8 affrescata la gloria della Trinit\u00e0 e la famiglia di san Vitale. Sull'altare maggiore \u00e8 posta una seicentesca pala raffigurante \"San Vitale a cavallo\". \nSantuario di santa Maria di Costantinopoli.\nIl santuario di santa Maria di Costantinopoli fu edificato nel 1610. L'origine della costruzione \u00e8 legata al rinvenimento di un'icona su pietra leccese della Madonna di Costantinopoli. La sobria facciata \u00e8 impreziosita da un pregevole portale barocco ultimato nel 1691. Il campanile a pianta quadrata fu rifatto nel 1929. L'interno, ad aula unica rettangolare con volta a crociera, \u00e8 completamente decorato con stucchi settecenteschi. Lungo il perimetro della navata sono ospitati gli altari dell'Immacolata, del Crocifisso, di sant'Antonio da Padova e dell'Addolorata. Sull'altare maggiore, risalente al 1660, troneggia in un ovale l'icona della Vergine col Bambino. La chiesa \u00e8 sede della Confraternita dell'Immacolata istituita nel 1860.\nConvento dei Padri Conventuali.\nIl convento dei Padri Conventuali, attiguo al santuario di Santa Maria di Costantinopoli, venne costruito tra il 1615 ed il 1619, in quanto nel 1614 non \u00e8 riportato nell'elenco dei monasteri conventuali esistenti in Puglia ma nel 1621 esisteva gi\u00e0 perch\u00e9 vi fu seppellita una certa \"Catrini\". Compito della comunit\u00e0 religiosa del convento era quello di custodire il Santuario e curare un piccolo ospedale. Il convento venne soppresso una prima volta nel 1652 a seguito della bolla Instaurandae di papa Innocenzo X e riattivato nel 1654. Il 1795 segn\u00f2 la definitiva fine del convento. Nel corso degli anni \u00e8 stato propriet\u00e0 di famiglie diverse, i locali furono adibiti anche a fabbrica per la lavorazione del tabacco. L'edificio si distribuisce intorno ad un chiostro quadrangolare su cui si affacciano tutti gli ambienti conventuali. Dal 1998 il convento \u00e8 adibito a struttura alberghiera.\nArchitetture militari.\nTorri difensive.\nLe torri difensive furono costruite dall'Universitas di Marittima o da privati, a difesa del piccolo centro contro gli assalti pirateschi dei Turchi, soprattutto dopo le distruzioni di Otranto (1480) e di Castro (1537 e 1573). Originariamente cinque, ne rimangono quattro: Torre di Alfonso, Torre Baltassara, Torre della Piazza e Torre di Paolino Russi.\nTorre di Alfonso.\nLa pi\u00f9 grande e artisticamente la pi\u00f9 bella, Torre di Alfonso (dal nome del proprietario) \u00e8 sita nel cuore antico della cittadina, in via Cellini. Venne ingentilita dal cordolo e da una balconata che adorna la facciata superiore. \u00c8 a base quadrata.\nAltro.\nColonna dell'Osanna.\nLa Colonna dell'Osanna, eretta nel 1620, chiamata in questo modo perch\u00e9 serviva durante la festa della Domenica delle Palme, nei cui pressi il clero benediceva i rami di ulivo e le palme dei fedeli in quel luogo, cantando l'Osanna. Originariamente si trovava al centro della piazza principale, poi venne rimossa nel 1926 e rimontata nel 1961 nei pressi del Santuario della Madonna di Costantinopoli. \u00c8 in pietra leccese sormontata da una croce. Il rito di far iniziare la processione delle palme dalla colonna fino alla chiesa parrocchiale \u00e8 stato ripreso alla fine degli anni novanta del XX secolo.\nFrantonio ipogeo.\nDella fitta rete di frantoi ipogei che si estendeva anticamente sotto l\u2019intero manto stradale del centro storico, se ne conserva oggi soltanto uno, del XVII secolo, nei pressi della Torre di Alfonso. Non \u00e8 insolito che un sistema di difesa si trovasse in connessione sia con un edificio residenziale, che con uno produttivo. Questo modello \u00e8 forse la testimonianza di un fenomeno urbanistico pianificato, incentrato sul controllo diretto della produzione olearia, del trasporto e dello stoccaggio, da parte del signore che amministrava l\u2019attivit\u00e0. La maggior parte degli edifici del centro storico aveva infatti degli accessi sotterranei alle industrie ipogee, ormai in gran parte obliterate; come pure i frantoi dovevano essere tra loro interconnessi tramite un sistema di cunicoli, ora forse inaccessibili.\nLa produzione d\u2019olio \u00e8 una delle principali attivit\u00e0, che ha sempre caratterizzato l\u2019economia di questo luogo. Si trattava di un impiego molto faticoso, mal pagato e di lunga durata. Gli operai non uscivano dal trappeto a volte per mesi, tant\u2019\u00e8 che molti frantoi prevedevano delle aree di ristoro, adibite a dormitori ed alla preparazione e consumo di cibi. Il lavoro si concentrava infatti interamente nella stagione invernale, mentre durante il resto dell\u2019anno il personale si reimpiegava generalmente nelle attivit\u00e0 marittime. Testimonianza di tale fenomeno permane in alcune espressioni del dialetto locale: \"nachiru\" era infatti sia il capitano dell\u2019imbarcazione, che l\u2019operaio pi\u00f9 esperto del frantoio; l\u2019insieme di uomini che lavoravano in squadra era invece definito \"equipaggiu\" sia nel trappeto, che a bordo.\nEconomia.\nL'economia era, sino agli anni ottanta, prevalentemente agricola e si basava sulla produzione di olio d'oliva, tabacco ed ortaggi. Attualmente l'agricoltura \u00e8 praticata, sotto forma di passatempo, dai pensionati. La figura del vero contadino \u00e8 quasi scomparsa. Il lavoro, in linea di massima, \u00e8 garantito dal rapporto di dipendenza, in particolare nel pubblico impiego. L'et\u00e0 media della popolazione \u00e8 tra le pi\u00f9 elevate della provincia di Lecce, per via di un imponente esodo dei giovani verso citt\u00e0 Italiane del Nord pi\u00f9 ricche di offerta lavorativa. Negli ultimi anni Marittima, con la crescita turistica del Salento, ha registrato un incremento di strutture ricettive, agrituristiche e alberghiere.\nSociet\u00e0.\nGruppo di giovani volontari della Parrocchia San Vitale Martire-Marittima impegnati nella divulgazione e sostegno dei principi del commercio equo-solidale &amp; Sociale. Sede in via della Conciliazione, 11.\nSport.\nLa Polisportiva Giovanile Salesiana \"Onde Vive\", legata alla parrocchia San Vitale Martire.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP81 Vaste-Diso-Tricase-Gagliano del Capo\", \"SP82 Diso-Spongano\", \"SP83 Diso-Vignacastrisi-Castro\".\n\"SP81 Gagliano del Capo-Tricase-Vaste\", \"SP195 Gagliano del Capo-Litoranea Otranto-Leuca\".\nFerrovie.\nLa stazione ferroviaria pi\u00f9 vicina \u00e8 quella di Spongano posta sulla linea ferroviaria Maglie-Gagliano del Capo delle Ferrovie del Sud Est. La Stazione FS pi\u00f9 vicina \u00e8 quella di Lecce.\nAeroporti.\nGli aeroporti civili pi\u00f9 vicini sono:"}
{"id": "1360983", "revid": "729019", "url": "https://it.wikipedia.org/wiki?curid=1360983", "title": "Gonzalo Canale", "text": "\u00c8 figlio di Alejandro Canale, allenatore di rugby italo-argentino.\nBiografia.\nNato in Argentina da famiglia di origine italiana che si ritrasfer\u00ec in patria quando questi era adolescente, Canale inizi\u00f2 a praticare la disciplina del rugby seguendo le orme del padre Alejandro, ex rugbista e allenatore di rugby, e dei fratelli maggiori Leonardo e Alejandro Jr., anch'essi giocatori semiprofessionisti.\nInizi\u00f2 a giocare a , dove il padre era allenatore, rimanendovi fino all'et\u00e0 di 17 anni. Trasferitosi in Italia, termin\u00f2 la formazione nel vivaio del ed inizi\u00f2 la carriera professionistica nel 2001, quando esord\u00ec nella prima squadra del Benetton nel campionato Super 10. Nelle quattro stagioni l\u00ec disputate Canale vinse due titoli nazionali nel 2002-03 e nel 2003-04, segnando 25 mete.\nGi\u00e0 Nazionale Under-19 e Under-21, nel 2003 fu convocato in Nazionale maggiore dal ct John Kirwan e fece parte della rosa che prese parte alla in Australia; mentre, dal disput\u00f2 tutte le edizioni del Sei Nazioni fino a quella del .\nNel 2005 si trasfer\u00ec in Francia, a Clermont-Ferrand, ingaggiato dal , club con il quale vinse subito la Challenge Cup alla sua prima stagione e giungendo in finale di campionato. Incluso da Pierre Berbizier nella lista dei convocati italiani alla in Francia, Canale ivi disput\u00f2 tre incontri di prima fase contro , e .\nCon Clermont disput\u00f2 altre tre finali di campionato consecutive, dal 2008 al 2010, vincendo quest'ultima e laureandosi campione di Francia. Nel 2011 fu selezionato da Nick Mallett nel gruppo dei giocatori che avrebbero preso parte alla Coppa del Mondo in Nuova Zelanda, disputando tutti e quattro gli incontri della fase a gironi.\nNel 2012, dopo sette anni a Clermont e 124 presenze totali con il club, si trasfer\u00ec a giocare presso lo Stade rochelais nel campionato Pro D2. Nel 2015, dopo tre stagioni a La Rochelle, annunci\u00f2 il ritiro dall'attivit\u00e0 di giocatore in seguito ad un infortunio al ginocchio destro.\nVita privata.\nCanale \u00e8 sposato con l'ex calciatrice Eleonora Buiatti, conosciuta nel 2008 in Francia durante il Campionato europeo femminile Under-19 e dove si laure\u00f2 campionessa d'Europa.\nInsieme hanno un figlio di nome Thiago."}
{"id": "1360984", "revid": "1573940", "url": "https://it.wikipedia.org/wiki?curid=1360984", "title": "3alfa,7alfa,12alfa-triidrossicolestano-26-ale 26-ossidoreduttasi", "text": "La 3alfa,7alfa,12alfa-triidrossicolestano-26-ale 26-ossidoreduttasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360986", "revid": "110157", "url": "https://it.wikipedia.org/wiki?curid=1360986", "title": "Glutammato-5-semialdeide deidrogenasi", "text": "La glutammato-5-semialdeide deidrogenasi \u00e8 un enzima appartenente alla classe delle ossidoreduttasi, che catalizza la seguente reazione:"}
{"id": "1360987", "revid": "110157", "url": "https://it.wikipedia.org/wiki?curid=1360987", "title": "Esadecanale deidrogenasi (acilante)", "text": "La esadecanale deidrogenasi (acilante) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce, sebbene pi\u00f9 lentamente, anche sull'ottadecanoil-CoA."}
{"id": "1360988", "revid": "1543377", "url": "https://it.wikipedia.org/wiki?curid=1360988", "title": "Formato deidrogenasi (NADP+)", "text": "La formato deidrogenasi (NADP+) \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima \u00e8 una proteina che utilizza il tungsteno, il selenio ed il ferro come cofattori."}
{"id": "1360989", "revid": "108107", "url": "https://it.wikipedia.org/wiki?curid=1360989", "title": "Borneo settentrionale", "text": ""}
{"id": "1360990", "revid": "110157", "url": "https://it.wikipedia.org/wiki?curid=1360990", "title": "Cinnamoil-CoA reduttasi", "text": "La cinnamoil-CoA reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima agisce anche su un grande numero di esteri cinnamoilici del coenzima A."}
{"id": "1360993", "revid": "1566286", "url": "https://it.wikipedia.org/wiki?curid=1360993", "title": "Robert Knepper", "text": "Noto per aver interpretato Theodore \"T-Bag\" Bagwell nella serie TV \"Prison Break\".\nBiografia.\nFiglio di un veterinario, Robert Lyle Knepper nasce a Fremont, Ohio e trascorre la sua infanzia a Maumee, cittadina vicina a Toledo, Ohio in una fattoria vicino al Maumee River. All'et\u00e0 di 9 anni inizia a recitare in produzioni teatrali locali a cui sua madre partecipava come costumista e scenografa durante il periodo estivo.\nSi diploma nel 1977 alla Maumee High School, studia arte drammatica alla Northwestern University, abbandonando gli studi durante l'ultimo anno di Universit\u00e0 per trasferirsi a Chicago, dove lavora diversi anni come attore professionista in teatro. Nel 1982 \u00e8 premiato con il \"Joseph Jefferson Award\" come protagonista in \"Class Enemy\" al Next Theatre di Chicago.\nSi trasferisce poi a New York continuando a recitare in teatro in varie produzioni e lavorando come cameriere in un ristorante. Studia recitazione con Bill Esper, il cui metodo \u00e8 basato sulla tecnica Meisner che si concentra soprattutto sull'improvvisazione e la componente emozionale del momento scenico.\nNel 1986 ottiene il suo primo ruolo cinematografico nel film \"Cos\u00ec \u00e8 la vita\" e nella serie televisiva \"The Paper Chase\".\nPartecipa come guest star a numerose serie TV e film TV come ', ', \"Law &amp; Order - I due volti della giustizia\", \"La signora in giallo\", \"E.R. - Medici in prima linea\", ', '.\nNel 1996 ottiene un piccolo ruolo in \"Tutti dicono I Love You\", di Woody Allen, in cui interpreta il marito di Julia Roberts.\nNel 2001 interpreta Robert F. Kennedy nel film tv \"Jackie, Ethel, Joan: The Women of Camelot\". Knepper viene particolarmente colpito dal ruolo, sviluppando da quel momento un grandissimo interesse per Bob Kennedy.\nNel 2003 la sua carriera ha la prima significativa svolta. Viene scelto come interprete ricorrente in \"Carniv\u00e0le\", prodotto dalla HBO, riconfermato nella seconda stagione dello show nel 2005. Nello stesso anno viene chiamato da George Clooney, impressionato dalla loro breve collaborazione in \"E.R.\" nel 1998, per interpretare Don Surine in \"Good Night, and Good Luck.\". Sempre nel 2005 lavora con Bruce Willis in \"Hostage\".\nNonostante i primi piccoli veri successi dopo una lunga gavetta, Knepper si trova in difficolt\u00e0 e decide di trovarsi un altro lavoro per sostenere la sua famiglia. Fa quindi domanda per diventare Park Ranger, non avendo la laurea per poter insegnare recitazione in Universit\u00e0. Nello stesso periodo partecipa a un'audizione per un nuovo show della Fox: \"Prison Break\". Non ha le caratteristiche fisiche per il personaggio richiesto, ma impressiona cos\u00ec tanto gli sceneggiatori con le sue idee, che viene immediatamente scritturato per il ruolo di Theodore \"T-Bag\" Bagwell. Lo show diventa in poco tempo un fenomeno mondiale e il suo personaggio viene proclamato un'icona della TV americana. Knepper diventa un attore fisso nella serie e le sue idee, la sua capacit\u00e0 interpretativa e la sua abilit\u00e0 nell'imitazione di accenti, lo portano finalmente al successo.\nViene chiamato nel 2007 per un ruolo in \"Hitman - L'assassino\", adattamento del videogioco omonimo, diretto da Xavier Gens. Nel 2008 Luc Besson lo vuole in \"Transporter 3\" accanto a Jason Statham.\nGrazie al suo aspetto e la sua interpretazione in \"Prison Break\", diventa un volto noto nei ruoli di antagonista nell'immaginario dei fan.\nNel 2009, la NBC lo sceglie per interpretare Samuel Sullivan in \"Heroes\", sperando di poter salvare la serie anche grazie al suo contributo, ma i bassi ascolti portano alla sua definitiva cancellazione. Nonostante il flop, Knepper continua a lavorare come guest star in numerosi telefilm come \"Criminal Minds\", \"Shameless\", \"Stargate Universe\", \"Mob City\" di Frank Darabont come personaggio fisso, \"Hawaii Five-0\", \"The Blacklist\", \"Arrow\", \"Cult\".\nNel 2011 torna nei panni di Theodore \"T-Bag\" Bagwell, in una puntata speciale de \"I signori della fuga\", in cui si chiude il capitolo di uno dei serial killer pi\u00f9 amati della televisione. Nel 2012 fa un piccolo cameo nel film francese \"Cloclo\" in cui interpreta Frank Sinatra.\nPartecipa inoltre a numerosi film come \"Ultimatum alla terra\", \"\", prodotto dalla National Geographic, \"R.I.P.D. - Poliziotti dall'aldil\u00e0\", \"Percy Jackson e gli dei dell'Olimpo - Il mare dei mostri\", in cui doppia Kronos.\nNel dicembre 2013 la Lionsgate annuncia la sua partecipazione a ' e ' con il ruolo di Antonius.\nNel 2017 torna a ricoprire il ruolo di Theodore \"T-Bag\" Bagwell nei 9 episodi di \"Prison Break\", affiancato dagli altri storici personaggi della serie.\nDoppiatori italiani.\nNelle versioni in italiano dei suoi film, Robert Knepper \u00e8 stato doppiato da:"}
{"id": "1360995", "revid": "729019", "url": "https://it.wikipedia.org/wiki?curid=1360995", "title": "George Gregan", "text": "Fu per un anno in Francia nel e concluse la carriera in Giappone nei Suntory Sungoliath.\nA livello internazionale vanta la partecipazione, con la Nazionale australiana, a quattro edizioni della Coppa del Mondo, dal 1995 al 2007, con una vittoria nel 1999 e una finale nel 2003.\nCon 139 presenze negli \"Wallabies\" (di cui 59 da capitano) \u00e8 l'australiano con il maggior numero di presenze internazionali per il suo Paese e al momento del ritiro lo era anche a livello assoluto per numero di \"test match\" disputati, prima di essere superato nel 2014 dall\u2019irlandese Brian O'Driscoll.\nBiografia.\nNato in Zambia da padre australiano e madre zimbabwese, vive in Australia fin dall\u2019et\u00e0 di un anno, quando la famiglia si trasfer\u00ec a Canberra.\nA livello di club dilettantistico milit\u00f2 nella squadra dell\u2019Universit\u00e0 di Canberra e nel ; nel 1994, ancora dilettante, fu selezionato per gli \"Wallabies\" dopo aver rappresentato l\u2019Australia a livello U-19 e U-21.\nL'esordio avvenne il 18 giugno di quello stesso anno contro l\u2019 a Brisbane, incontro vinto a fatica 23-20.\nGregan si segnal\u00f2 nella Bledisloe Cup di quell\u2019anno per via di un celebre placcaggio nei confronti del neozelandese Jeff Wilson, che imped\u00ec agli \"All Blacks\" di andare in meta e di aggiudicarsi quell\u2019edizione della Coppa.\nUn anno pi\u00f9 tardi fu presente alla in Sudafrica, nel corso della quale scese in campo in due incontri.\nNel 1995 divenne professionista e fu messo sotto contratto dalla \"franchise\" di Super 12 dei di Canberra e in quello stesso anno scese in campo nel primo Tri Nations della storia, che per lui fu anche il primo di 12 consecutivi, di cui 2 vinti (nel 2000 e nel 2001).\nElemento fisso della Nazionale anche alla , a tale torneo fu presente in 5 incontri, compresa la finale di Cardiff, in cui l' batt\u00e9 la 35-12 e si laure\u00f2 campione del mondo per la seconda volta.\nNel biennio 2000-2001 Gregan fece parte della squadra che vinse due edizioni consecutive del Tri Nations e, a livello di club, vinse il suo primo titolo del Super 12 con i Brumbies rivestendone i gradi da capitano; nel 2001, dopo il ritiro di John Eales, fu nominato capitano anche degli \"Wallabies\".\nGuid\u00f2 quindi l\u2019 alla ; in tale edizione del torneo disput\u00f2 sei incontri, ivi inclusa la finale, persa contro l\u2019 per un \"drop\" di Wilkinson nei tempi supplementari; nonostante avesse ventilato il proposito di ritirarsi dall\u2019attivit\u00e0 internazionale dopo tale sconfitta e 95 incontri, tuttavia continu\u00f2 a rappresentare l': nel 2004 vinse una nuova edizione del Super 12 con i Brumbies e, il 31 luglio successivo, nel corso del Tri Nations, raggiunse il suo 100\u00b0 \"cap\" internazionale, all'epoca secondo australiano dopo Campese a tagliare tale traguardo e quarto assoluto dopo Jason Leonard e Philippe Sella.\nIl 2007 fu l'ultimo anno di Gregan in Australia: nonostante l'indiscusso primato di presenze fu privato della fascia da capitano ma fu comunque convocato sia nel Tri Nations che nella in Francia, scendendo in campo in tutti gli incontri di prima fase e poi nel quarto di finale contro l', che fu di nuovo fatale all', visto che gli inglesi si imposero 12-10 e andarono in semifinale.\nQuella fu l'ultima partita internazionale di Gregan, la sua 139\u00aa; a livello di club, gi\u00e0 dal marzo precedente aveva firmato un contratto che lo legava per la stagione 2007-08 con il in Pro D2.\nIl 28 aprile 2007 Gregan e Stephen Larkham disputarono il loro ultimo \"match\" con la maglia dei Brumbies: quello stesso giorno il club annunci\u00f2 l'intitolazione a titolo onorifico a entrambi della tribuna orientale del Canberra Stadium.\nAl termine del contratto, nel 2008, Gregan fu ingaggiato dai giapponesi del Suntory Sungoliath, formazione di Top League di base a Tokyo, squadra con la quale chiuse la carriera nel 2011.\nAll'attivo di Gregan anche un invito dei impegnati nella tradizionale partita di fine \"tour\" contro la squadra dell'Emisfero Sud in visita nel Regno Unito: avversario di turno fu proprio un XV australiano.\nAltre attivit\u00e0 e vita privata.\nInsieme a sua moglie Erica, George Gregan \u00e8 titolare di un'azienda di \"catering\", la George Gregan Expresso, fondata nel 1998.\nLa coppia ha un figlio, Max, cui nel 2005 fu diagnosticata l'epilessia: a seguito di ci\u00f2 Gregan diede vita a una fondazione omonima, con lo scopo di raccogliere fondi e sensibilizzare l'opinione pubblica sul tema dell'epiless\u00eca infantile; la fondazione finanzi\u00f2 due aree ludiche dei reparti infantili negli ospedali di Brisbane e Canberra."}
{"id": "1360998", "revid": "729019", "url": "https://it.wikipedia.org/wiki?curid=1360998", "title": "Roland de Marigny", "text": "Biografia.\nNato in Sudafrica da genitori originari di Mauritius, inizi\u00f2 a giocare a rugby in patria, nella scuola superiore Westville.\nInizi\u00f2 la carriera rugbistica nei Blue Bulls per poi continuare, sempre in patria, nella franchigia provinciale dei Natal Sharks.\nSi trasfer\u00ec successivamente in Europa, nella rappresentativa gallese del Bangor poi, in seguito, al Llanelli, per poi tornare in patria ed esordire nel Super 12 con i Bulls e rappresentando in tale torneo anche gli Sharks.\nNel 2000 fu ingaggiato dal Parma, squadra nella quale rimase cinque stagioni, dopo tre delle quali acquis\u00ec il diritto a essere schierato per le rappresentative nazionali italiane.\nNel 2004 fu convocato dal C.T. della Nazionale John Kirwan per il Sei Nazioni; esord\u00ec da sostituto nell'incontro d'apertura contro l', poi fu schierato da titolare nelle altre quattro partite: all'estremo contro la Francia, all'apertura contro Scozia, Irlanda e Galles.\nNel 2005 de Marigny disput\u00f2 una stagione in Guinness Premiership con la maglia del , poi nel 2006 torn\u00f2 in Italia, al Calvisano, club con il quale vinse il suo unico titolo, quello di campione nazionale, nella stagione 2007-08.\nIl 24 febbraio 2007 giocava come estremo con la maglia n. 15 nella partita contro la Scozia vinta dall'Italia 37 a 17 nello stadio di Murrayfield \nIn precedenza era stato anche utilizzato dal tecnico della Nazionale Pierre Berbizier nella in Francia, in cui de Marigny disput\u00f2 due incontri con due punti totali.\nIn tale torneo disput\u00f2 il suo ultimo incontro internazionale, contro il .\nNella stagione 2008-09 de Marigny si trasfer\u00ec al GRAN Parma, con cui concluse la carriera agonistica; divenuto allenatore, condusse la squadra, nel frattempo divenuta GranDucato Parma, nel campionato di Eccellenza 2010-11 e, dalla stagione successiva, \u00e8 tecnico federale presso l'accademia della FIR."}
{"id": "1360999", "revid": "767487", "url": "https://it.wikipedia.org/wiki?curid=1360999", "title": "The Return of the Northern Moon", "text": "The Return of the Northern Moon \u00e8 la seconda demo registrata dalla (ai tempi) black metal band Behemoth. Originariamente pubblicata su Pagan Records nel 1993. Lo stesso anno, la band diede i diritti sulla demo alla Last Epitaph Productions, che la ripubblic\u00f2. L'ultima ristampa \u00e8 stata pubblicata nel 1996."}
{"id": "1361004", "revid": "729019", "url": "https://it.wikipedia.org/wiki?curid=1361004", "title": "Strada statale 641 del Passo Fedaia", "text": "La strada provinciale 641 del Passo Fedaia (SS 641), \u00e8 una strada provinciale italiana, che nel suo percorso attuale si sviluppa nelle province di Belluno e Trento.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8 solo con il decreto del Ministro dei lavori pubblici del 9 settembre 1973 che viene elevata a rango di statale con i seguenti capisaldi di itinerario: \"Innesto strada statale n. 48 a Canazei - Passo Fedaia - Innesto strada statale n. 203 a Caprile\" e lunghezza pari a 27,500 km.\nCon l'itinerario cos\u00ec definita si andava a creare una sovrapposizione con la strada statale 563 di Salesei che venne risolta con il decreto del Ministro dei lavori pubblici del 12 gennaio 1977 che variava il caposaldo finale in \"Innesto strada statale n. 563 presso Rocca Pietore\" e riduceva la lunghezza a 26,380 km\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto trentino \u00e8 passata dall'ANAS alla Provincia Autonoma di Trento. Quest'ultima ha lasciato la classificazione e la sigla di statale (SS) alla strada, poich\u00e9 non si tratta di un trasferimento dal demanio dello Stato a quello delle Regioni, ma di una delega in materia di viabilit\u00e0 e pertanto la titolarit\u00e0 resta sempre in capo allo Stato.\nIn seguito invece al decreto legislativo n. 112 del 1998, dal 1\u00ba ottobre 2001, la gestione \u00e8 passata dall'ANAS alla Regione Veneto che ha provveduto al trasferimento al demanio della Provincia di Belluno; dal 20 dicembre 2002 la gestione della tratta \u00e8 passata alla societ\u00e0 Veneto Strade.\nL'ultima, seppur minima, variazione in termini di itinerario \u00e8 quella ratificata con il decreto del Ministero delle Infrastrutture e dei Trasporti del 21 maggio 2012, dove a seguito della realizzazione della variante di Canazei, la porzione iniziale di 765 metri veniva inglobata nell'itinerario della strada statale 48 var Variante di Canazei riducendo la lunghezza dell'arteria a 13,445 km.\nPercorso.\nSi stacca dalla ex strada statale 48 delle Dolomiti nel centro abitato di Canazei, in alta Val di Fassa. Attraversa le frazioni di Alba (Delba in lingua ladina) e Pen\u00eca, che a circa 1500 m di quota sono i due paesi pi\u00f9 elevati della valle, per risalire poi con percorso tortuoso (diversi tornanti) sino alla diga del lago Fedaia. Da qui si procede fino al confine con la regione Veneto dove l'arteria termina.\nDel tracciato faceva parte anche il tratto veneto, ora riclassificato come \"strada provinciale 641 del Passo Fedaia (SP 641)\" che partendo al passo (2057 m), punto pi\u00f9 elevato del percorso situato ai piedi della Marmolada, scendeva in val Pettorina passando per Malga Ciapela (1450 m), Sottoguda e Rocca Pietore (1014 m); superata la quale, in localit\u00e0 Saviner di Laste, si innestava nella ex strada statale 563 di Salesei.\nLa strada, seppur tortuosa, si presenta agevole e la sede stradale \u00e8 abbastanza larga da consentire ovunque il passaggio di due vetture contemporaneamente. Nella porzione veneta, il tratto tra Malga Ciapela e Sottoguda \u00e8 oggi costituito da una comoda variante che ha preso il posto, da alcuni anni, del percorso originario, che correva sul fondo della gola del torrente Pettorina (i cosiddetti Serrai di Sottoguda). Tale percorso esiste ancora ma normalmente non \u00e8 aperto al traffico. \u00c8 molto suggestivo percorrere i Serrai di sera, al buio, perch\u00e9 il percorso \u00e8 illuminato da faretti posti a livello strada. Nel periodo estivo, di giorno, c'\u00e8 anche un trenino che trasporta le persone nei due sensi."}
{"id": "1361017", "revid": "1652635", "url": "https://it.wikipedia.org/wiki?curid=1361017", "title": "Storia della colonna infame", "text": "La Storia della Colonna Infame \u00e8 un saggio storico scritto da Alessandro Manzoni, pubblicato come appendice storica al suo celeberrimo romanzo storico, \"I promessi sposi\" (nella sua edizione definitiva del 1840), in una sorta di continuit\u00e0 necessaria, con le illustrazioni di Francesco Gonin alla seconda edizione del 1842. Le vicende narrate sono coeve al periodo storico in cui \u00e8 ambientato il romanzo, il XVII secolo e in particolare durante la peste di Milano del 1630. All'inizio, Manzoni l'immaginava come una lunga digressione da inserire nel quarto volume della prima edizione del romanzo, titolato \"Fermo e Lucia\": era la cosiddetta \"Ventisettana\", perch\u00e9 uscita nel 1827, e doveva apparire dopo un'altra digressione sui tragici avvenimenti durante la peste di Milano del 1630. Perennemente insoddisfatto delle sue opere, che ripensava, riscriveva e modificava nelle successive edizioni, Manzoni arriv\u00f2 infine alla conclusione che la \"Storia\" fosse troppo lunga, e la appose come appendice alla decima edizione del romanzo, la cosiddetta \"Quarantana\", col titolo che conosciamo ancor oggi. La riflessione manzoniana, caratterizzata da uno spiccato senso morale, indaga l'etica e l'amministrazione della giustizia penale al tempo della dominazione spagnola della Lombardia. Ma parlando dell'antica abiezione, egli ne fa una lezione universale, indagandone gli errori, i terribili abusi e soprusi, realmente accaduti a dei poveri cittadini innocenti. Riportando all'attenzione del lettore le iniquit\u00e0 commesse in questa storia dai singoli e dalla collettivit\u00e0, Manzoni mostra come le persone possano esser traviate da superstizioni e credenze fallaci.\nVicenda storica.\nLa vicenda narra del processo intentato a Milano, durante la terribile peste del 1630, contro due presunti untori, ritenuti responsabili del contagio pestilenziale tramite misteriose sostanze, in seguito ad un'accusa - infondata - da parte di una \"donnicciola\" del popolo, Caterina Rosa.\nIl processo, svoltosi storicamente nell'estate del 1630, decret\u00f2 sia la condanna capitale di due innocenti, Guglielmo Piazza (commissario di sanit\u00e0) e Gian Giacomo Mora (barbiere), giustiziati con il supplizio della ruota, sia la distruzione della casa-bottega di quest'ultimo. Come monito venne eretta sulle macerie dell'abitazione del Mora la \"colonna infame\", che d\u00e0 il nome alla vicenda.\nSolo nel 1778 la Colonna Infame, ormai divenuta una testimonianza d'infamia non pi\u00f9 a carico dei condannati, ma dei giudici che avevano commesso un'enorme ingiustizia, fu abbattuta. Nel castello Sforzesco di Milano se ne conserva la lapide, che reca una descrizione, in latino seicentesco, delle pene inflitte.\nGenesi.\nAlessandro Manzoni realizz\u00f2 la \"Storia della Colonna Infame\" in un arco di tempo piuttosto lungo. Originariamente legata al romanzo \"I promessi sposi\", la vicenda avrebbe dovuto far parte del V capitolo del IV tomo dell'opera, nella sua prima edizione, resa pubblica con il nome di \"Fermo e Lucia\". Manzoni tuttavia reput\u00f2 che tale lunga digressione, che faceva s\u00e9guito a un'altra sui tragici eventi della peste, avrebbe \"fuorviato i suoi lettori\".\nCaratteristica inconfondibile dell'autore \u00e8 stata la perenne insoddisfazione e la conseguente rivisitazione di tutte le sue opere, atteggiamento che lo porter\u00e0 a escludere la vicenda della colonna infame con l'intenzione di pubblicarla come appendice storica nella seconda edizione del romanzo. Il brano era infatti decisamente troppo lungo per essere inserito all'interno del romanzo. Manzoni lo pubblicher\u00e0 in seguito, nel 1840, col noto titolo. Manzoni trasse gran parte delle notizie dal \"De peste Mediolani quae fuit anno 1630\" di Giuseppe Ripamonti, che descrive anche la vicenda della Colonna Infame, che ispir\u00f2 anche le \"Osservazioni sulla tortura\" di Pietro Verri.\nCon questa vicenda, Manzoni vuole affrontare il rapporto tra le responsabilit\u00e0 del singolo e le credenze e convinzioni personali o collettive del tempo. Tramite un'analisi storica, giuridica e psicologica, l'autore cerca di sottolineare l'errore commesso dai giudici e l'abuso del loro potere, che calpest\u00f2 ogni forma di buonsenso e di piet\u00e0 umana, spinti da una convinzione del tutto infondata e da una paura legata alla tremenda condizione del tempo provocata dall'epidemia di peste.\nRicezione critica dell'opera.\nBenedetto Croce fu molto severo verso il Manzoni. L'accusa di antistoricismo verso questa opera di Manzoni venne sviluppata dallo storico Fausto Nicolini Le principali critiche mosse dal Nicolini sono:\nUna difesa della \"Storia della colonna infame\" venne pubblicata da Leonardo Sciascia, che defin\u00ec i giudici \"burocrati del male\" e che propose un parallelo tra le vicende del processo e le leggi speciali contro il terrorismo volte ad assicurare l'impunit\u00e0 per i pentiti politici.\nNel suo saggio su Manzoni Carlo Varotti suggerisce una lettura diversa da quella di ispirazione crociana, che riconosca la riflessione del nipote di Beccaria sul problema delle responsabilit\u00e0 di ogni individuo e sulla ammissibilit\u00e0 a giustificare automaticamente i costumi di un certo periodo storico invocando lo \"spirito del tempo\"."}
{"id": "1361028", "revid": "767487", "url": "https://it.wikipedia.org/wiki?curid=1361028", "title": "EC 1.1.3", "text": "La EC 1.1.3 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di tipo CH-OH (alcoli) utilizzando un citocromo come accettore."}
{"id": "1361038", "revid": "1305772", "url": "https://it.wikipedia.org/wiki?curid=1361038", "title": "EC 1.1.4", "text": "La EC 1.1.4 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di tipo CH-OH (alcoli) utilizzando un disolfuro come accettore."}
{"id": "1361041", "revid": "729019", "url": "https://it.wikipedia.org/wiki?curid=1361041", "title": "Llanelli Rugby Football Club", "text": "Il Llanelli Rugby Football Club (in gallese: \"Clwb Rygbi Llanelli\") \u00e8 una squadra di rugby a 15 gallese fondata nel 1872. Ha come colori sociali il rosso e il bianco e gioca allo stadio Stradey Park di Llanelli.\nStoria.\nI primi anni.\nSi suppone che il Llanelli RFC sia stato fondato nel 1872, anche se il primo match di cui si hanno notizie certe \u00e8 del 5 febbraio 1876 contro Swansea. Durante questo primo periodo la squadra giocava con casacche blu al Peoples Park. L'anno seguente alla prima partita, il Llanelli disput\u00f2 il suo primo match internazionale contro l'Inghilterra, che fin\u00ec 0 a 0. Curiosamente la partita non si gioc\u00f2 nello stadio di casa del Llanelli per via del ghiaccio, ma su un campo da cricket vicino. Il Llanelli RFC si trasfer\u00ec nel suo stadio attuale, lo Stradey Park, nel 1879.\nGli anni delle squadre regionali.\nNel 2003, nell'ambito della riorganizzazione voluta dalla WRU che port\u00f2 alla creazione di cinque club regionali professionistici, la prima squadra del Llanelli divent\u00f2 parte dei Llanelli Scarlets mentre il Llanelli RFC divenne un club semi-professionistico partecipante alla Welsh Premier Division. Attualmente il Llanelli RFC disputa la Welsh Premier Division e la Welsh Cup. Nel 2005 la squadra conquist\u00f2 il primo successo della nuova era vincendo la Welsh Cup sotto la guida dell'allenatore Scott Quinnell.\nCuriosit\u00e0.\nIl Llanelli RFC \u00e8 soprannominato \"Sosban Fach\" (che in gallese significa \"piccola pentola\"). \"Sosban Fach\" \u00e8 il titolo di una canzone gallese, che viene cantata a volte dai tifosi come inno della squadra.\nPrima dell'era regionale il Llanelli RFC era considerato il terzo club di rugby pi\u00f9 affermato d'Europa, essendo la terza squadra col maggior numero di partite nell'Heineken Cup (dopo Stade Toulousain e Munster). Il Llanelli non ha comunque mai conquistato il trofeo."}
{"id": "1361047", "revid": "324026", "url": "https://it.wikipedia.org/wiki?curid=1361047", "title": "Buddhismo Zen", "text": "Con il termine ci si riferisce a un insieme di scuole buddhiste giapponesi che derivano per dottrine e lignaggi dalle scuole cinesi del buddhismo Ch\u00e1n a loro volta fondate, secondo la tradizione, dal leggendario monaco indiano Bodhidharma. Per questa ragione talvolta si definisce \"zen\" anche la tradizione cinese \"Ch\u00e1n\", ma anche le tradizioni \"S\u00f2n\" coreana e \"Thi\u1ec1n\" vietnamita.\nEtimologia del termine zen.\n\"Zen\" \u00e8 la pronuncia nipponica del carattere cinese \u7985. Nella manualistica occidentale questo carattere quando viene trascritto in caratteri latini per riportare la sua pronuncia cinese, seguendo il metodo pinyin viene indicato come \"Ch\u00e1n\" o in Wade-Giles \"Ch'an\". \u00c8 da tenere presente, tuttavia, che \"Ch\u00e1n\" (e \"Ch'an\") (pronunciato [t\u0282\u02b0\u01cen]) \u00e8 la restituzione del carattere in cinese, lingua ufficiale della Repubblica popolare cinese, derivata a sua volta dal dialetto di Pechino. Tuttavia il carattere \u7985 in cinese medio veniva, probabilmente, pronunciato come [d\u0361\u0291i\u1d07n] ed \u00e8 molto probabile che i maestri cinesi dei pellegrini giapponesi, nonch\u00e9 i missionari cinesi della scuola \"Ch\u00e1n\" giunti in Giappone intorno al XIII secolo, pronunciassero questo carattere in cinese medio, da qui la resa in giapponese di \"zen\". \nQuesto termine \u00e8 dunque un prestito linguistico dalla lingua cinese media, e fu utilizzato fin dalla prima introduzione del buddhismo in Cina per rendere foneticamente il termine sanscrito \"dhy\u0101na\" (\"visione\") che nell'insegnamento del Buddha indicava i graduali stati di coscienza caratterizzati da profonda comprensione che scaturiscono dall'esercizio del \"sam\u0101dhi\", ossia la concentrazione meditativa raggiunta con la meditazione di calma (\u015aamatha, in giapponese \"shi\", \"stare fermi\") e anche con quella di consapevolezza (Vipassana, in giapponese \"kan\", \"contemplare\"), da cui la meditazione seduti praticata nel ch\u00e1n/zen (ma anche nel Tendai), shikan/shikantaza (\"sedere in shikan\"), definita poi, nelle scuole zen giapponesi, nella tipica postura dello zazen (\"sedere in zen\").\nIn seguito la parola \"dhyana\", in diverse forme composte, qui sempre restituite in cinese come \"ch\u00e1ns\u0113ng\" (\u79aa\u50e7, monaco meditante) e \"ch\u00e1nsh\u012b\" (\u79aa\u5e2b, maestro di meditazione) divenne una definizione generica per una categoria di religiosi che si dedicavano specialmente alla meditazione. Sembra che in questo ambito sia nata la tradizione e che adotter\u00e0 questo termine come vera e propria denominazione specifica del proprio lignaggio (cinese: \"Ch\u00e1nz\u014dng\", giapponese: \"zensh\u016b\" \u7985\u5b97, la tradizione/scuola del buddhismo zen).\nOrigini e diffusione.\nLe scuole del buddhismo zen derivano per lignaggi, dottrine e testi strettamente (anche se con delle specifiche evoluzioni) da quelle del buddhismo Ch\u00e1n fondato in Cina dal leggendario monaco indiano Bodhidharma, che faceva risalire il proprio lignaggio direttamente al Buddha, tramite il discepolo Mah\u0101k\u0101\u015byapa. Furono trasferite nell'arcipelago giapponese da monaci Tendai di ritorno dai loro viaggi in Cina. Oppure, successivamente, trasferite da monaci cinesi missionari in Giappone. L'introduzione del buddhismo zen, come scuola autonoma, in Giappone ha avuto un processo piuttosto sofferto. Tali difficolt\u00e0 non si riscontrarono tanto nel trasferimento di dottrine, testi e lignaggi quanto piuttosto nel rendere autonomo lo zen dalla scuola Tendai.\nIl primo lignaggio zen: Saich\u014d e la scuola \"Gozu (Rinzai)\".\nSaich\u014d (767-822), il fondatore del buddhismo Tendai, introdusse nel IX secolo in Giappone anche gli insegnamenti del buddhismo Ch\u00e1n \"Beiz\u014dng\" (\u5317\u5b97, Scuola settentrionale) ricevendo, sempre in Cina, anche il lignaggio della scuola buddhista Ch\u00e1n denominata Ni\u00fat\u00f3uch\u00e1n (anche \u725b\u982d\u5b97, \"Ni\u00fat\u00f3u z\u014dng\"), fondata da F\u01cer\u00f3ng (594-657), che scomparir\u00e0 dalla Cina pochi decenni dopo ma che egli trasferir\u00e0 in Giappone come scuola \"Gozu\" (\u725b\u982d\u5b97, \"Gozu sh\u016b\"). Le dottrine \"Ch\u00e1n\" erano quindi regolarmente studiate e praticate sul Monte Hiei, sede della scuola Tendai, fin dal IX secolo.\nEisai, Dainichi N\u014dnin, Enni Ben'en e la scuola \"Rinzai\".\nNel XII secolo, il monaco tendai Eisai (1141-1215) studi\u00f2 il \"Ch\u00e1n\" durante il suo secondo soggiorno in Cina, sotto la guida del maestro Xuan Huaichang (\u865b\u5eb5\u61f7\u655e, giapp. Kian Esho, date sconosciute), appartenente al ramo \"Hu\u00e1ngl\u00f3ng\" (\u9ec3\u9f8d, giapp. \"\u014cry\u016b\") della denominazione L\u00ednj\u00ec (\u81e8\u6fdf, giapp. \"Rinzai\"). Tornato in Giappone, ebbe difficolt\u00e0 a insegnare tali dottrine al di fuori del contesto curricolare tradizionale previsto dal principale monastero Tendai, l'Enryaku-ji. Nonostante questo, Eisai non uscir\u00e0 mai dalla scuola Tendai. Un primo tentativo di una scuola autonoma \"zen\" fu compiuto da un altro monaco tendai, Dainichi N\u014dnin (\u5927\u65e5\u80fd\u5fcd, morto nel 1196?) che inviati due discepoli in Cina, ottenne il lignaggio cinese dal maestro Zhuan Deguang (1121\u20131203) a sua volta erede del Dharma del maestro di denominazione \"Linji\", Dahui Zonggao (\u5927\u6167\u5b97\u6772, 1089\u20131163) fondando la Daruma sh\u016b (\u9054\u78e8\u5b97). Un tentativo finito piuttosto male se consideriamo che, nel 1194, un decreto imperiale proibir\u00e0 le sue dottrine e distrugger\u00e0 la sua scuola con i suoi monasteri. Dopo gli importanti tentativi di Eisai e di Dainichi N\u014dnin, miglior successo lo ottenne Enni Ben'en (\u5713\u723e\u8faf\u5713, anche Sh\u014dichi Kokushi, 1201-1280) altro importante monaco tendai che studi\u00f2 il \"Ch\u00e1n\" dapprima sul Monte Hiei, poi durante un pellegrinaggio in Cina da dove fu il primo a trasferire il ramo \"Y\u014dgi\" (\u694a\u5c90, cin. \"Y\u00e1ngq\u00ed\") della denominazione \"Linji\", appreso sotto il maestro cinese W\u00fazh\u01d4n Sh\u012bf\u00e0n (\u7121\u6e96\u5e2b\u7bc4, giapp. Bujun Shipan o Bushun Shihan, 1177\u20131249).\nL'arrivo dei maestri cinesi e la fondazione dei primi templi zen.\nSe neanche Enni Ben'en si distacc\u00f2 dalla scuola Tendai, il fatto che ricoprisse il ruolo di abate del prestigioso monastero T\u014dfuku-ji (\u6771\u798f\u5bfa), a Kyoto, diede grande prestigio alle dottrine zen da lui insegnate. Ormai i tempi erano maturi perch\u00e9 alcuni maestri cinesi del \"Ch\u00e1n\" potessero giungere in Giappone: L\u00e1nx\u012b D\u00e0ol\u00f3ng (\u6eaa\u9053\u9686, giapp. Rankei D\u014dry\u016b, 1213-1278), fondatore, nel 1253, del monastero Kench\u014d-ji (\u5efa\u9577\u5bfa) a Kamakura; W\u00f9\u0101n P\u01d4n\u00edng (\u5140\u83f4\u666e\u5be7, giapp. Gottan Funei, 1197\u20131276), vissuto solo 4 anni in Giappone, dove ricopr\u00ec il ruolo di abate del tempio Kennin-ji (\u5efa\u4ec1\u5bfa), fondato da Eisai a Kyoto nel 1202; D\u00e0xi\u016b Zh\u00e8ngni\u00e0n (\u5927\u4f11\u6b63\u5ff5, giapp. Daiky\u016b Sh\u014dnen, 1214\u20131289), che fond\u00f2 il monastero Kinp\u014dzan J\u014dchi-ji (\u91d1\u5b9d\u5c71\u6d44\u667a\u5bfa) a Kamakura; infine W\u00faxu\u00e9 Z\u01d4yu\u00e1n (\u7121\u5b78\u7956\u5143, giapp. Mugaku Sogen, 1226\u20131286), che fu l'abate del monastero Engaku-ji (\u5186\u899a\u5bfa) a Kamakura.\nD\u014dgen e i primi lignaggi autonomi dal Tendai.\nNello stesso periodo, un altro monaco tendai nonch\u00e9 discepolo di Eisai, D\u014dgen (1200-1253), anche lui di ritorno dalla Cina dove aveva studiato sul Monte Tiantong (\u5929\u7ae5\u5c71 \"Tiantong shan\") sotto la guida del maestro, di denominazione Ca\u00f3d\u00f2ng, (\u66f9\u6d1e) Rujing (\u5982\u6de8, 1163-1228), ottenne il certificato di \"illuminazione\" e il lignaggio di trasmissione (\u50b3\u6cd5, cin. \"chu\u00e1nf\u01ce\", giapp. \"denp\u014d\") della scuola Ch\u00e1n Ca\u00f3d\u00f2ng. Tornato in Giappone nel 1225, D\u014dgen si trasferir\u00e0 nel 1230 nel tempio Anyo-in (\u5b89\u990a\u9662) alla periferia di Kyoto, consumando una frattura definitiva con la scuola Tendai e fondando la scuola giapponese zen S\u014dt\u014d.\nLa diffusione dello zen in Occidente.\n\u00c8 difficile stabilire quali siano stati i primi approfonditi contatti tra occidentali e il buddhismo zen. I flussi di immigrazione ed emigrazione tra i diversi continenti avviatisi in modo massiccio sul finire del XIX secolo hanno consentito lo scambio di idee e culture non solo materiali. Il primo episodio di conversione formale di un occidentale al buddhismo zen lo si registra tuttavia nel 1906 quando la moglie di Alexander Russel avvia la prima pratica formalmente registrata di \"zazen\" e \"k\u014dan\" con il maestro zen giapponese Shaku S\u014dyen (\u91c8 \u5b97\u6f14, 1859\u20131919) giunto a Chicago nel 1893 su invito di circoli cristiani che promossero, in quell'anno, il World's Parliament of Religion. Shaku S\u014dyen ebbe modo di conoscere, in quella occasione, i coniugi Russel e fu da questi invitato a tornare negli Stati Uniti nel 1905. Dopo Shaku S\u014dyen giunsero i suoi discepoli: D.T. Suzuki (\u9234\u6728 \u5927\u62d9 Suzuki Daisetsu, 1870\u20131966) nel 1899, Shaku Sokatsu (1869\u20131954) nel 1906 e Senzaki Nyogen (\u5343\u5d0e \u5982\u5e7b, 1876-1958) nel 1905. Fu tuttavia il discepolo di Shaku Sokatsu, Sasaki Shigetsu (meglio conosciuto come Sokei-an, \u4f50\u3005\u6728 \u6307\u6708-\u66f9\u6e13\u5eb5, 1882\u20141945) a fondare a New York, nel 1931, la Buddhist Society of America (poi ridenominata come First zen Institute) che segu\u00ec fino alla sua morte nel 1945. Negli stessi anni operava, ma a San Francisco e a Los Angeles, Senzaki Nyogen che fond\u00f2 diversi gruppi di meditazione zen aperti ai giovani americani. Grande influenza sulla cultura occidentale la ebbe D.T. Suzuki attivo negli Stati Uniti dal 1897 al 1909 e poi durante gli anni cinquanta. Egli oper\u00f2 a LaSalle (Illinois), come traduttore e studioso, per la casa editrice Court Publishing Company di propriet\u00e0 del cittadino americano di origini tedesche Paul Carus (1852\u20111919), gi\u00e0 conoscente dello stesso Shaku S\u014dyen. \u00c8 comunque nel Dopoguerra che il buddhismo zen prende piede negli Stati Uniti, grazie anche al movimento beat. Bisogner\u00e0 tuttavia aspettare la fine degli anni sessanta per vedere i primi maestri zen occidentali, tra questi vanno ricordati: Richard zentatsu Baker (1936, di scuola Soto) attivo a San Francisco, Philip Kapleau (1912\u20132004, di scuola Sanbo Kyodan anche detta scuola di \"Harada Yasutani\", sintetizza sia le dottrine \"Soto\" che quelle \"Rinzai\") attivo a Rochester e Robert Aitken (1917, anche lui di scuola Sanbo Kyodan), attivo ad Honolulu. \nIn Europa va ricordata l'opera del monaco di scuola Soto, Taisen Deshimaru (1914-1982), allievo di K\u014dd\u014d Sawaki R\u014dshi, che fu tra i primi, sul finire degli anni sessanta a Parigi, a raccogliere intorno alla sua figura discepoli europei molti dei quali poi ordinati monaci, come gli italiani Fausto Taiten Guareschi e Massimo Daido Strumia. Oltre a Deshimaru, altri studenti di Sawaki, che viaggiavano spesso e fondarono dei sangha in Europa e in Occidente, furono K\u014dsh\u014d Uchiyama, Yokoyama Sod\u014d, Gud\u014d Wafu Nishijima (che nomin\u00f2 come suo successore il musicista e monaco laico statunitense Brad Warner) e Watanabe K\u014dh\u014d.\nLe scuole del buddhismo zen.\nLe scuole del buddhismo zen, pur con delle differenze, conservano tutte la centralit\u00e0 della pratica meditativa denominata \"zazen\" (\u5ea7\u7985), una minore attenzione allo studio dei \"sutra\" e una cura particolare (presente peraltro anche nelle altre scuole) nei confronti della trasmissione del \"lignaggio\" (\u6212\u8108, cin. \"ji\u00e8 m\u00e0i\", giapp. \" kai myaku\") che procede, secondo questa tradizione, mediante l\"ishin denshin\" (\u4ee5\u5fc3\u50b3\u5fc3, cin. \"y\u01d0x\u012bn chu\u00e1nx\u012bn\", trasmissione \"da mente a mente\") ovvero da maestro a discepolo senza l'utilizzo delle parole, ovvero per tramite di una intuizione improvvisa che genera l'illuminazione profonda (\u609f, cin. \"w\u00f9\", giapp. \"go\" o \"satori\"). Le scuole zen Rinzai e S\u014dt\u014d sono, unitamente all'associazione laica di derivazione Nichiren Soka Gakkai, le scuole buddhiste giapponesi pi\u00f9 diffuse oggi in Occidente.\nScuola zen \"Rinzai\".\nLa scuola \"Rinzai\" deriva dalla denominazione L\u00ednj\u00ec (\u81e8\u6e08) del buddhismo Ch\u00e1n. Il primo a trasferire dottrine e lignaggi di questa scuola fu il monaco giapponese Eisai, di scuola Tendai, di ritorno dal suo secondo viaggio in Cina. Dopo essere stata a lungo inglobata nella scuola Tendai, lo zen Rinzai divenne una scuola autonoma a partire dal XIII secolo. Questa separazione si realizz\u00f2 proprio grazie ai maestri cinesi di scuole \"ch\u00e1n\" \"l\u00ednj\u00ec\" (\u81e8\u6e08), L\u00e1nx\u012b D\u00e0ol\u00f3ng, fondatore, nel 1253, del monastero Kench\u014d-ji a Kamakura; W\u00f9\u0101n P\u01d4n\u00edng, abate del tempio Kennin-ji a Kyoto; D\u00e0xi\u016b Zh\u00e8ngni\u00e0n che fond\u00f2 il monastero Kinp\u014dzan J\u014dchi-ji a Kamakura; infine W\u00faxu\u00e9 Z\u01d4yu\u00e1n che fu l'abate del monastero Engaku-ji a Kamakura. Questi maestri, che furono per lo pi\u00f9 invitati dalle autorit\u00e0 di governo giapponese, insegnarono lo zen Rinzai con le relative dottrine e pratiche esattamente come era impartito nella Cina del XIII secolo. Con gli \"sh\u014dgun\" Ashikaga lo zen Rinzai ottenne ulteriori riconoscimenti e protezioni da parte del governo. Dopo aver sub\u00ecto influenza dalla scuola zen Obaku, fu riformata da Hakuin Ekaku (\u767d\u96a0\u6167\u9db4, 1686-1769) il quale elimin\u00f2 le pratiche \"nenbutsu\" proprie della scuola Obaku, centrando le dottrine e le pratiche Rinzai sullo studio dei \"k\u014dan\" e sullo \"zazen\". Tutti i maestri zen Rinzai conservano oggi nel loro lignaggio il nome di Hakuin.\nScuola zen \"S\u014dt\u014d\".\nLa scuola \"S\u014dt\u014d\" fu fondata dal monaco tendai D\u014dgen (\u9053\u5143, 1200-1253) quando nel 1230, trasferendosi nel tempio \"Anyo-in\" (\u5b89\u990a\u9662) alla periferia di Kyoto, avvi\u00f2 la separazione con la scuola Tendai. La dottrina di questa scuola \u00e8 riportata nell'opera di D\u014dgen, lo \"Sh\u014db\u014dgenz\u014d\" (\u6b63\u6cd5\u9650\u8535, La Custodia della Visione del Vero Dharma) e consiste nella pratica dello \"zazen\" secondo la modalit\u00e0 denominata \"shikantaza\" (\u53ea\u7ba1\u6253\u5750, Solo sedersi). Oggi questa \u00e8 la scuola zen pi\u00f9 importante del Giappone con circa quindicimila templi e trentuno monasteri. Appartenente a questa scuola fu Haku'un Yasutani (\u5b89\u8c37\u767d\u96f2, 1885-1973), fondatore della Sanb\u014d-Ky\u014ddan (\u4e09\u5b9d\u6559\u56e3) una scuola zen che cerca di coniugare il S\u014dt\u014d con il Rinzai e che si \u00e8 diffusa in Occidente.\nScuola zen \"Fuke\".\nLa scuola \"Fuke\" origina da un movimento di ex samurai itineranti denominati \"komus\u014d\" (\u865a\u65e0\u50e7, lett. monaco della vacuit\u00e0). I monaci \"komus\u014d\", gi\u00e0 di osservanza Rinzai, vivevano di elemosine suonando il flauto \"shakuhachi\" (\u5c3a\u516b), indossando un cappello fatto di canne che gli oscurava buona parte del volto, questo rappresentava la loro pratica meditativa denominata \"suizen\" (\u5439\u79aa). La scuola zen Fuke vantava le sue origini dal monaco cinese di scuola ch\u00e1n P\u01d4hu\u00e0 (\u666e\u5316, giapp. \"Fuke\") vissuto durante la Dinastia Tang da cui la scuola prende il nome. P\u01d4hu\u00e0, contemporaneo e stretto amico di L\u00ednj\u00ec Y\u00ecxu\u00e1n (\u81e8\u6e08\u7fa9\u7384, giapp. Rinzai Gigen, ?\u2013866), fu un maestro dai comportamenti iconoclasti e gioiosi, uso a camminare cantando al suono di una piccola campana. Secondo questa tradizione la scuola Fuke fu portata in Giappone da Shinchi Kakushin (\u5fc3\u5730\u89ba\u5fc3, 1207\u20131298); secondo gli studiosi invece tale scuola nacque in Giappone durante l'Era Tokugawa. Vietata dal Governo imperiale nel 1871 la scuola scomparve. Testo storico di questa scuola fu il \"Kyotaku Denki\" (\u865a\u94ce\u4f20\u8bb0, Campana della vacuit\u00e0) opera del XVIII secolo.\nScuola zen \u014cbaku (\u9ec3\u6a97\u5b97, \"\u014cbaku sh\u016b\").\nLa scuola zen \u014cbaku \u00e8 una delle tre scuole zen esistenti oggi in Giappone. La sua nascita la si deve al monaco cinese ch\u00e1n di tradizione \"L\u00ednj\u00ec\" (\u81e8\u6e08), Y\u01d0nyu\u00e1n L\u00f3ngq\u00ed (\u96b1\u5143\u9686\u7426, giapp. Ingen Ry\u016bki, 1592-1673) giunto in Giappone nel 1654. Questa scuola \u00e8 molto simile allo zen Rinzai conservando tuttavia alcune peculiarit\u00e0 cinesi proprie del suo fondatore. Innanzitutto una maggiore attenzione ai sutra rispetto alla scuola Rinzai versata principalmente allo studio dei \"k\u014dan\", in secondo luogo alla pratica del \"nenbutsu\" tipiche della scuole della Terra Pura gi\u00e0 inserite in Cina nella scuola Ch\u00e1n da Zh\u016b H\u00f3ng (\u682a\u5b8f, 1535-1615) nel XVI secolo; infine l'osservanza dei precetti del \"C\u0101turvarg\u012bya-vinaya\" (\u56db\u5206\u5f8b \"Shibunritsu\") e non solo quelli del \"Brahmaj\u0101las\u016btra\" (\u68b5\u7db2\u7d93 \"Bonm\u014d ky\u014d\") come \u00e8 tradizione invece per le scuole zen Rinzai e S\u014dt\u014d e per la scuola Tendai. Influenz\u00f2 profondamente la scuola Rinzai fino a quando la riforma attuata da Hakuin Ekaku (\u767d\u96a0\u6167\u9db4, 1686-1769) non elimin\u00f2 dalla scuola Rinzai la pratica del \"nenbutsu\" a favore del solo studio dei \"k\u014dan\" e della pratica dello \"zazen\".\nI fondamenti dello zen.\nLa dottrina buddhista zen si fonda, come lo stesso buddhismo Ch\u00e1n da cui strettamente deriva, sul rifiuto di riconoscere autorit\u00e0 alle scritture buddhiste (\"sutra\"). Questo non significa che lo zen rigetti le scritture buddhiste. Anzi, alcune di esse come il \"Sutra del Cuore\", il \"Vimalak\u012brti Nirde\u015ba S\u016btra\" o lo stesso \"La\u1e45k\u0101vat\u0101ras\u016btra\", sono spesso utilizzate durante le funzioni religiose e nella formazione dei discepoli. D\u014dgen zenji (\u9053\u5143\u7985\u5e2b, 1200-1253), fondatore giapponese della scuola zen S\u014dt\u014d (\u66f9\u6d1e\u5b97 \"S\u014dt\u014d-sh\u016b\") ebbe a dichiarare nella sua opera fondamentale, lo \"Sh\u014db\u014dgenz\u014d\":\nL'unica autorit\u00e0 che il buddhismo zen riconosce e su cui fonda il proprio insegnamento \u00e8 tuttavia la particolare esperienza che viene indicata come \u609f (\"satori\" o \"go\", \"Comprensione della Realt\u00e0\") o anche \u898b\u6027 (\"kensh\u014d\", \"guardare la propria natura di Buddha\" ovvero \"attualizzare la propria natura 'illuminata'\"). Questa esperienza non viene semplicemente identificata come \"intuizione\" quanto piuttosto come una esperienza improvvisa e profonda che consente la \"visione del cuore delle cose\" la quale risulta essere identica alla \"natura di Buddha\" (\u4f5b\u6027 \"bussh\u014d\"). Tale \"natura di Buddha\" \u00e8 la natura di tutta la realt\u00e0, del cosmo e del S\u00e9 e corrisponde alla stessa \"vacuit\u00e0\" (\u7a7a \"k\u016b\") indicata dall\"Ens\u014d\" (\u5186\u76f8), un simbolo dalla forma circolare tra i pi\u00f9 significativi dello zen. Il \"satori\", essendo un'esperienza transitoria che pure cambia la mente e pu\u00f2 essere ripetuto, non corrisponde esattamente al \"nirv\u0101\u1e47a\" obiettivo delle scuole del buddhismo dei Nik\u0101ya: se quest'ultimo si presenta infatti fondamentalmente come rinuncia al mondo e distacco da esso, il \"satori\" \u00e8 una forma di bodhi che si propone una partecipazione attiva e consapevole al mondo anche se percepito nella sua dimensione di \"vacuit\u00e0\".\nLo zen evita la speculazione intellettuale e si distingue anche dalle altre scuole buddhiste mah\u0101y\u0101na per aver reso centrale la pratica meditativa (\"zazen\") nelle sue forme di \"shikantaza\" (meditazione sul respiro, la mente e la vacuit\u00e0, effettuata da seduti) o accompagnata dallo studio dei \"k\u014dan\".\nL'importanza dello zazen e di non fraintenderlo \u00e8 stata trattata da diversi maestri in molti koan e storie zen, ad esempio:\nGud\u014d Wafu Nishijima cos\u00ec spieg\u00f2 questo passo:\nMolti maestri ch\u00e1n/zen (ad esempio L\u00ednj\u00ec Y\u00ecxu\u00e1n o Ikky\u016b S\u014djun) si caratterizzarono anche per la loro iconoclastia, volta a scardinare le convenzioni religiose e le rigidit\u00e0 mentali a queste sottese. Collegate allo zen \u00e8 possibile inoltre trovare numerose pratiche appartenenti a campi eterogenei. Origine e fondamento delle arti e della cultura, lo zen ispir\u00f2 la poesia (haiku), la cerimonia del t\u00e8 (\"cha no yu\" o chad\u014d), l'arte di disporre i fiori (ikebana), l'arte della calligrafia (shod\u014d), la pittura (zen-ga), il teatro (N\u014d), l'arte culinaria (zen-ry\u014dri, shojin ry\u014dri, fucha ry\u014dri) ed \u00e8 alla base delle arti marziali (es. aikid\u014d, karate, j\u016bd\u014d), dell'arte della spada (kend\u014d) e del tiro con l'arco (ky\u016bd\u014d)."}
{"id": "1361048", "revid": "119825544", "url": "https://it.wikipedia.org/wiki?curid=1361048", "title": "Ptosi", "text": "La ptosi \u00e8 lo spostamento di uno o pi\u00f9 organi di una struttura fisica che, a causa della forza di gravit\u00e0, tende a scendere verso il basso. Il termine deriva dal greco antico \"\u03c0\u03c4\u1ff6\u03c3\u03b9\u03c2\" ovvero \"caduta\".\nPtosi palpebrale o blefaroptosi.\nLa forma di ptosi pi\u00f9 comune \u00e8 quella della palpebra: si verifica una tendenziale chiusura dell'occhio, detta volgarmente \"palpebra calante\".\nTra le cause di questa condizione possono essere considerate: la paralisi del nervo oculomotore, la paralisi del muscolo tarsale superiore, la miastenia gravis, lo sviluppo di neoplasie cerebrali e la sindrome di Bernard-Horner. La possibilit\u00e0 che una persona incontri un evento di ptosi palpebrale aumenta considerevolmente con l'invecchiamento.\nLa ptosi palpebrale pu\u00f2, nei casi pi\u00f9 gravi, richiedere un intervento chirurgico.\nPtosi renale o nefroptosi.\nSi tratta di un abbassamento anomalo del rene rispetto alla sua posizione fisiologica. Normalmente il rene \u00e8 tenuto in sede dalle proprie arterie e vene e dalla pressione degli organi adiacenti; tuttavia, in certe condizioni quali la gravidanza o il forte dimagrimento, possono far venir meno la funzione di questi mezzi di fissit\u00e0 e permettere la discesa del rene nel retroperitoneo.\nPtosi mammaria.\nSi tratta del cedimento della mammella e conseguente spostamento verso il basso. Non \u00e8 una patologia e non ha un'unica causa scatenante, per quanto ricoprano un ruolo fondamentale l'et\u00e0 e il peso del soggetto."}
{"id": "1361051", "revid": "599013", "url": "https://it.wikipedia.org/wiki?curid=1361051", "title": "Chiostri di San Martino", "text": "I chiostri di San Martino sono due chiostri monumentali di Napoli ubicati all'interno del complesso della certosa di San Martino.\nStoria.\nIl primo ed unico chiostro della certosa sorse nel XIV secolo insieme a tutto il complesso religioso, per volere di Roberto d'Angi\u00f2 e del figlio Carlo, duca di Calabria. Il suo completamento avvenne tuttavia dopo cinquant'anni, sotto il regno di Giovanna I di Napoli.\nIn origine la certosa era caratterizzata quindi da un solo chiostro, molto ampio, a pianta quadrata con diciassette arcate per lato, mentre l'area che in seguito venne adibita a chiostro dei Procuratori per alcuni secoli era stata destinata a orto per una vera economia di sussistenza e per la coltivazione di erbe mediche. La struttura rimase inalterata fino al 1578, anno in cui si avviarono lavori di ristrutturazione e di ampliamento che compresero il rifacimento del chiostro esistente, che divenne quello Grande, della chiesa e la realizzazione di altri due chiostri, quindi quello dei Procuratori e quello del quarto del priore, tutte opere architettoniche di Giovanni Antonio Dosio.\nDescrizione.\nChiostro dei Procuratori.\nIl chiostro dei Procuratori, opera del Dosio, risale alla fine del XVI secolo. Il portico presenta arcate che non hanno la stessa distanza; ha due ordini di lesene in marmo, in cui vige il contrasto tra il grigio e il bianco. Il pozzo, realizzato da Felice de Felice tra il 1605 e il 1608, si apre in superficie con una vasca ornata con richiami del pozzo del chiostro Grande su cui sono due colonnine doriche che sorreggono un architrave. Alle pareti del chiostro sono collocati infine alcuni stemmi della citt\u00e0, sculture ed epigrafi collocati qui in occasione della prima fase di allestimento del Museo nazionale di San Martino avvenuta nel 1900.\nChiostro Grande.\nIl chiostro Grande venne realizzato verso la fine del Cinquecento sull'impianto trecentesco del chiostro originario. Notoriamente la paternit\u00e0 del progetto \u00e8 attribuita a Cosimo Fanzago, sebbene in realt\u00e0 essa rimanga tuttora ignota. Alcuni studiosi ritengono infatti che sia opera di Giovanni Antonio Dosio, con il quale i certosini avevano stipulato un contratto nel 1591; resta tuttavia da stabilire in che misura il suo progetto sia stato utilizzato durante i lunghi lavori. Altre ipotesi, invece, ritengono che Giovan Giacomo di Conforto, architetto del monastero ancor prima del 1618, avesse continuato l'opera del Dosio e che il Fanzago, il cui primo incarico risale al 1623, sia intervenuto solo come scultore e decoratore; \u00e8 certo infatti che il Fanzago, dopo aver lavorato in collaborazione con Nicola Botti fino al 1626, abbia continuato da solo l'opera di pavimentazione del chiostro e del cimitero.\nLe dimensioni del nuovo chiostro vennero impercettibilmente ridotte: le arcate divennero sessanta mentre le colonne su cui esse poggiavano sessantaquattro. I materiali utilizzati furono il marmo grigio e bianco e il piperno. Il pregevole pavimento dell'area sotto i portici, rifinito tra il 1629 e il 1643, si caratterizza per il un gioco di chiaroscuri in marmo mentre nella balaustra che delimita il corpo di fabbrica superiore al piano del portico, dove in corrispondenza delle colonne si alternano sfere di marmo di Carrara a coppe di marmo bianco, sono collocate decorazioni ad intarsio in marmo e piperno. Sulle basi di bardiglio della balaustra nel registro superiore sono inoltre collocate otto statue a figura intera: la \"Madonna col Bambino\" di Giovan Battista Perasco, del 1594, il \"Cristo resorto\" di Michelangelo Naccherino, il \"San Giovanni Battista\" di Giovanni Battista Caccini, e i \"San Pietro\", \"San Paolo\", \"San Bruno\", \"San Martino\" e la \"Maddalena\" di Cosimo Fanzago. Queste opere giocano un valido contrasto con i busti che escono dalle nicchie di marmo poste sulle porte gemelle, e cio\u00e8 di \"Sant'Ugo\", \"San Brunone\", del \"Beato Nicola Albergati\", di \"Sant'Anselmo\" e di \"San Dionisio\", tutte opere di Cosimo Fanzago, mentre quelli di \"San Martino\" e \"San Gennaro\" furono eseguiti da Domenico Antonio Vaccaro solo nel 1709. Intorno al chiostro sono disposte le celle con la vista sulla citt\u00e0 occupate un tempo dai frati certosini; i quali ricevevano i loro pasti giornalieri dalle piccole finestre che si aprono accanto alle porte d'ingresso.\nDi et\u00e0 manierista \u00e8 la spettacolare cisterna, capolavoro di ingegneria idraulica, seppur \u00e8 sconosciuto l'autore che la realizz\u00f2 nel 1578; si sa solo che il Fanzago vi apport\u00f2 delle modifiche nel 1623. Pur non consentendo la purificazione dell'acqua in modo efficace, il sistema idraulico si rivel\u00f2 quanto mai ingegnoso nonch\u00e9 incantevole a vedersi. Profonda cinquanta metri e larga otto metri e cinquanta, essa \u00e8 raggiungibile grazie a una scala interna in tufo; all'interno del pozzo, con un ballatoio pensile circondato da una balaustra in tufo grigio con piccoli pilastri che si alternano a balaustrini. L'acqua vi giungeva tramite otto finestrine che davano ad altrettanti pozzi. Il parapetto della cisterna, ottagonale, e ornato da teste di mostri, \u00e8 sormontato da due colonne doriche con un fastigio di tre obelischi piccoli in breccia rosa del Gargano. In fondo al pozzo sono due chiavi di cui una, la pi\u00f9 antica, innestata nella bocca di una testa di marmo, ricordando le bocche delle antiche fontane.\nA nord-est del chiostro si apre infine il cimitero dei Certosini, altro tipico esempio di arte del Fanzago, che funger\u00e0 poi da modello anche per quello del chiostro della certosa di Padula. Di notevole interesse \u00e8 la soluzione decorativa dei teschi e delle ossa legati da nastri; nel recinto \u00e8 inoltre la croce di marmo angioina collocata in onore del priore don Pedro Villa Mayna, morto nel 1363."}
{"id": "1361059", "revid": "110157", "url": "https://it.wikipedia.org/wiki?curid=1361059", "title": "Comune di Rudersdal", "text": "Rudersdal \u00e8 un comune danese di 53.910 abitanti situato nella regione di Hovedstaden.\nIl comune \u00e8 stato costituito in seguito alla riforma amministrativa del 1\u00ba gennaio 2007 accorpando i precedenti comuni di S\u00f8ller\u00f8d e Birker\u00f8d."}
{"id": "1361073", "revid": "486946", "url": "https://it.wikipedia.org/wiki?curid=1361073", "title": "Shakhtar Donetsk", "text": ""}
{"id": "1361077", "revid": "131358", "url": "https://it.wikipedia.org/wiki?curid=1361077", "title": "Metalurh Donetsk", "text": ""}
{"id": "1361087", "revid": "119370194", "url": "https://it.wikipedia.org/wiki?curid=1361087", "title": "0782", "text": "0782 \u00e8 il prefisso telefonico del distretto di Lanusei, appartenente al compartimento di Cagliari.\nIl distretto comprende la zona dell'Ogliastra in provincia di Nuoro e alcuni comuni delle province del Sud Sardegna e di Oristano. Confina con i distretti di Cagliari (070) a sud, di Oristano (0783) a ovest e di Nuoro (0784) a nord.\nAree locali e comuni.\nIl distretto di Lanusei comprende 37 comuni inclusi nell'unica area locale di Lanusei (ex settori di Isili, Lanusei, Seui e Tortol\u00ec). I comuni compresi nel distretto sono: Arzana, Bari Sardo, Baunei, Cardedu, Elini, Escolca (SU), Esterzili (SU), Gairo, Genoni (SU), Gergei (SU), Girasole, Ilbono, Isili (SU), Jerzu, Laconi (OR), Lanusei, Loceri, Lotzorai, Nuragus (SU), Nurallao (SU), Nurri (SU), Orroli (SU), Osini, Perdasdefogu, Sadali (SU), Serri (SU), Seui, Seulo (SU), Talana, Tertenia, Tortol\u00ec, Triei, Ulassai, Urzulei, Ussassai, Villagrande Strisaili e Villanova Tulo (SU) ."}
{"id": "1361090", "revid": "1305772", "url": "https://it.wikipedia.org/wiki?curid=1361090", "title": "EC 1.1.5", "text": "La EC 1.1.5 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di tipo CH-OH (alcoli) utilizzando un citocromo come accettore."}
{"id": "1361091", "revid": "72396", "url": "https://it.wikipedia.org/wiki?curid=1361091", "title": "Bert van Marwijk", "text": "Ha anche ricoperto il ruolo di commissario tecnico della nazionale olandese, con la quale ha raggiunto il secondo posto al campionato del mondo del 2010. \u00c8 suocero dell'ex centrocampista del PSV Eindhoven e della nazionale olandese Mark van Bommel.\nCarriera.\nCalciatore.\nNel ruolo di centrocampista ed attaccante, ha disputato un totale di 390 partite nella massima divisione olandese, ottenendo anche una convocazione da giocatore nella nazionale olandese.\nAllenatore.\nDal 1\u00ba luglio 1995 al 2 settembre 1998 ha allenato il Meerseen. Dal 3 settembre 1997 al 30 giugno 2000 ha allenato il Fortuna Sittard. Le prime importanti esperienze da allenatore Bert le ha vissute dal 1\u00ba luglio 2000 al 30 giugno 2004 alla guida del Feyenoord, squadra olandese, vincendo la Coppa UEFA nel 2001-2002. Il 1\u00ba luglio del 2004 \u00e8 passato al Borussia Dortmund, ma senza fortuna. Nel dicembre 2006 la societ\u00e0 e van Marwijk hanno dichiarato di voler consensualmente rescindere il contratto che li lega al termine della stagione 2006-2007. L'allenatore ha per\u00f2 lasciato la panchina del club gi\u00e0 il 18 dicembre 2006.\nIl 14 luglio 2007, dimostrando d'essere ancora molto legato alla sua vecchia squadra, il tecnico dichiara di voler tornare ad allenare il Feyenoord una seconda volta, dopo che svariati allenatori, fra cui Co Adriaanse, avevano rifiutato l'incarico. L'allenatore aiuta la squadra a ripartire da zero, contribuendo alla sua completa rifondazione dopo la drammatica stagione 2006-2007, in cui i \"Kameraden\" erano finiti al settimo posto nella classifica della massima serie olandese. Quattro importanti giocatori vengono portati al club olandese da van Marwijk (Tim de Cler, Giovanni van Bronckhorst, Kevin Hofland e Roy Makaay), con l'obiettivo comune di riportare il Feyenoord agli antichi splendori.\nDopo gli Europei 2008 lascia il Feyenoord e succede a Marco Van Basten sulla panchina della nazionale olandese. Sotto la sua guida, gli olandesi raggiungono di nuovo dopo 32 anni la finale di un mondiale di calcio, ma vengono battuti dalla Spagna ai tempi supplementari. Rimane il commissario tecnico della nazionale olandese anche per le qualificazioni per gli Europei 2012, ottenendo il primo posto nel girone, grazie a nove successi su dieci gare disputate. Termina gli Europei ultimo nel girone con 0 punti e a fine torneo annuncia le dimissioni da CT degli Orange, nonostante fosse stato ugualmente confermato dalla federcalcio olandese (KNVB), la quale lo ringrazia \"\"per aver compiuto un lavoro straordinario portando la squadra alla finale mondiale e al primo posto nel ranking FIFA\".\"\nIl 22 settembre 2013 firma un contratto biennale con l'Amburgo, dove ritrova il connazionale Rafael van der Vaart. Il 15 febbraio 2014, con la squadra penultima in classifica, viene esonerato. In seguito lavora come opinionista per il canale olandese NOS in occasione del campionato mondiale di calcio 2014.\nIl 25 agosto 2015 \u00e8 nominato commissario tecnico dell\u2019Arabia Saudita, con cui firma un contatto di un anno. Esordisce con una vittoria per 7-0 contro Timor Est in una partita valevole per le qualificazioni al mondiale di Russia. Il 21 aprile 2016 gli viene prolungato il contratto. Il 5 settembre 2017 qualifica la nazionale araba al mondiale di Russia dopo aver battuto il Giappone per 1-0 e a dodici anni dall'ultima qualificazione dei sauditi ai mondiali. Dieci giorni dopo la scadenza del contratto si vede revocare l'incarico: la federazione saudita si rifiuta di rinnovare l'accordo perch\u00e9 richiede che il CT risieda in Arabia Saudita, richiesta che van Marwijk non accetta.\nIl 24 gennaio 2018 assume le redini dell'Australia. Ai Mondiali del 2018, la squadra riesce a fare solo un punto contro la Danimarca e arriva ultima nel girone di cui fanno parte anche Francia e Per\u00f9. A luglio viene sostituito da Graham Arnold. Dal 15 luglio 2018 fino al 16 dicembre 2019 \u00e8 consulente del genero Mark van Bommel, che era stato suo assistente sulla panchina dell'Australia e in giugno era diventato il tecnico del PSV Eindhoven.\nIl 20 marzo 2019 firma un contratto quadriennale con gli Emirati Arabi Uniti, sostituendo Alberto Zaccheroni. Il 4 dicembre dello stesso anno viene esonerato dopo che la squadra non ha passato il girone di Coppa delle Nazioni del Golfo. Il 14 dicembre 2020, un anno dopo l'esonero, torna alla guida degli Emirati Arabi Uniti.\nStatistiche.\nAllenatore.\nClub.\nPAGINA IN MANUTENZIONE\nStatistiche aggiornate al 23 ottobre 2017.\nNazionale.\nStatistiche aggiornate al 14 settembre 2017."}
{"id": "1361092", "revid": "1305772", "url": "https://it.wikipedia.org/wiki?curid=1361092", "title": "EC 1.1.99", "text": "La EC 1.1.99 \u00e8 una sotto-sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che agiscono su donatori di tipo CH-OH (alcoli) utilizzando un citocromo come accettore."}
{"id": "1361095", "revid": "1543377", "url": "https://it.wikipedia.org/wiki?curid=1361095", "title": "Pelham Humphreys", "text": "Fu il pi\u00f9 illustre tra i compositori britannici della nuova generazione d'inizio Restaurazione.\nMor\u00ec a soli ventisette anni, ma, malgrado la sua giovane et\u00e0, assieme a Matthew Locke esercit\u00f2 una forte influenza sui suoi contemporanei, tra i quali Henry Purcell e John Blow. La sua morte precoce \u00e8 considerata una delle pi\u00f9 grandi tragedie nella storia della musica inglese; nell'anno della sua scomparsa egli aveva gi\u00e0 scritto numerose composizioni di grande valore, incluso l'Inno \"O Lord, my God\".\nGi\u00e0 all'et\u00e0 di diciassette anni aveva composto vari inni che divennero subito d'uso comune. Il re lo invi\u00f2 a studiare a Parigi presso Giovanni Battista Lulli, probabilmente nel gennaio del 1665 dove influenz\u00f2 considerevolmente la musica della Corte di Francia. Nel 1672 successe ad Henry Cooke (suo suocero) come Maestro dei fanciulli della Cappella Reale, divenendo contemporaneamente anche musicista di corte.\nLe maniere di Humphreys e in generale la sua condotta sono menzionate sfavorevolmente nei diari di Samuel Pepys. Questi scriveva: \u00ab\"Pelham Hemphreys non \u00e8 un gran gentiluomo, \u00e8 pieno di foggia, baldanza e vanagloria e sminuisce i meriti di tutti, eccetto i suoi\"\u00bb."}
{"id": "1361096", "revid": "287204", "url": "https://it.wikipedia.org/wiki?curid=1361096", "title": "Benson", "text": ""}
{"id": "1361097", "revid": "125328278", "url": "https://it.wikipedia.org/wiki?curid=1361097", "title": "Aldo Gerbino", "text": "Biografia.\n\u00c8 stato docente ordinario di Istologia ed Embriologia alla facolt\u00e0 di Medicina e Chirurgia dell'Universit\u00e0 degli Studi di Palermo , ed \u00e8 cultore di Antropologia culturale.\nCritico d'arte e di letteratura, sin dagli anni 70 \u00e8 autore di raccolte poetiche e saggi, e ha scritto testi e critica in antologie.\nHa collaborato per li critica d'arte e culturale con: \"La Voce Repubblicana\", \"Il Giornale dell'Arte\", \"Oggi Sicilia\", \"Prospettive d'Arte\", \"La Gazzetta del Sud\", \"Stilos-La Sicilia\", \"Giornale di Sicilia.\"\nSue poesie e ri-creazioni in: \"Galleria\", \"Colapesce\", \"Astolfo\", \"Id\u00f2la\", \"Lunare\", \"RTF\", \"Radio-Uno-Zapping\", \"Radio-Due\", \"Corriere della Sera\".\nCura l'almanacco interculturale Plumelia."}
{"id": "1361099", "revid": "267975", "url": "https://it.wikipedia.org/wiki?curid=1361099", "title": "Patriarcato di Costantinopoli dei Latini", "text": "Il patriarcato di Costantinopoli dei Latini (in latino: \"Patriarchatus Constantinopolitanus Latinorum\") \u00e8 una sede titolare soppressa della Chiesa cattolica.\nIl patriarcato latino fu eretto nel 1205 in seguito alla presa veneziana della capitale bizantina (Quarta Crociata) che port\u00f2 alla nascita dell'Impero Latino. Ridotto a patriarcato titolare dal 1470, venne soppresso nel 1964, anno in cui la Chiesa cattolica, per volere di papa Paolo VI, abol\u00ec il titolo patriarcale latino, riconoscendo il titolo unicamente al Patriarca ortodosso di Costantinopoli, cio\u00e8 al vertice della locale Chiesa ortodossa.\nStoria.\nIn conseguenza dello Scisma d'Oriente del 1054, la Chiesa latina e quella orientale, si erano separate lanciandosi reciproci anatemi e scomuniche e ritenendosi ciascuna depositaria dell'ortodossia cristiana. La contrapposizione, non solo religiosa, aveva portato a sempre pi\u00f9 frequenti scontri tra i due mondi contrapposti: il sempre pi\u00f9 aggressivo mondo feudale d'occidente e il declinante Impero Bizantino.\nIndicatore del progressivo deterioramento di questi rapporti era la particolare relazione che legava Bisanzio a Venezia, sua antica provincia, che divenuta indipendente aveva a pi\u00f9 riprese fornito sostegno militare con la sua poderosa flotta contro sino a guadagnarsi, con la \"Crisobolla\" di Alessio I Comneno del 1082 importanti privilegi commerciali che l'avevano fatta assurgere al rango di principale soggetto mercantile nell'Impero: era il premio per aver difeso la Grecia dall'assalto dei Normanni di Roberto il Guiscardo. Le iniziali concessioni erano state in seguito confermate e ampliate dai successivi imperatori, con nuovi monopoli, privilegi ed esenzioni sempre pi\u00f9 vasti, che avevano reso sempre pi\u00f9 dipendente il mercato greco da Venezia ed alla fine erano divenuti cos\u00ec insopportabili da provocare la violenta reazione di Manuele I Comneno, che nel 1171 aveva fatto arrestare i 10.000 veneziani della colonia di Costantinopoli e tutti gli altri residenti nell'impero sequestrandone beni ed innescando un conflitto che si risolse a favore dell'Impero e costrinse Venezia a venire a patti.\nNel 1204, la Quarta Crociata, deviata su Costantinopoli inizialmente per sostenere le pretese dinastiche di Alessio IV Angelo, di fronte alla reazione greca invase e saccheggi\u00f2 la citt\u00e0, stabilendovi un Impero Latino. Nell'organizzazione del nuovo stato venne istituita la carica di \"Patriarca latino di Costantinopoli\", riservata ad un veneziano, per guidare il numeroso clero cattolico affluito al seguito dei conquistatori e sostituire il vecchio patriarcato ortodosso, sopravvissuto nei residui territori bizantini.\nIl debole stato latino venne cancellato nel 1261, con la riconquista della citt\u00e0 in mani bizantine, e il patriarca fugg\u00ec prima a Creta e poi, nel 1314, a Negroponte; nei due periodi la sede patriarcale fu unita prima all'arcidiocesi di Candia (1302-1314) e poi alla diocesi di Negroponte. Tuttavia molto spesso il patriarca risiedeva altrove e guidava la diocesi tramite un procuratore. Dopo la caduta dell'isola in mano turca nel 1470 il patriarcato perse la territorialit\u00e0 e divenne sede titolare; molti patriarchi successivi vennero scelti tra le file delle famiglie nobili veneziane, e mantennero la loro sede a Venezia fino alla caduta della Serenissima.\nPer il territorio di Costantinopoli, il patriarca titolare conserv\u00f2 fino al 1652 il diritto di nominare un vicario patriarcale ivi residente. Nel 1623 Propaganda Fide, per ridurre sempre di pi\u00f9 i poteri del patriarca titolare, decise di nominare un vescovo ausiliare per la sede di Costantinopoli. Due furono i vescovi nominati: Livio Lilio il 19 agosto 1625 e Giacinto Subiano il 14 novembre 1644. Inevitabili furono per\u00f2 i conflitti di giurisdizione tra i vescovi ausiliari ed i vicari patriarcali. Cos\u00ec il 5 marzo 1652 papa Innocenzo X approv\u00f2 il decreto di Propaganda fide \"\u00ab super unione vicariatus constantinopolitani cum suffraganeatu eiusdem \u00bb\". Il 15 aprile dello stesso anno fu comunicata la decisione al vicario patriarcale Severoli ed al vescovo ausiliare Subiano, che contestualmente divenne il primo vicario apostolico. Cos\u00ec la Santa Sede avoc\u00f2 sotto la propria autorit\u00e0 il vicariato di Costantinopoli, che assunse da questo momento dignit\u00e0 episcopale.\nIl titolo patriarcale sopravvisse nominalmente in Occidente sino al 1964, quando venne definitivamente abolito."}
{"id": "1361102", "revid": "61146", "url": "https://it.wikipedia.org/wiki?curid=1361102", "title": "Mirco Tomassoni", "text": ""}
{"id": "1361109", "revid": "119370364", "url": "https://it.wikipedia.org/wiki?curid=1361109", "title": "070 (prefisso)", "text": "070 \u00e8 il prefisso telefonico del distretto di Cagliari, appartenente al compartimento omonimo.\nIl distretto comprende la citt\u00e0 metropolitana di Cagliari e gran parte della provincia del Sud Sardegna. Confina con i distretti di Oristano (0783) e di Lanusei (0782) a nord e di Iglesias (0781) a sud-ovest.\nAree locali e comuni.\nIl distretto di Cagliari comprende 83 comuni inclusi nelle 4 aree locali di Cagliari, Decimomannu (ex settori di Decimomannu e Pula), Sanluri (ex settori di Guspini e Sanluri) e Senorb\u00ec (ex settori di Muravera, San Nicol\u00f2 Gerrei e Senorb\u00ec). I comuni compresi nel distretto sono: Arbus (SU), Armungia (SU), Assemini (CA), Ballao (SU), Barrali (SU), Barumini (SU), Burcei (SU), Cagliari (CA), Capoterra (CA), Castiadas (SU), Collinas (SU), Decimomannu (CA), Decimoputzu (SU), Dolianova (SU), Domus de Maria (SU), Donori (SU), Elmas (CA), Escalaplano (SU), Furtei (SU), Genuri (SU), Gesico (SU), Gesturi (SU), Goni (SU), Gonnosfanadiga (SU), Guamaggiore (SU), Guasila (SU), Guspini (SU), Las Plassas (SU), Lunamatrona (SU), Mandas (SU), Maracalagonis (CA), Monastir (SU), Monserrato (CA), Muravera (SU), Nuraminis (SU), Ortacesus (SU), Pabillonis (SU), Pauli Arbarei (SU), Pimentel (SU), Pula (CA), Quartu Sant'Elena (CA), Quartucciu (CA), Samassi (SU), Samatzai (SU), San Basilio (SU), San Gavino Monreale (SU), San Nicol\u00f2 Gerrei (SU), San Sperate (SU), San Vito (SU), Sanluri (SU), Sant'Andrea Frius (SU), Sardara (SU), Sarroch (CA), Segariu (SU), Selargius (CA), Selegas (SU), Senorb\u00ec (SU), Serdiana (SU), Serramanna (SU), Serrenti (SU), Sestu (CA), Settimo San Pietro (CA), Setzu (SU), Siddi (SU), Silius (SU), Sinnai (CA), Siurgus Donigala (SU), Soleminis (SU), Suelli (SU), Teulada (SU), Tuili (SU), Ussana (SU), Uta (CA), Villa San Pietro (CA), Villacidro (SU), Villamar (SU), Villanovaforru (SU), Villanovafranca (SU), Villaputzu (SU), Villasalto (SU), Villasimius (SU), Villasor (SU) e Villaspeciosa (SU) ."}
{"id": "1361110", "revid": "45927", "url": "https://it.wikipedia.org/wiki?curid=1361110", "title": "Eclissi di sole", "text": ""}
{"id": "1361113", "revid": "1573940", "url": "https://it.wikipedia.org/wiki?curid=1361113", "title": "Cameraria ohridella", "text": "La minatrice fogliare dell'ippocastano (Cameraria ohridella ) \u00e8 un lepidottero appartenente alla famiglia Gracillariidae, diffuso in Europa.\nFu scoperto in Macedonia nel 1985; negli anni successivi ha fatto la sua comparsa in molte nazioni europee, ed \u00e8 arrivato in Italia all'inizio degli anni Novanta, diffondendosi in tutte le regioni centro-settentrionali.\nInfesta esclusivamente l'ippocastano (\"Aesculus hippocastanum\"), in particolare quello a fiori bianchi, mentre le variet\u00e0 a fiori rossi (\"Aesculus carnea\") in genere vengono colpite di meno.\nDescrizione.\nL'esemplare adulto di \"Cameraria\" \u00e8 una farfallina lunga circa 5 millimetri, di colore bruno con caratteristiche striature bianco-argentee sulle ali. Le Camerarie fanno la loro comparsa in maggio e prima della deposizione delle uova si concentrano numerose sui tronchi degli ippocastani.\nLe femmine depongono le uova sulla parte superiore delle foglie; da queste poi escono le larve che scavano, all'interno delle foglie, gallerie (\"mine\") lunghe fino a 4 centimetri. In certi casi pi\u00f9 \"mine\" confluiscono fra loro facendo disseccare e cadere precocemente le foglie, nelle quali l'insetto sverna poi come crisalide.\nL'uovo, di forma lenticolare, \u00e8 di colore biancastro e viene sempre deposto sulla parte superiore della foglia, spesso in prossimit\u00e0 della nervatura della stessa.\nIn un primo tempo le infestazioni interessano la parte bassa della chioma, diffondendosi in seguito alle foglie pi\u00f9 alte. Quando si verificano forti attacchi l'ippocastano pu\u00f2 perdere completamente le foglie gi\u00e0 nei mesi di luglio-agosto ed una ripetuta infestazione di \"Cameraria ohridella\" pu\u00f2 ridurre lo sviluppo vegetativo dell'albero, compromettendone la vitalit\u00e0.\nMetodi di lotta.\nEsistono numerose specie di parassitoidi che vivono a spese delle larve e delle crisalidi di \"Cameraria\". \"Cirrospilus talitzkii\" (Hymenoptera Eulophidae) si \u00e8 rinvenuto quale parassitoide di \"C. orhidella\" per la prima volta in Italia nel 2002. Inoltre altri insetti (ad esempio la formica \"Crematogaster scutellaris\"), ragni, possono predare larve e crisalidi nonch\u00e9 alcuni rettili e uccelli sono stati osservati a cibarsi di larve, pupe e adulti.\nNel frattempo \u00e8 possibile effettuare i seguenti interventi di difesa:\nEndoterapia.\nL'endoterapia \u00e8 un trattamento contro le infestazioni delle piante e consiste nell'introdurre direttamente nel tronco delle stesse una determinata sostanza chimica che, attraverso il suo sistema vascolare, si distribuir\u00e0 poi in tutta la chioma. \nPrincipali vantaggi di questa metodologia:\nPrincipali svantaggi: \nPrima del trattamento \u00e8 consigliabile prendere alcune precauzioni che consistono nel: \nDopo il trattamento occorrer\u00e0 verificare l'esito dell'applicazione ed in particolare: \nMetodi di trattamento.\nVi sono due metodi per effettuare il trattamento endoterapico:\nIl metodo ad assorbimento naturale che sfrutta la normale capacit\u00e0 fisiologica di assorbimento della pianta.\nVengono praticati dei fori sul tronco utilizzando un trapano elettrico con un'inclinazione di 45\u00b0. Il loro diametro varia da 2 a 4\u00a0mm., la profondit\u00e0 da 3 a 5\u00a0cm. ed il loro numero varia in base alla circonferenza del tronco ed alle caratteristiche morfologiche dello stesso. La \"velocit\u00e0 di assorbimento del prodotto\" dipende dalle condizioni atmosferiche (luce, umidit\u00e0, temperatura) e dalle condizioni fitosanitarie dell'albero. Quando i tempi di assorbimento sono troppo lunghi (12 - 24 ore) il trattamento pu\u00f2 avere una scarsa efficacia.\nIl metodo a pressione prevede l'introduzione forzata del prodotto all'interno del tronco mediante l'uso di apposite apparecchiature provviste di pompa.\nAnche in questo caso i fori sul tronco vengono praticati con un normale trapano elettrico, hanno un diametro variabile da 4 a 6\u00a0mm. ed una profondit\u00e0 fino a 6\u00a0cm. Con questa metodologia la \"velocit\u00e0 di assorbimento del prodotto\" non \u00e8 influenzata dalle condizioni atmosferiche, ma dipende unicamente dalle caratteristiche fisiologiche della pianta."}
{"id": "1361116", "revid": "416175", "url": "https://it.wikipedia.org/wiki?curid=1361116", "title": "Lamborghini Islero", "text": "La Lamborghini Islero \u00e8 un'autovettura prodotta dalla casa automobilistica italiana Lamborghini tra il 1968 ed il 1969.\nNome.\nPrende il nome dall'omonimo toro la cui cornata contribu\u00ec alla morte del celeberrimo torero spagnolo Manolete.\nProfilo e contesto.\nAll'inizio del 1968, quando la produzione della 400 GT era agli sgoccioli, la casa di Sant'Agata Bolognese inizi\u00f2 a pensare ad un'erede.\nL'arrivo dell'estrema Miura consentiva di concepire una vettura 2+2 che puntasse pi\u00f9 sull'eleganza che sulla sportivit\u00e0 assoluta.\nLa chiusura della Carrozzeria Touring, partner che avrebbe assicurato una realizzazione elegante e raffinata, costrinse Ferruccio Lamborghini a rivolgersi alla Carrozzeria Marazzi, ov'erano confluite le maestranze della Touring, compreso il noto designer Federico Formenti.\nIslero GT.\nPresentata al salone dell'automobile di Ginevra del 1968, la \"Islero GT\" era una classica coup\u00e9 2+2 a tre volumi dalle linee tese e pulite, basata sulla meccanica della \"400 GT\", senza che fossero apportate rilevanti modifiche.\nLa sua estrema semplicit\u00e0 stilistica e la contemporanea presenza nello stand Lamborghini della ben pi\u00f9 personale Espada, contribuirono a far passare quasi inosservata la Islero, che non suscit\u00f2 difatti molti entusiasmi.\nLa nuova coup\u00e9 del toro era tuttavia confortevole, silenziosa e brillante (grazie ai 320 CV erogati dal V12 di 4 litri), tanto che Ferruccio Lamborghini la scelse come sua auto personale. Essa era molto ben rifinita, con sedili, parte interna delle portiere e plancia interamente rivestiti in pelle, radio con fonocassetta, vetri elettrici ed aria condizionata.\nIslero GTS.\nNel 1969 venne lanciata la \"Islero GTS\" con motore potenziato a 350cv e alcune modifiche estetiche (parafanghi pi\u00f9 larghi, presa d'aria laterale, cerchi in lega leggera) e agli interni (plancia rivista, nuovi interruttori).\nLa \"Islero\" usc\u00ec di produzione alla fine di quell'anno.\nIn totale sono stati prodotti 225 esemplari (125 dei quali della prima serie \"GT\")."}
{"id": "1361120", "revid": "1543377", "url": "https://it.wikipedia.org/wiki?curid=1361120", "title": "0781", "text": "0781 \u00e8 il prefisso telefonico del distretto di Iglesias, appartenente al compartimento di Cagliari.\nIl distretto comprende il territorio dell'ex provincia di Carbonia-Iglesias e due comuni dell'ex provincia di Cagliari (ora nella provincia del Sud Sardegna). Confina con il distretto di Cagliari (070) a nord e a est.\nAree locali e comuni.\nIl distretto di Iglesias comprende 25 comuni inclusi nelle 3 aree locali di Carbonia (ex settori di Carbonia e Sant'Antioco), Iglesias e Narcao (ex settori di Domusnovas e Narcao). I comuni compresi nel distretto sono: Buggerru, Calasetta, Carbonia, Carloforte, Domusnovas, Fluminimaggiore, Giba, Gonnesa, Iglesias, Masainas, Musei, Narcao, Nuxis, Perdaxius, Piscinas, Portoscuso, San Giovanni Suergiu, Santadi, Sant'Anna Arresi, Sant'Antioco, Siliqua, Tratalias, Vallermosa, Villamassargia e Villaperuccio ."}
{"id": "1361121", "revid": "2186996", "url": "https://it.wikipedia.org/wiki?curid=1361121", "title": "Amilcare Pettinelli", "text": "Biografia.\nCompiuti gli studi all'istituto tecnico, si dedica al teatro ottenendo una scrittura nella compagnia diretta da Giovanni Zannini, per passare poco dopo, nel 1915, in quella diretta da Alfredo De Sanctis dove conquista il ruolo da \"primo attor giovane\" e successivamente quello di primo attore con Ruggero Ruggeri nel 1920.\nL'anno seguente ha il nome in ditta insieme a Gemma Bolognesi, Enzo Biliotti e Lambertini, poi ritrova Ruggeri insieme a Virgilio Talli e a Lyda Borelli. Dotato di una voce calda e suadente, di figura elegante e prestante, di una dizione chiara e precisa, con l'avvento del sonoro tenta la via del cinema, dove per\u00f2 viene adoperato in ruoli di supporto e di scarso rilievo pur dando prova di duttilit\u00e0 e disinvoltura. Pettinelli eccelle invece nel doppiaggio, dove diventa una delle punte di forza soprattutto per attori di secondo piano, ma importanti, o caratteristi di razza come Adolphe Menjou in \"Orizzonti di gloria\", Ralph Morgan in \"Rasputin e l'imperatrice\", Claude Rains in \"Casablanca\" e \"Notorious - L'amante perduta\", Basil Rathbone ne \"La leggenda di Robin Hood\", Lionel Barrymore in \"Da quando te ne andasti\", Walter Brennan in \"Aquile dal mare\" e moltissimi altri. Diede la voce a Brontolo in Biancaneve e i sette nani (doppiaggio del 1938). \nAssume in seguito la presidenza della pi\u00f9 importante compagnia di doppiaggio, la CDC.\nNel 1945 viene iniziato dalla loggia \"Rinascita\", all'Obbedienza di piazza del Ges\u00f9.\nMuore a Roma il 9 settembre 1963."}
{"id": "1361126", "revid": "11269856", "url": "https://it.wikipedia.org/wiki?curid=1361126", "title": "LeNORD", "text": ""}
{"id": "1361131", "revid": "339392", "url": "https://it.wikipedia.org/wiki?curid=1361131", "title": "Grand Prix Ouest France", "text": ""}
{"id": "1361137", "revid": "309289", "url": "https://it.wikipedia.org/wiki?curid=1361137", "title": "Nganasani", "text": "Gli nganasani (o nganasan, , tavgi) sono una delle popolazioni indigene della Siberia, la pi\u00f9 settentrionale di quelle del gruppo samoiedo. Vivono nella penisola del Tajmyr (per cui sono anche chiamati a volte taimyri), nell'oceano Artico e il loro territorio \u00e8 incluso nel Kraj di Krasnojarsk. Il loro insediamento principale \u00e8 il villaggio di Ust-Avam, ma sono molto diffusi anche nel capoluogo Dudinka del Circondario del Tajmyr (oggi fuso nel Territorio di Krasnojarsk). La loro tipica abitazione \u00e8 il \u010dum.\nParlano la lingua nganasan, origine samoieda.\nI nagaseni avam vivono nella parte occidentale della penisola del Tajmyr, nelle valli dei fiumi Pjasina, Dudipta e Boganida. Coloro i quali invece parlano il dialetto Vadeyev vivono nella tundra e nelle parti orientali del Tajmyr, nel distretto Chatangskij, tra il fiume Cheta, il lago Tajmyr e la baia di Chatanga. I nagaseni condividono il proprio territorio con i dolgani. A sud - sudest confinano con gli jakuti, a sudovest con gli eneti.\nLa popolazione nagasena \u00e8 oggi molto esigua nel numero, nel 2002 si contavano infatti solo 834 unit\u00e0. Durante gran parte della loro storia sono stati cacciatori nomadi, pescatori e allevatori di renne. Un significativo cambiamento al loro stile di vita si verific\u00f2 negli anni quaranta del XX secolo, quando le autorit\u00e0 sovietiche decisero di estirpare la religione sciamanica dei nagaseni, che fino ad allora avevano resistito a tutti i tentativi di conversione da parte dei missionari occidentali. Gli sciamani furono arrestati e i loro oggetti sacri confiscati. Dagli anni sessanta del Novecento furono inoltre costretti ad abbandonare lo stile di vita nomade per stabilirsi nei villaggi, a fianco di russi e dolgani. Il repentino cambiamento provoc\u00f2 un forte impatto nel morale della popolazione, causando tra i suoi membri molti problemi di alcolismo che persistono ancora oggi.\nSciamanesimo.\nIl relativo isolamento in cui i nagaseni sono vissuti ha fatto s\u00ec che la loro religione sciamanica, pur contaminata dal cristianesimo ortodosso a causa della sostanziale russificazione della zona avvenuta in era sovietica, abbia persistito fino ad oggi. \nAccanto a numerosi dei minori, venerano particolarmente Nguo (o Nuo), l'essere supremo e la sua sposa Na (o Nuo Nam), divinit\u00e0 delle nascite. Nel pantheon un posto particolare era inoltre riservato a Ku, dio del sole, in onore del quale, ogni febbraio, gli sciamani officiano il rito della \"purificazione della tenda\". Numerosi sono inoltre i sacrifici e le consacrazioni delle renne agli spiriti sovrani che, in questa particolare forma di sciamanesimo, abitano gli elementi e gli oggetti quotidiani. Seppur, come le altre popolazioni siberiane, non conoscano nelle proprie opere la raffigurazione degli dei \"maggiori\", i nagaseni sono soliti costruire piccole statue antropomorfe in legno o pietra che contengono al loro interno gli spiriti del clan, della famiglia o della casa: il loro nome \u00e8 \"kojka\" e la loro collocazione nelle abitazioni nagasene \u00e8 solitamente in una nicchia apposita vicino al focolare. \nPer quanto concerne la vita ultraterrena i nagaseni, a differenza degli altri samoiedi, influenzati pi\u00f9 profondamente dalle dottrine cristiane, credono in due tipi di anime: un'anima \"ombra\" che al momento della morte o scompare totalmente o si reca in cielo e una \"n'jlim\", anima che si va a ricollocare nel ventre della dea Na destinata a trasmigrare in un neonato."}
{"id": "1361138", "revid": "599013", "url": "https://it.wikipedia.org/wiki?curid=1361138", "title": "Suore maestre di Santa Dorotea, figlie dei Sacri Cuori", "text": "Le Suore maestre di Santa Dorotea, figlie dei Sacri Cuori sono un istituto religioso femminile di diritto pontificio: i membri di questa congregazione, dette popolarmente Dorotee di Vicenza, pospongono al loro nome la sigla S.D.VI.\nStoria.\nLa congregazione venne fondata dal sacerdote italiano Giovanni Antonio Farina (1803-1888), divenuto in seguito vescovo di Treviso e di Vicenza, che l'11 novembre 1836 affid\u00f2 la scuola di carit\u00e0 della parrocchia di San Pietro a Vicenza a una comunit\u00e0 di tre giovani donne dell'opera di Santa Dorotea, promossa da Luca Passi, intenzionate ad abbracciare la vita religiosa.\nL'istituto ricevette il pontificio decreto di lode da papa Gregorio XVI il 1\u00ba marzo 1839; le sue costituzioni, gi\u00e0 approvate il 2 maggio 1905, sono state riviste dopo il Concilio Vaticano II e nuovamente approvate il 18 giugno 1982.\nTra i suoi membri illustri va ricordata Maria Bertilla Boscardin, canonizzata nel 1961 da papa Giovanni XXIII; nel 2014 il fondatore Giovanni Antonio Farina \u00e8 stato proclamato santo da papa Francesco.\nAttivit\u00e0 e diffusione.\nLe Dorotee di Vicenza si dedicano all'istruzione e all'educazione cristiana della giovent\u00f9; gestiscono scuole, prestano servizio presso alcuni ospedali e altre istituzioni.\nOltre che in Italia, sono presenti in America del Sud (Brasile, Colombia, Ecuador, Messico), in Africa (Costa d'Avorio), in Asia (Giordania, Israele, India, Palestina, Siria), e in altri paesi d'Europa (Polonia, Spagna, Svizzera, Ucraina) la sede generalizia \u00e8 a Vicenza.\nAl 31 dicembre 2005, la congregazione contava 1.541 religiose in 179 case"}
{"id": "1361142", "revid": "539544", "url": "https://it.wikipedia.org/wiki?curid=1361142", "title": "Cash game", "text": "Nel poker il cash game, noto anche come ring game, indica propriamente il poker giocato con denaro reale o, pi\u00f9 frequentemente, con gettoni che hanno valore di denaro reale (\"table stakes\").\nAzzardo e \"rake\".\nIl cash game si gioca con molta libert\u00e0. Il buy-in \u00e8 a discrezione del giocatore; inoltre si possono comprare nuovi gettoni, sino al massimo consentito, ogni volta che non si \u00e8 in gioco, potendo anche lasciare il tavolo in ogni momento.\nQueste caratteristiche fanno s\u00ec che nel cash game non esista un vero giocatore vincitore, come accade invece nel poker sportivo giocato in tornei.\nQuando il giocatore entra nel tavolo pu\u00f2 prendere uno qualsiasi dei posti liberi e deve porre il \"sit in\", iniziando a giocare dalla mano successiva, salvo poi poter porre il \"sit out\" in qualsiasi momento. Quando si decide di tornare, solitamente bisogna porre un controbuio supplementare se non si \u00e8 gi\u00e0 nel \"big blind\". Inoltre se un giocatore lascia il tavolo prima della mano che lo vedeva come di \"small\" o \"big blind\", egli dovr\u00e0 pagare lo stesso le somme dei \"blinds\": si parla quindi di \"buio morto\" (\"dead blind\").\nLa casa da gioco ha diritto a prelevare una percentuale del piatto (\"rake\") con criteri a sua discrezione. In ogni caso solitamente la casa da gioco non prende alcun \"rake\" quando non si arriva al \"flop\" (\"no flop no drop\") o quando l'importo del piatto non ha raggiunto determinate cifre. \u00c8 per questo che nei casin\u00f2 i giochi sono solitamente a \"limite fisso\" (limit): infatti questa modalit\u00e0 \u00e8 meno dispendiosa per i giocatori che, potendo giocare pi\u00f9 piatti, permettono al casin\u00f2 di raccogliere i \"rake\". Infatti in modalit\u00e0 \"no limit\" i giocatori migliori riuscirebbero troppo facilmente a mandare a casa in poche mani i principianti.\nNormativa.\nItalia.\nIl cash game giocato dal vivo \u00e8 considerato gioco d'azzardo secondo le normative italiane, ad eccezione del gioco nei 4 casin\u00f2 autorizzati (Casin\u00f2 di Campione, Casino de la Vall\u00e9e, Casin\u00f2 di Sanremo, Casin\u00f2 di Venezia).\nIl cash game online \u00e8 regolamentato dal decreto AAMS n. 2011/190/Cgv dell'8 febbraio 2009, pubblicato in Gazzetta Ufficiale il 9 marzo 2011 (serie generale n. 56), attuativo dell'art. 24 della legge n. 88 del 7 luglio 2009 (commi da 11 a 26)."}
{"id": "1361144", "revid": "287204", "url": "https://it.wikipedia.org/wiki?curid=1361144", "title": "Silenziatore (armi)", "text": "Viene definito silenziatore il soppressore o moderatore di suono delle armi da fuoco.\nIn realt\u00e0 la definizione \"silenziatore\" \u00e8 incorretta, \u00e8 infatti pi\u00f9 apprezzabile utilizzare altri termini come \"soppressore\": il rumore dello sparo viene soppresso, non silenziato.\nStoria.\nI primi soppressori vennero progettati all'inizio del '900 ed utilizzati negli anni immediatamente successivi (1900-1910). I primi tentativi dell'austriaco Hutfless nel 1900 e il sistema brevettato nel 1902 dal tedesco Baudisch non ebbero seguito ma furono ripresi nel 1907, e successivamente evoluti, dall'americano Hiram Percy Maxim (figlio di Hiram Stevens Maxim) che arriv\u00f2 nel 1910 alla prima produzione in serie di silenziatori. Ancora pi\u00f9 perfezionato fu il suo modello del 1915 che venne adottato dall'esercito degli Stati Uniti durante la prima guerra mondiale utilizzandolo sui fucili Springfield M1903 assegnati ai tiratori scelti. La prima arma con silenziatore integrato fu progettata dall'americano Walther Westfall, un fucile che aveva la canna racchiusa in un silenziatore ad espansione.\nDurante la seconda guerra mondiale ci fu una rapida evoluzione dei silenziatori, con applicazioni che andavano dalle pistole, ai fucili e ai mitra. Realizzarono silenziatori e armi corte silenziate la Beretta, la Walther, la CZ e la Nagant con il modello M1895, rara eccezione di revolver facilmente silenziabile, data la caratteristica del tamburo che, prima dello sparo, avanzava su una sporgenza tronco-conica della canna e chiudeva lo spazio libero tipico dei revolver presente tra canna e tamburo. La perdita di pressione in questa via di fuga ha portato tra l'altro all'utilizzo sui revolver di munizioni pi\u00f9 potenti per ovviare a questo inconveniente. Nei fucili troviamo ancora lo Sprigfield nelle versioni M1903A3 e M1903A4 silenziata ed il tedesco K98k sul quale vennero applicati vari tipi di silenziatori della serie SD (SchallD\u00e4mpfer). Tra i mitra \u00e8 da citare particolarmente lo STEN nella versione MkIIS del 1942 prodotto in diverse migliaia di esemplari, seguito dal modello MkVI del 1943, versione silenziata del MkV.\nNegli USA venne realizzata nel 1942 per l'OSS la silenziosissima pistola \"OSS High Standard HDM Bell Silenced\" in calibro.22 LR che rimase in servizio fino al 1965. Quest'arma divenne particolarmente nota nel 1960 quando i Sovietici abbatterono l'U-2 pilotato dal Cap. Francis Gary Powers, agente della CIA, che aveva in dotazione tale arma.\nCaratteristiche.\nNell'immaginario comune si pensa erroneamente al sibilo con rumore pressoch\u00e9 nullo dei film o telefilm polizieschi e d'azione, nei quali spesso chi spara avvita un piccolo cilindro alla volata della canna. Nella realt\u00e0 il rumore emesso \u00e8 di gran lunga maggiore: la soppressione del suono \u00e8 appena percepibile.\nNell'utilizzo militare il silenziatore ha il duplice scopo di non allarmare l'avversario e di impedire che vengano individuate con immediatezza e precisione la direzione e la distanza da cui parte il colpo. In quest'ottica si ottiene anche l'effetto secondario di ridurre la vampa, ovvero l'emissione di luce (e fumi) e pertanto rende meno visibile il tiratore in condizioni di scarsa luminosit\u00e0. Non trascurabile, per il tiratore stesso, l'eliminazione del fastidio dovuto allo sparo. Quest'ultimo aspetto, dove consentito (non in Italia), \u00e8 l'unico da considerare in ambito sportivo.\nEsempi di applicazione.\nUn'arma di calibro medio, ad esempio un 9 mm come quello in dotazione alle forze di polizia italiane, produce un rumore di circa 140-150 dB. Per avere un termine di paragone, il rumore di un martello pneumatico a breve distanza \u00e8 di circa 100\u00a0dB.\nPer ridurre il rumore a valori ragionevoli, indicativamente a un terzo della misura espressa in dB (corrispondente a un'intensit\u00e0 da 100 milioni ad alcuni miliardi di volte inferiore), si devono utilizzare silenziatori con un diametro tra i 25 e 40\u00a0mm e di una lunghezza tra i 20 e i 35 cm circa, ovvero ben pi\u00f9 lunghi di una comune pistola ed evidentemente ingombranti rispetto all'arma.\nTecnica.\nIl silenziatore \u00e8 sostanzialmente un tubo di metallo, generalmente acciaio o alluminio, applicato alla canna e suddiviso in un numero variabile di camere di espansione separate da deflettori forati, sorta di rondelle metalliche con un foro di norma di 1\u00a0mm pi\u00f9 largo del calibro, attraverso le quali passa il proiettile. Su questa base esistono diverse varianti, alcuni per esempio sono dotati di membrane di gomma o plastica che si richiudono al passaggio del proiettile, idonei per i piccoli calibri come il .22 oppure con deflettori mobili collegati da una molla in modo che possano assorbire l'espansione dei gas dello sparo per poi ritornare allo stato iniziale.\nSilenziare un'arma non \u00e8 facile: prima di tutto \u00e8 necessario che il suono esca in massima parte dal vivo di volata, cio\u00e8 la parte terminale della canna dalla quale fuoriesce anche il proiettile (ci\u00f2 non \u00e8 vero, per esempio, per le armi a tamburo), quindi come gi\u00e0 spiegato sopra, il sistema di silenziatura deve essere dimensionato al rumore prodotto (cio\u00e8 pi\u00f9 il colpo \u00e8 potente, pi\u00f9 il silenziatore dovr\u00e0 essere voluminoso o usare materiale maggiormente fonoassorbente). Occorre inoltre che la volata dell'arma permetta l'inserimento del silenziatore, in genere a vite o a baionetta. Ci\u00f2 pu\u00f2 comportare necessarie modifiche alla canna ed a volte la sostituzione della canna stessa.\nUn altro dei problemi nella silenziatura di un'arma si ha nel fatto che molte cartucce sono supersoniche (superano cio\u00e8 la velocit\u00e0 del suono) ed il rumore secco dato dal superamento del muro del suono non \u00e8 silenziabile. Per ovviare a questo inconveniente, fino alla seconda guerra mondiale sono state prodotte da americani, britannici, tedeschi e sovietici, munizioni subsoniche espressamente dedicate alle armi silenziate.Per \"munizione subsonica\" si intende un proiettile che non superi la soglia di 330\u00a0m/s: una volta raggiunta tale velocit\u00e0, infatti, il proiettile infrange il muro del suono, producendo il tipico suono dello sparo. \nSe l'arma in questione presenta sia un silenziatore delle dimensioni corrette che il tipo di munizione subsonica corretta, allora il rumore prodotto sar\u00e0 notevolmente ridotto. Ad esempio, considerando uno sparo prodotto da un fucile di medio calibro (5,56 mm NATO) con munizioni di tipo \"sd\" (silenced) e un silenziatore adatto all'arma, il rumore prodotto a una distanza di 50\u00a0m da chi ascolta \u00e8 simile allo sbattere violento di una porta.\nBisogna inoltre considerare che i gas e le particelle di polvere combusta che escono dalla canna vanno a depositarsi sul materiale fonoassorbente riducendone col tempo l'efficacia.\nLegislazione.\nItalia.\nCon il D.Lgs 104/2018, che recepisce la direttiva europea 2017/853, in Italia i silenziatori non sono pi\u00f9 \"parte di arma\".\nPossono essere introdotti nel territorio dello Stato, fabbricati o venduti solo se destinati all'esportazione o alla fornitura a Forze Armate o altri corpi armati dello Stato (art. 2 L. 110/75). In ogni caso \u00e8 richiesta la licenza di cui all'art. 31 TULPS (RD 773/31), motivo per cui non possono considerarsi materiale d'armamento o parti di armi da guerra se non nei casi previsti dalla L. 185/90.\nI silenziatori detenuti legalmente alla data del 4 novembre 2013 (entrata in vigore del DLgs 121/2013) possono continuare ad essere detenuti ed usati e possono essere ceduti tra privati analogamente alle armi corte semiautomatiche o a ripetizione cal. 9mm Luger. Non essendo pi\u00f9 parti di arma non \u00e8 richiesto alcun titolo autorizzativo per l'acquisto n\u00e9 sono pi\u00f9 soggetti all'obbligo di denuncia di cui all'art. 38 TULPS."}
{"id": "1361146", "revid": "180559", "url": "https://it.wikipedia.org/wiki?curid=1361146", "title": "World Baseball Classic 2006", "text": "Il World Baseball Classic 2006 \u00e8 stata la prima edizione di questo torneo, che include anche i giocatori della Major League Baseball. Si \u00e8 svolto dal 3 al 20 marzo in diversi stadi negli Stati Uniti, in Giappone e a Porto Rico.\n\u00c8 stato vinto dalla nazionale giapponese guidato da Sadaharu Oh, che ha sconfitto in finale la rappresentativa cubana.\nFormula.\nLe squadre sono state scelte attraverso degli inviti dalla MLB, che ha scelto le 16 nazioni pi\u00f9 forti e rappresentative del baseball nel mondo. Non si sono quindi svolti tornei di qualificazione.\nIl torneo si divideva in tre fasi: la prima a gironi, con 4 gruppi da 4 squadre ognuno, che permetteva alle prime due di passare alla seconda fase, sempre a gironi, che vedeva confrontarsi nel gruppo 1 le due migliori dei gruppi A e B, mentre nell'altro le due migliori dei gruppi C e D. Accedevano alla fase finale le prime due classificate di ogni girone, che si sfidavano l'una contro l'altra nelle semi-finali. Da queste due partite uscivano le due finaliste che si contendevano il titolo in uno scontro diretto.\nStatistiche di attacco.\nOrdinate in base alla media battuta"}
{"id": "1361150", "revid": "339392", "url": "https://it.wikipedia.org/wiki?curid=1361150", "title": "Vangelista", "text": ""}
{"id": "1361155", "revid": "113779686", "url": "https://it.wikipedia.org/wiki?curid=1361155", "title": "Silenziatore (motore)", "text": "Il silenziatore viene utilizzato per ridurre i rumori prodotti dai motori a scoppio utilizzati in ambienti dove devono essere rispettate\nle normative sull'inquinamento acustico (automezzi, compressori stradali, locomotori diesel ed altri). Nel caso degli autoveicoli, motoveicoli e autocarri, il silenziatore \u00e8 una parte dell'impianto di scarico che viene comunemente chiamato marmitta.\nFunzione nei vari motori.\nIl silenziatore ha una diversa importanza a seconda del motore su cui deve essere montato.\nMotori a due tempi.\nNel motore a due tempi il silenziatore \u00e8 parte integrante dell'impianto di scarico, definito espansione e incide in modo importante sulle prestazioni, determinando la velocit\u00e0 di svuotamento durante la fase di espansione dei gas nei cilindri.\nAdoperando silenziatori lunghi e/o con diametro ristretto si favorir\u00e0 lo sfruttamento del motore ai bassi regimi (gare di enduro), con silenziatori corti e/o con diametro elevato si favorir\u00e0 lo sfruttamento del motore agli alti regimi (gare di velocit\u00e0) mentre con silenziatore di lunghezza e/o diametro intermedi si favorir\u00e0 lo sfruttamento del motore ai regimi intermedi, senza penalizzare eccessivamente il funzionamento negli altri regimi (gare di motocross). Questa caratterizzazione \u00e8 ovviamente generica, fermo restando gli specifici accorgimenti adottati in ogni disciplina in base alle scelte del pilota\nIn alcune situazioni pu\u00f2 capitare che il silenziatore si ostruisca o occluda, a causa di eccessivo deposito d'olio, portando ad una riduzione della potenza sviluppata od allo spegnimento del motore. Tale fenomeno pu\u00f2 capitare soprattutto con i silenziatori che hanno il tubo centrale munito di strozzatura o molto ricurvo; per risolvere il problema \u00e8 necessario togliere l'ostruzione, preferibilmente utilizzando un utensile per eliminare la gran parte dell'ostruzione e a seguire utilizzare un solvente.\nMotori a quattro tempi.\nApplicato su questi motori il silenziatore riesce a ridurre l'emissione sonora, generalmente a discapito delle prestazioni. La presenza di un silenziatore nell'impianto di scarico genera un'onda di contropressione che, per quanto si cerchi di minimizzarla in fase progettuale, contrasta l'uscita dei gas di scarico dai cilindri, incidendo sul rendimento ai vari reg\u00ecmi.Adoperando scarichi lunghi e /o con un diametro ridotto si favorir\u00e0 i bassi regimi, invece con scarichi corti e/o con diametro elevato si favorir\u00e0 il funzionamento agli alti regimi.\nTipo di silenziatore.\nEsistono tre principali tecniche di silenziamento, talvolta utilizzate contemporaneamente nei dispositivi:\nStruttura.\nIl silenziatore pu\u00f2 essere realizzato in vari modi:\nManutenzione.\nQuesto elemento \u00e8 una delle parti dello scarico pi\u00f9 soggette ad usura, sia per le sue caratteristiche che per la sua esposizione:\nAccessori.\nIl silenziatore pu\u00f2 essere dotato di diversi accessori a seconda dell'utilizzo e della conformazione del mezzo sul quale \u00e8 montato. Vengono di seguito descritti gli accessori pi\u00f9 utilizzati."}
{"id": "1361156", "revid": "115733693", "url": "https://it.wikipedia.org/wiki?curid=1361156", "title": "Colle delle Traversette", "text": "Il Colle delle Traversette (in francese \"Col de la Traversette\") \u00e8 un valico alpino delle Alpi Cozie a 2.950\u00a0m di quota che unisce la Valle Po in Italia con la Valle del Guil in Francia. Secondo la classificazione orografica SOIUSA il colle separa il gruppo alpino Granero-Frioland dal gruppo del Monviso propriamente detto.\nStoria.\nIl valico \u00e8 conosciuto da molto tempo, e gi\u00e0 in epoca medioevale era utilizzato per i collegamenti tra il regno di Francia ed il Marchesato di Saluzzo. Data la difficolt\u00e0 d'accesso dell'ultima parte dal lato italiano, a fine XV secolo vi fu un accordo tra i due Stati per realizzare pi\u00f9 in basso un tunnel che permettesse di evitare l'attraversamento del colle: si tratta del Buco di Viso, ancora oggi percorribile a piedi.\nAccesso.\nL'accesso dalla parte italiana avviene partendo dal Pian del Re, in comune di Crissolo, e risalendo la parte superiore della valle Po seguendo il sentiero \"V16\". Questo non presenta particolari difficolt\u00e0 fino alle casermette alla base delle pareti della punta delle Traversette; da qui in avanti il sentiero diventa pi\u00f9 erto, e soprattutto, dopo il bivio per il succitato Buco di Viso, abbastanza esposto. Date la quota (oltre 2.900\u00a0m) e l'esposizione ad est, questa parte di sentiero tende a mantenere l'innevamento fino a tardi, per cui chi volesse raggiungere il colle ad inizio estate dovrebbe portarsi piccozza e ramponi.\nL'accesso dal lato francese \u00e8 meno problematico. Il sentiero parte dalla Valle del Guil e sale a mezza costa con pendenza abbastanza dolce fino al colle.\nEscursionismo ed alpinismo.\nDal valico ha inizio la via normale per le rocce Fourioun, situate a sud del colle. Percorrendo la cresta verso nord, si pu\u00f2 invece raggiungere la punta delle Traversette; si tratta per\u00f2 di un percorso con difficolt\u00e0 gi\u00e0 alpinistiche.\nIl passaggio del \"Colle delle Traversette\" \u00e8 inserito in diversi itinerari escursionistici: oltre al giro di Viso, tour di alcuni giorni intorno al Monviso, passano di qua gli itinerari a lungo percorso \"Grande Traversata delle Alpi\" e \"Via Alpina\".\nLeggende.\nUna delle pi\u00f9 note leggende tramandate nelle valli piemontesi che riguardano il Monviso \u00e8 quella del suo attraversamento da parte di Annibale e del suo esercito (elefanti compresi), diretti a Roma. Si racconta che Annibale, addentratosi fra le gole alpine alla ricerca di un valico, avesse trovato nient'altro che aspre e dirupate pareti rocciose. Stanco di tanti impedimenti ma volendo assolutamente passare, il cartaginese speriment\u00f2 un metodo singolare ed efficace per aprirsi un varco in mezzo alla montagna impervia. Fece accatastare attorno ad una rupe che sbarrava il passaggio una gran quantit\u00e0 di legname e diede ordine che venisse incendiato. Quando la roccia divenne rovente, la fece inondare d'aceto. Altern\u00f2 fuoco e aceto pi\u00f9 volte finch\u00e9 la roccia divenne frantumabile con il piccone, e lui pot\u00e9 passare assieme all'esercito e alla sua sete di conquista. Il luogo del valico cos\u00ec aperto resta a tutt'oggi ignoto anche se alcuni storici come sir Gavin de Beer suggeriscono che si tratti proprio dell'odierno colle delle Traversette."}
{"id": "1361160", "revid": "767487", "url": "https://it.wikipedia.org/wiki?curid=1361160", "title": "Peter Cunnah", "text": "Peter Cunnah \u00e8 maggiormente conosciuto come cantante solista e compositore nel gruppo dance/pop D:Ream (inizialmente un duo, formato da Cunnah assieme al DJ, musicista e produttore Al Mackenzie.\nPrima di formare i D:Ream, Cunnah \u00e8 stato il chitarrista solista della band Tie The Boy. Dopo aver firmato un contratto con la Mother Records, il gruppo si trasferisce da Belfast a Londra, dove si scioglie per\u00f2 subito dopo, a causa di continue discussioni tra i membri. La band si ripropone successivamente come un duo, ricevendo un'accoglienza positiva nelle discoteche, ottenendo subito un contratto con una casa discografica, la Magnet Records, distribuita dalla major Warner Bros. Dopo lo scioglimento di un gruppo che, comunque, gi\u00e0 consisteva in una \"one man band\", Peter Cunnah continuer\u00e0 sia a produrre materiale da solista che a collaborare con altri artisti e gruppi, lavorando come compositore e produttore dietro le quinte. Nel 2001, conosce il cantante e musicista italiano Alex Baroni, collaborando al suo brano \"C'\u00e8 di pi\u00f9\" del 2004, dove suona per lo pi\u00f9 la chitarra. Tra le altre cose Peter \u00e8 comparso come voce solista nel singolo \"Love on the Run\" di Chicane, del 2003, e ha collaborato alla realizzazione della musica per l'anime \"Inuyasha\". Ha fatto ritorno agli spettacoli dal vivo con una nuova band, gli Shane."}
{"id": "1361164", "revid": "1632387", "url": "https://it.wikipedia.org/wiki?curid=1361164", "title": "The Winter Wake", "text": "The Winter Wake \u00e8 il terzo album della power/folk metal band italiana Elvenking. \nLa canzone \"Rouse Your Dream\" far\u00e0 parte della colonna sonora del film australiano \"Little Black Dress\" diretto da F. Bramwell Noah che \u00e8 uscito nel 2009.\nFormazione.\nUlteriori musicisti.\nCoro\nThe String Quartet (arrangiato da Elyghen):"}
{"id": "1361165", "revid": "253269", "url": "https://it.wikipedia.org/wiki?curid=1361165", "title": "Lois Maxwell", "text": "\u00c8 conosciuta, in particolare, per aver interpretato - da \"Licenza di uccidere\" (1962) a \"Bersaglio mobile\" (1985) - il ruolo di Miss Jane Moneypenny, segretaria di M, capo del British Secret Intelligence Service, in quattordici film della serie concernente l'Agente 007 James Bond, nato dalla penna di Ian Fleming, lavorando al fianco di diversi attori che hanno interpretato il ruolo dell'agente 007, ossia Sean Connery, George Lazenby e Roger Moore.\nUtilizz\u00f2 talvolta il nome di Lois Maxwell-Marriott, dal nome del marito Peter Churchill Marriott, da cui ebbe due figli: Melinda, nata nel 1958, e Christian, nato l'anno successivo.\nBiografia.\nOriginaria dell'Ontario, figlia di un insegnante e di un'infermiera, durante la seconda guerra mondiale, lasci\u00f2 la famiglia per arruolarsi appena quindicenne (e senza rivelare la vera et\u00e0) nella Royal Canadian Army. Inizialmente impiegata con funzioni di soldato, ben presto entr\u00f2 a far parte dell'Army Entertainment Corps, iniziando a viaggiare in Europa negli spettacoli tenuti per le truppe canadesi. La verit\u00e0 sulla sua et\u00e0 fu scoperta quando il gruppo di artisti del quale faceva parte fece tappa a Londra. Per evitare il rimpatrio, si iscrisse alla prestigiosa Royal Academy of Dramatic Arts (RADA).\nQuasi ventenne, nel 1946 si trasfer\u00ec a Hollywood. Il debutto nel mondo del cinema di Lois Maxwell risale allo stesso anno, in un film nel quale non fu per\u00f2 accreditata tra gli interpreti: \"Scala al paradiso\". \nL'anno dopo appariva in una serie di fotografie per la rivista \"Life\", in cui venivano ritratte nuove \"stelle\" del cinema, fra cui Marilyn Monroe. Fra le sue prime interpretazioni, vi fu quella accanto al futuro presidente degli Stati Uniti d'America Ronald Reagan ed alla \"bambina prodigio\" Shirley Temple nel film \"Et\u00e0 inquieta\" (1947), che le valse il Golden Globe come miglior attrice debuttante. In quel periodo recit\u00f2 anche in una piccola parte in un episodio della serie ITC \"The Baron\", \"Something for a RainyDay\".\nLa sua filmografia, oltre alla serie di film con l'agente 007, include anche \"Pazzia\" (1948), per cui vinse il Golden Globe per il ruolo di Ruth Collins, \"Aida\" (1953), in cui vestiva i panni di Amneris e a cui dava la voce il mezzosoprano italiano Ebe Stignani, \"Kill Me Tomorrow\" (1957) e \"Lolita\" (1962), in cui figurava nel ruolo dell'infermiera Mary Lore.\nDal 1950 al 1955 prov\u00f2 nuovamente l'avventura in Europa, trasferendosi a vivere a Roma, e alternando l'attivit\u00e0 di attrice a quella di pilota di automobilismo, sport del quale era appassionata. Apparve nei film \"Amori e veleni\" (1952), accanto ad Amedeo Nazzari, e \"La grande speranza\" (1954), un film di guerra diretto da Duilio Coletti. Durante un viaggio a Parigi incontr\u00f2 il futuro marito, il produttore televisivo Peter Marriott, con il quale convol\u00f2 a nozze nel 1957. La coppia si trasfer\u00ec a vivere a Londra, dove nacquero nei due anni successivi i loro due figli, Melinda e Christian. Il suo incontro con il personaggio che le avrebbe portato maggiore notoriet\u00e0, \"Miss Moneypenny\", risale al 1962, ma nel 1967 l'attrice apparve anche in un film per la televisione prodotto dalla EON Productions e intitolato \"Welcome to Japan, Mr. Bond\".\nNegli anni sessanta Maxwell interpret\u00f2 numerosi episodi di serie televisive sia per il mercato britannico che per il mercato canadese. Come protagonista, sul finire della decade, interpret\u00f2 la serie \"Adventures in Rainbow Country\", e, accanto a Roger Moore episodi de \"Il Santo\" e di \"Attenti a quei due\". Prest\u00f2 la voce al personaggio di Atlanta nella \"science fiction\" per l'infanzia \"Stingray\" (1963). In un episodio della serie \"UFO\" sostitu\u00ec, col nome di Miss Holland, l'abituale segretaria del Comandante Straker. \u00c8 apparsa poi nell'horror \"Gli invasati\" (1963), in \"O.K. Connery\" (1967), parodia italiana della serie sull'agente segreto James Bond, e \"Endless Night\" (1971), tratto da una novella di Agatha Christie. L'ultimo film da lei interpretato \u00e8 stato il \"thriller\" \"Il quarto angelo\" (2001), dove recita al fianco di Jeremy Irons, Jason Priestley, Forest Whitaker e Charlotte Rampling.\nRimasta vedova nel 1973, Maxwell fece ritorno in Canada, stabilendosi a Toronto. Qui inizi\u00f2 a scrivere per il \"Toronto Sun\" firmando con lo pseudonimo che l'aveva resa celebre: \"Miss Moneypenny\". Donna eclettica, oltre che attrice capace, decise di darsi agli affari intraprendendo un'attivit\u00e0 nel settore tessile ma nel 1994 prefer\u00ec fare ritorno in Inghilterra per restare vicina alla figlia, ritirandosi quindi lontana dai clamori della vita mondana in un \"cottage\" nel villaggio di Frome (Somerset). Fino al 2001 ha vissuto in Gran Bretagna; dopo che le era stato diagnosticato un tumore si \u00e8 trasferita in Australia, dove ha trascorso gli ultimi anni di vita. \u00c8 morta all'et\u00e0 di ottant'anni dopo un breve ricovero al Fremantle Hospital."}
{"id": "1361170", "revid": "125836312", "url": "https://it.wikipedia.org/wiki?curid=1361170", "title": "Daihatsu Materia", "text": "La Daihatsu Materia \u00e8 una monovolume di ridotte dimensioni di segmento B prodotta dal casa automobilistica giapponese Daihatsu dal 2006 al 2016.\nIn Giappone e Taiwan, a differenza dell'Europa, l'automobile \u00e8 nominata Daihatsu Coo. In Giappone, \u00e8 venduta anche dalla Toyota, con il nome Toyota bB, e dalla Subaru, con il nome Subaru Dex.\nLa commercializzazione della vettura con marchi Daihatsu e Subaru ha avuto termine alla fine del 2012; \u00e8 restata in produzione a marchio Toyota sino a met\u00e0 del 2016 quando la produzione \u00e8 cessata.\nMeccanica.\nLa vettura debutt\u00f2 in Giappone nel dicembre 2005 con la produzione e le vendite che vennero avviate in patria nella primavera dell\u2019anno successivo, mentre la Materia europea venne presentata al salone dell\u2019automobile di Parigi nell\u2019autunno del 2006 e le vendite partirono in Europa nella fine dello stesso anno.\nNacque per sostituire il modello YRV che ottenne un buon successo sul mercato europeo, ma non in madrepatria. A differenza della progenitrice presenta una carrozzeria squadrata e un abitacolo molto spazioso andando in diretta concorrenza contro la Nissan Cube che proprio in Giappone stava ottenendo un enorme successo di vendite.\nLa \"Daihatsu Materia\" \u00e8 basata sulla piattaforma di seconda generazione della Daihatsu Sirion e della Toyota Yaris; equipaggiata con due motori da 1,3 e 1,5 litri non dispone di motorizzazioni diesel mentre \u00e8 stata invece resa disponibile anche in versione a trazione integrale. Dal 2007 in Italia \u00e8 proposta anche con alimentazione Bi-fuel (benzina e GPL) denominata \"GreenPowered\". L'impianto \u00e8 montato su tutte le versioni comprese le automatiche e le 4WD.\nPer quanto riguarda la trasmissione sono disponibili sia cambio manuale che cambio automatico."}
{"id": "1361175", "revid": "1718925", "url": "https://it.wikipedia.org/wiki?curid=1361175", "title": "Mic Sokoli", "text": "Nacque in una famiglia di patrioti: suo padre Sokol Rama e suo zio Binak Alia guidarono le ribellioni dei montanari albanesi contro le riforme del governo turco (riforme di Tanzimat); il bisnonno, Dash Sokoli, fu una figura leggendaria del XVIII secolo.\nAll'et\u00e0 di 7 anni perse il padre ucciso dai turchi e fu cresciuto dalla nonna. A 15 anni partecip\u00f2 al primo tafferuglio contro i turchi dove tent\u00f2 di uccidere l'assassino di suo padre (\u00c7aush Faruk). Nel 1855 combatt\u00e9 la prima battaglia contro le truppe Montenegrine, strappando la bandiera dalle mani dei nemici. In una battaglia nel 1881 mor\u00ec come un vero eroe, sacrificando la sua vita ponendosi davanti a uno dei tanti cannoni nemici che stavano decimando l'esercito albanese, permettendo la distruzione del cannone e ispirando gli altri combattenti. "}
{"id": "1361180", "revid": "1728", "url": "https://it.wikipedia.org/wiki?curid=1361180", "title": "Carlo Errera", "text": "Comp\u00ec gli studi superiori a Firenze e sotto la guida di Pasquale Villari svilupp\u00f2 la sua passione per la storia della geografia\nFu particolarmente noto, anche all'estero, per la sua opera \"L'epoca delle grandi scoperte geografiche\" del 1902.\nSi occup\u00f2 anche di osservazioni di fenomeni fisici."}
{"id": "1361182", "revid": "394", "url": "https://it.wikipedia.org/wiki?curid=1361182", "title": "CUS Genova Rugby", "text": "Il CUS Genova Rugby \u00e8 un club italiano di rugby a 15 di Genova, sezione rugbistica del CUS Genova, fondato nel 1947.\nStoria.\nIl CUS Genova Rugby venne fondato nel 1947, sotto la presidenza di Antonino Lo Giudice, cui succedette Emanuele Scarpiello, che mantenne la presidenza per 33 anni, dal 1949 al 1982, diventando un'icona per il rugby non solo a Genova, ma ancor di pi\u00f9 nel mondo dello sport universitario.\nDal 1982 la presidenza \u00e8 passata a Mauro Nasciuti, che ha detenuto la carica fino al 2016, quando \u00e8 passata a Maurizio Cechini.\nNella sua storia il CUS Genova Rugby ha disputato oltre 60 campionati nazionali di rugby, di questi 15 nella Serie A, 41 in Serie B e solo 6 in Serie C, \u00e8 negli anni \u201860 che diventa uno dei pi\u00f9 importanti club italiani, per arrivare nei primi anni \u201870, guidato da Marco Bollesan a raggiungere per ben tre volte il secondo posto assoluto. Retrocede nel campionato 1973-74 per ritornare in Serie A nel 1981-82, per poi retrocedere in Serie B l'anno successivo.\nPer diversi anni \u00e8 protagonista in Serie B, sfiorando pi\u00f9 volte la promozione alla serie superiore, che avviene solo nella stagione 2012-13.\nNegli ultimi sei anni il progetto, che prevedeva la Serie A come primo punto di approdo, ha visto alternarsi in panchina prima il tecnico neozelandese Ian Snook, e a seguire un altro neozelandese, Paul Martin. Al termine di queste esperienze esotiche il club ha affidato la panchina a Rocco Tedone, ex pilone del CUS anni \u201870-\u201880, che nella stagione 2012-13 ha conquistato la promozione dopo un'avvincente gara di andata e ritorno contro il CUS Perugia che ha visto la presenza sugli spalti del Carlini di oltre 3.000 spettatori guidati dal sindaco di Genova, Marco Doria grande appassionato della palla ovale.\nNel campionato di Serie A girone 2, successivo, Rocco Tedone \u00e8 stato riconfermato alla guida della prima squadra, ma dopo un ottimo inizio di stagione sono arrivate una lunga serie di sconfitte che hanno portato all'avvicendamento in panchina con Stefano Bordon. Conquistata un'insperata salvezza attraverso i play-out disputati contro il Romagna RFC il tecnico rodigino \u00e8 stato confermato alla guida dei goliardi biancorossi. Nella stagione 2016-17 la squadra viene affidata a Tosh Askew, tecnico inglese con esperienze a Leicester, e nelle selezioni giovanili della nazionale inglese.\nBacino di riferimento.\nLa maggior parte degli atleti della prima squadra proviene da Genova e la collocazione cittadina dello Stadio Carlini permette di avere un bacino di utenza comodo per l\u2019intera citt\u00e0.\nSettore giovanile.\nNegli ultimi anni \u00e8 nato un rapporto di collaborazione tra la S.S. Genova Rugby ed il CUS Genova Rugby. In questa alleanza nasce la Scuola di Rugby \u201cEmanuele Scarpiello\u201d, settore giovanile del CUS Genova, in memoria dello storico personaggio dello sport genovese, deceduto nel 2004. Nel settore giovanile il CUS Genova vanta numerosi successi, come quello dell'Under 15 2008-09 semifinalista Nazionale dopo aver vinto il Trofeo delle Alpi, cos\u00ec come l'aveva vinto l'Under 19, unica giovanile di squadra di Serie B ad aver giocato tutte e 10 le edizioni del Campionato U19 Gruppo 1 Nazionale, segno di una grande attenzione verso le nuove leve, suffragata dagli oltre 300 ragazzi che a partire dall'Under 9 all'Under 13 praticano il rugby nella Scuola di Rugby Scarpiello, mentre le due Under 15 e 17 e l'Under 20 vestono la maglia del CUS Genova Rugby.\nStadio.\nDopo diversi anni in cui lo Stadio La Sciorba ha ospitato le partite della compagine biancorossa, grazie ad una profonda ristrutturazione operata dal Comune di Genova, il CUS Genova Rugby ha ripreso a giocare le sue partite in casa allo Stadio Carlini, tempio storico del rugby genovese.\nDal 2012 il nuovo manto in erba sintetica dalle misure regolamentari, ospita infatti sia gli allenamenti che le partite di tutte le formazioni cussine.\nGiocatori di rilievo internazionale.\n\"Di seguito i giocatori del club che hanno vestito la maglia della nazionale italiana:\""}
{"id": "1361192", "revid": "486946", "url": "https://it.wikipedia.org/wiki?curid=1361192", "title": "Et\u00e0 dei comuni", "text": ""}
{"id": "1361197", "revid": "547034", "url": "https://it.wikipedia.org/wiki?curid=1361197", "title": "Trial delle Nazioni", "text": "Il Trial delle Nazioni, conosciuto anche con i nomi \"trial des nations\", \"trial of nations\" o con l'acronimo \"TDN\", \u00e8 l'unico evento di squadra in uno sport individuale com'\u00e8 il trial.\nIl Trial delle Nazioni, cos\u00ec come i suoi corrispondenti Motocross delle Nazioni, Supermoto delle Nazioni e ISDE, \u00e8 l'evento che in pratica chiude le stagioni dei campionati di trial, svolgendosi solitamente a fine settembre, quando il mondiale si \u00e8 gi\u00e0 concluso.\nAll'evento partecipano 4 piloti per nazione, le penalit\u00e0 (punti) che raccolgono sul percorso vengono poi sommati e determinano il punteggio finale, ovviamente si laurea campione del mondo il team che ha raccolto meno punti. Dal 2000 si corre anche il Trial delle Nazioni femminile e vi partecipano 3 piloti per nazione.\nIl Trial delle Nazioni si disputa dal 1984 e dal 2002 \u00e8 affiancato da un trofeo al coperto, il Trial delle Nazioni Indoor."}
{"id": "1361201", "revid": "253269", "url": "https://it.wikipedia.org/wiki?curid=1361201", "title": "Robert Hardy", "text": "\u00c8 stato un noto attore di cinema, teatro e televisione. \u00c8 stato anche un esperto di longbow.\nBiografia.\nHardy \u00e8 nato a Cheltenham, nel Gloucestershire, da Jocelyn Dugdale ed Henry Harrison Hardy, che era il preside del locale College. Frequent\u00f2 la famosa Rugby School, dove si narra nacque il gioco del rugby e che fu frequentata da illustri personaggi come Lewis Carroll, Neville Chamberlain, Salman Rushdie e molti altri. Fu durante la rappresentazione dell'\"Enrico V\" che Hardy svilupp\u00f2 un interesse nelle strategie militari medievali, questa passione fu tale da spingerlo a scrivere e realizzare un acclamatissimo documentario sulla battaglia di Azincourt.\nSuccessivamente prosegu\u00ec gli studi al Magdelen College dell'Universit\u00e0 di Oxford dove, dopo l'interruzione per prestare il servizio militare nella \"Royal Air Force\" a Docking, consegu\u00ec il \"Bachelor of Arts\" con \"Honours Degree\" in Inglese. Al Magdelen College conobbe Richard Burton, con il quale ha stretto una forte amicizia. In un'intervista radiofonica per la BBC defin\u00ec \"squallida\" la sua esperienza universitaria, in quanto il suo reale interesse era per la storia medievale. Conserv\u00f2 per\u00f2 ottimi ricordi dello studio di C. S. Lewis e di J. R. Tolkien.\nCarriera.\nHardy inizi\u00f2 come attore classico, interpretando Sicinio nel 1959 accanto a Laurence Olivier nel \"Coriolano,\" diretto da Peter Hall a Stratford-upon-Avon. In seguito apparve nell\"'Enrico V\" di Shakespeare sia a teatro sia nello sceneggiato televisivo \"An Age of Kings\" (1960), successivamente fu Coriolano in \"The Spread of the Eagle\" (BBC, 1963) e Sir Toby Belch per il \"BBC Television Shakespeare\" nel 1980.\nIn TV.\nNel corso degli anni, Hardy ha recitato in numerosi ruoli anche televisivi. Il suo primo ruolo continuativo \u00e8 stato nella parte dell'uomo d'affari Alec Stewart nella pluripremiata serie televisiva britannica \"The Trobleshooters\" per la BBC (1966-1970). Hardy ottenne ulteriore fama dalla sua interpretazione dell'ambiguo sergente dell'Abwehr Gratz nella serie di guerra \"Manhunt\" della London Weekend Television. Nel 1975 interpret\u00f2 il principe Alberto nel serial televisivo di 13 ore \"Edoardo VII\" principe di Galles.\nGrandissimo successo ebbe nell'interpretazione del veterinario Siegfried Farnon nella longeva serie \"Creature grandi e piccole\" (1978-1990), tratta dai racconti di James Herriot. Nella commedia della ITV \"Hot Metal\" (1986-88) Hardy interpretava due ruoli: quello del direttore di una rivista, Twiggy Rathbone (ispirato nemmeno troppo velatamente a Rupert Murdoch) e quello del suo sfruttato editore, Russell Spam.\nNel 1993 Hardy apparve nell'episodio \"Twilight of the Gods\" della serie \"Ispettore Morse\" nella parte di Andrew Baydon, un imprenditore di successo dall'oscuro passato di guerra. Nel 2002 interpret\u00f2 l'eccentrico professor Neddy Welch nella co-produzione WTTV/WGBH Boston \"Lucky Jim\", tratta da un racconto di Kingsley Amis. Nel 2010 Hardy recit\u00f2 la parte di Sir Malcolm nell'episodio \"Dark Matter\" della serie \"Lewis\".\nHardy detiene il \"primato\" per aver interpretato sia Winston Churchill che Franklin D. Roosevelt, entrambi in pi\u00f9 di un'occasione. La principale interpretazione di Churchill la fece in \"Winston Churchill: The Wilderness Years\" (1981), per il quale vinse il premio BAFTA; ulteriori interpretazioni furono in \"Un messaggio dagli spiriti\", \"Bomber Harris\" e \"War and Remembrance\". Recit\u00f2 invece nella parte di Roosevelt nella serie BBC \"Bertie and Elizabeth\" e nella mini-serie francese \"Le Grand Charles\" sulla vita di Charles de Gaulle.\nCinema.\nSul grande schermo ha recitato con Richard Burton nel celebre \"La spia che venne dal freddo\" (1965). Successivamente ha interpretato il Ministro della Magia Cornelius Caramell nel secondo (2002), terzo (2004), quarto (2005) e quinto (2007) capitolo della saga di \"Harry Potter\".\nAltro.\nIn radio ha interpretato Lord Malan in \"His Master's Voice\".\nSempre in radio, la sua interpretazione vocale di Robin Hood in \"Tale Spinners For Children\", un LP degli anni Sessanta, \u00e8 considerata tra le migliori interpretazioni di Robin Hood di sempre. La sua voce fu anche quella di D'Artagnan ne \"I tre moschettieri\" e quella di Fr\u00e9d\u00e9ric Chopin in \"The Story of Chopin\".\nVita privata.\nNel 1952 si \u00e8 sposato con Elizabeth Fox (figlia di Sir Lionel Fox), dalla quale ha divorziato nel 1956: da questo matrimonio \u00e8 nato il figlio Paul. Nel 1961 ha sposato la costumista Sally Pearson (figlia di Gladys Cooper e cognata di Robert Morley) dalla quale ha divorziato nel 1986: da questo matrimonio sono nate Emma e Justine. Hardy era amico intimo dell'attore Richard Burton, che aveva conosciuto a Oxford. Al Cheltenham Literature Festival del 2012 raccont\u00f2 alcuni ricordi della loro amicizia durante i tempi di guerra e lesse degli estratti del diario di Burton, appena pubblicato.\nDurante l'interpretazione dell'\"Enrico V\" di Shakespeare, Hardy cominci\u00f2 ad interessarsi di guerre medievali ed in seguito scrisse e present\u00f2 in televisione un documentario di successo con soggetto la battaglia di Azincourt, avvenuta durante la guerra dei cent'anni. In questa battaglia gli inglesi per l'ultima volta usarono il \"longbow\" (letteralmente \"arco lungo\"), che si rivel\u00f2 fondamentale per supplire all'inferiorit\u00e0 numerica in battaglia, in uno scontro di una certa portata. Hardy \u00e8 un riconosciuto esperto di quest'arma: ha scritto due libri sul longbow, \"Longbow: A Social and Military History\" e \"The Great Warbow; From Hastings to the Mary Rose\" con Matthew Strickland. \u00c8 stato uno degli esperti consultati dagli archeologi che hanno studiato la Mary Rose.\nDal 1988 al 1990 \u00e8 stato Maestro della Venerabile Compagnia di Bowers della Citt\u00e0 di Londra. Nel 1996 \u00e8 stato eletto a membro della Society of Antiquaries of London. Nel febbraio del 2013 si incrin\u00f2 le costole a seguito di una caduta e fu costretto a rinunciare suo ruolo di Winston Churchill nella commedia \"The Audience\" di Peter Morgan.\nMorte.\nMuore il 3 agosto 2017 a Denville Hall, Northwood, Regno Unito.\nRiconoscimenti.\nNel 1981 Robert Hardy \u00e8 stato insignito del titolo di \"Commendatore dell'Ordine del Impero Britannico\"."}
{"id": "1361206", "revid": "1971044", "url": "https://it.wikipedia.org/wiki?curid=1361206", "title": "Romolo Costa", "text": "Biografia.\nIngegnere mancato, dopo aver esordito come attore di teatro, riusc\u00ec a ottenere dei lavori anche nel cinema, specializzandosi in ruoli da caratterista in una lunga serie di film comico brillanti, interpretati nel decennio 1930-1940.\nSoprattutto in questi anni fu un doppiatore assai richiesto e lavor\u00f2 per la Cooperativa Doppiatori Cinematografici (C.D.C.) fin dalla sua costituzione, prestando la voce ad attori come Clark Gable, John Wayne, Gary Cooper, Fred MacMurray e Fredric March.\nMolto frequenti i lavori radiofonici sia EIAR che Rai, per la prosa, sia nelle commedie che nei radiodrammi, dall'inizio degli anni trenta sino ai sessanta.\nNel dopoguerra la sua attivit\u00e0 cinematografica rallent\u00f2 e si dedic\u00f2 maggiormente al teatro ed alla televisione.\nNel 1950 prende parte al primo Festival dell'Operetta del Teatro Verdi (Trieste) al Castello di San Giusto diretto da Cesare Gallino come Barone Mirko Zeta ne \"La vedova allegra\" e il professor Hinzelmann ne \"Al cavallino bianco\".\nNel 1964 fece parte del \"cast\" dello sceneggiato Rai diretto da Giacomo Vaccari \"Mastro Don Gesualdo\"."}
{"id": "1361208", "revid": "110157", "url": "https://it.wikipedia.org/wiki?curid=1361208", "title": "Ostrovnoj", "text": "Ostrovnoj (anche traslitterata come \"Ostrovnoy\") \u00e8 una cittadina della Russia europea nordoccidentale, situata nella penisola di Kola nell'Oblast' di Murmansk. Si trova nella parte nordorientale della penisola, sulla costa del Mare di Barents.\n\u00c8 una delle citt\u00e0 chiuse fin dai tempi dell'Unione Sovietica, data l'importanza della sua base navale come sede di importanti installazioni militari. Ostrovnoj \u00e8 anche conosciuta come \"Murmansk-140\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1361209", "revid": "1494169", "url": "https://it.wikipedia.org/wiki?curid=1361209", "title": "Appia", "text": ""}
{"id": "1361210", "revid": "80339", "url": "https://it.wikipedia.org/wiki?curid=1361210", "title": "Ostrovnoy", "text": ""}
{"id": "1361216", "revid": "2083832", "url": "https://it.wikipedia.org/wiki?curid=1361216", "title": "Alfredo Polledro", "text": "Attivit\u00e0 politica.\nAlfredo Polledro si laure\u00f2 in giurisprudenza nel 1904 a Torino, citt\u00e0 dove fu, all'inizio del '900, segretario della sezione socialista. Fu un attivissimo militante e propagandista sindacalista rivoluzionario, attestato su posizioni blanquiste e particolarmente impegnato a diffondere l'antimilitarismo nella sua versione herveista (tramite l'Alleanza antimilitarista italiana). Fra il 1904 e il 1906 sub\u00ec arresti e condanne per la sua attivit\u00e0 sovversiva. Nel 1906 ripar\u00f2 in Francia. Amnistiato, ritorn\u00f2 in Italia due anni dopo. Fond\u00f2 a Torino nel 1908 il foglio \"La Guerra sociale\". Spos\u00f2 nel 1907 la coetanea socialista rivoluzionaria polacca Rachele Gutman. Assieme ad altri socialisti di Torino, come il medico Luigi Berta o il sociologo Robert Michels, si occup\u00f2 di propaganda \"neomaltusiana\", e cio\u00e8 di controllo delle nascite, co-dirigendo la rivista torinese \"L'Educazione sessuale\". Si oppose alla guerra italo-turca nel 1911. Fu poi interventista e collabor\u00f2 a \"Il Popolo d'Italia\". Ader\u00ec al fascismo.\nAttivit\u00e0 professionale.\nSin dal 1906 si impegn\u00f2 nei lavori di traduzione. Dapprima traducendo, dal russo, assieme alla sua compagna, opuscoli di propaganda sulla rivoluzione russa del 1905. Poi, dal tedesco, saggi di Robert Michels. I Polledro pubblicarono una \"Grammatica russa\" nel 1917, regolarmente riedita. Ma i loro nomi sono principalmente legati alla fondazione nel 1926 della casa editrice torinese Slavia che dur\u00f2 per qualche anno. Alfredo Polledro, coadiuvato dalla moglie, fu il primo traduttore e editore italiano a voltare direttamente dal russo Dostoevskij, Puskin e Cechov (le traduzioni anteriori lo erano tramite il francese) per la casa editrice fondata proprio da Polledro e Gutman, la Slavia. Scrisse saggi sulla letteratura russa dell\"800, particolarmente sullo stesso Dostoevskij, Tolstoj e Turgenev."}
{"id": "1361217", "revid": "174925", "url": "https://it.wikipedia.org/wiki?curid=1361217", "title": "Sarv\u0101stiv\u0101da", "text": "La scuola buddhista Sarv\u0101stiv\u0101da (p\u0101li Sabbattiv\u0101da, cinese \u8aaa\u4e00\u5207\u6709\u90e8 Shu\u014d y\u012bqi\u00e8 y\u01d2u b\u00f9, giapponese Setsu issai u bu, coreano \uc124\uc77c\uccb4\uc720\ubd80 S\u014fl ilch'e yu bu, vietnamita Thuy\u1ebft nh\u1ea5t thi\u1ebft h\u1eefu b\u1ed9; conosciuta anche come \"Vaibhasika\") \u00e8 stata una delle pi\u00f9 importanti scuole del Buddhismo dei Nik\u0101ya.\nStoria.\nLa scuola Sarv\u0101stiv\u0101da \u00e8 sorta probabilmente nel primo quarto del III secolo a.C. da un troncone della scuola Sthavirav\u0101da, a sua volta nata a seguito della scissione con la scuola Mah\u0101s\u0101\u1e43ghika nel IV secolo a.C. Tale evento sarebbe avvenuto nel corso del terzo concilio buddhista (Concili buddhisti) a Pataliputra. La presenza di questa scuola \u00e8 comunque dominante per tutta l'area settentrionale del sub-continente indiano fino all'attuale Afghanistan, ovvero in quei territori propri dell'Impero Kushan, giungendo poi persino in Vietnam, in Indonesia e nel Turkestan cinese, questo almeno fino al VII secolo. \nLa scuola ebbe, nel II secolo, la protezione dell'imperatore kushan Kanishka I che promosse un Concilio (il quarto dei Concili buddhisti) dove fu redatto il \"Mah\u0101vibh\u0101\u1e63\u0101\", opera collettiva di studiosi sarvastivada supervisionati da Vasumitra. Nel corso dei secoli questa scuola verr\u00e0 assorbita da una sua evoluzione, i Sautrantika, che tuttavia ne criticavano radicalmente alcune dottrine, e dallo sviluppo del Mah\u0101y\u0101na. Sopravvisse comunque fino al IX secolo con un suo sviluppo diretto, i Mulasarvastivada. Secondo il pellegrino cinese Xu\u00e1nz\u00e0ng, i monaci sarvasitavada indossavano una veste monacale di colore nero o rosso scuro.\nTesti.\nAnche la letteratura canonica sarvastivada si suddivide in tre canestri \"Tripitaka\" che tuttavia contengono scritture differenti dal \"Tipitaka\" della scuola Sthavirav\u0101da-Vibhajyav\u0101da (antenati degli attuali Theravada). Buona parte di questo Canone \u00e8 sopravvissuto nel \"Canone cinese\" ma ne sono state rinvenute parti anche nell'Asia centrale (Afghanistan, Gilgit e Bacino del Tarim). Oltre al \"Tripitaka\", i Sarvastivada elaborarono il \"Ksudrakapitaka\", una raccolta di scritti posteriore al loro \"Tripitaka\". Particolare menzione va fatta per l\"Abhidharma\" sarvastivada, integralmente riportato nel \"Canone cinese\". Esso si suddivide in sei parti ed \u00e8 probabilmente attribuibile al monaco Katyaniputra anche se la tradizione (come anche nel caso dell\"Abhidhamma\" Therav\u0101da) lo attribuisce al Buddha Shakyamuni stesso. Opera fondamentale della scuola \u00e8 comunque proprio il \"Mah\u0101vibh\u0101\u1e63\u0101\" (da cui il nome \"Vaibhasika\" attribuito ai Sarv\u0101stiv\u0101da) che risulta essere un commentario al \"Jnanaprasthana\" quest'ultimo attribuito sempre a Katyaniputra.\nDottrina.\nLa scuola Sarv\u0101stiv\u0101da si separ\u00f2 dalla restante comunit\u00e0 Sthavirav\u0101da (che a seguito di questa scissione acquis\u00ec il nome di Vibhajyav\u0101da) per motivi dottrinali. Il contendere era determinato dalla presenza o meno del presente nel passato e del futuro nel presente. Secondo questa scuola i tre tempi (passato, presente e futuro) coesistono sempre insieme. Da qui il nome \"Sarv\u0101stiv\u0101da\" (dal sans. \"sarvam asti\", tutto esiste). Tale precisazione dottrinale voleva garantire la retribuzione karmica da una errata comprensione della dottrina buddhista dell'impermanenza (anitya) della realt\u00e0. Passato, presente e futuro vivono contemporaneamente nelle condotte degli esseri senzienti, nulla viene perduto e la retribuzione karmica \u00e8 sempre garantita. \nUn altro modo per garantire il mondo da una possibile visione nichilista dello stesso, determinato sempre dalla concezione dell'impermanenza, fu la dottrina dei dharma, i costituenti del mondo stesso, che per i Sarvastivada posseggono una entit\u00e0 sostanziale (\"dravyasat\") o natura propria (\"svabhava\"). La loro impermanenza risiede solo nel fatto che questi 'dharma' si compongono e scompongono continuamente. Alcuni \"dharma\" sono puri, altri impuri. Solo il nirvana \u00e8 puro e permanente. \nAltra dottrina fondamentale dei Sarvastivada era la serialit\u00e0 del S\u00e9 empirico il quale essendo impermanente e quindi inesistente (an\u0101tman) la sua credenza empirica veniva garantit\u00e0 proprio dalla sua presenza in serie nel tempo (santana). Tale presenza in serie nel tempo era garantita a sua volta da un 'dharma' particolare presente negli esseri senzienti, il \"prapti\", che agiva acquisendo gli effetti delle azioni degli esseri e quindi garantendo la retribuzione karmica (karma). Per tale ragioni i Sarvastivada ritenevano che dallo stato di \"arhat\" si potesse regredire.\n\u00c8 opportuno far notare che la critica dottrinale di N\u0101g\u0101rjuna, della scuola Madhyamika, della scuola Cittamatra e delle scuole Mah\u0101y\u0101na al Buddhismo dei Nik\u0101ya fu prevalentemente riferito alla scuola Sarv\u0101stiv\u0101da e non alla scuola Therav\u0101da come comunemente si crede. L'accusa di essere \"H\u012bnay\u0101na\" (veicolo, insegnamento inferiore) mossa dalle scuole Mah\u0101y\u0101na fu da queste essenzialmente riferito ai Sarv\u0101stiv\u0101da."}
{"id": "1361219", "revid": "74801", "url": "https://it.wikipedia.org/wiki?curid=1361219", "title": "Gideon Mantell", "text": "\u00c8 considerato uno dei padri della paleontologia ed \u00e8 stato il primo scopritore di denti fossili di dinosauro. I suoi studi sull'Iguanodon hanno dato inizio all'interesse scientifico verso i dinosauri.\nFormazione e carriera medica.\nMantell nacque a Lewes, nel West Sussex, come quinto figlio di Thomas Mantell, calzolaio, e Sarah Austen. Crebbe in un piccolo cottage a St. Mary's Lane con le sue due sorelle e quattro fratelli. Da giovane esplorava pozzi e cave nelle aree circostanti, scoprendo ammoniti, conchiglie di ricci di mare, lische di pesce, coralli e resti logori di animali morti. Gideon fu educato in una scuola femminile a St. Mary's Lane e impar\u00f2 a leggere e scrivere. Dopo due anni Mantell fu mandato da suo zio a Swindon, per un periodo di studio privato.\nMantell torn\u00f2 a Lewes all'et\u00e0 di 15 anni e, con l'aiuto di un leader del partito Whig locale, ottenne un apprendistato con un chirurgo di nome James Moore, lavorando per lui per un periodo di cinque anni. L'11 luglio 1807, Thomas Mantell mor\u00ec all'et\u00e0 di 57 anni, lasciando a suo figlio dei soldi per i suoi studi futuri. Presto Mantell part\u00ec per Londra, dove complet\u00f2 la sua formazione medica, conseguendo il diploma di membro del Royal College of Surgeons nel 1811.\nRitornato a Lewes, form\u00f2 immediatamente una collaborazione con il suo ex maestro, James Moore. Vista la frequenza delle epidemie di colera, tifo e vaiolo dell'epoca, Mantell si trov\u00f2 a trattare anche pi\u00f9 di 50 pazienti al giorno. Sebbene fosse principalmente impegnato nella gestione della sua intensa attivit\u00e0 medica, Mantell trascorreva il suo tempo libero inseguendo la sua passione, la geologia, lavorando spesso nelle prime ore del mattino, identificando esemplari fossili da lui stesso ritrovati. Nel 1813 Mantell inizi\u00f2 una corrispondenza con James Sowerby, naturalista e illustratore al quale Gideon inviava conchiglie fossili per la catalogazione. In segno di apprezzamento per gli esemplari forniti da Mantell, Sowerby nomin\u00f2 una delle specie Ammonites mantelli. Il 7 dicembre, Mantell venne eletto membro della Linnean Society of London. Due anni dopo, pubblic\u00f2 il suo primo articolo, sulle caratteristiche dei fossili trovati nell'area di Lewes.\nNel 1816, Mantell spos\u00f2 Mary Ann Woodhouse e avvi\u00f2 il suo studio medico privato.\nScoperte.\nMantell si interess\u00f2 appassionatamente allo studio degli animali e delle piante fossili trovati nella sua zona. Nel 1819 inizi\u00f2 ad acquisire fossili da una cava a Whitemans Green, vicino Cuckfield. Gideon si accorse che questi includevano resti di ecosistemi terrestri e di acqua dolce, fattore importante in quanto fino a quel momento tutti i reperti fossili conosciuti dell'Inghilterra cretacea erano di origine marina. Spinto da questo fatto, Mantell intraprese ricerche pi\u00f9 approfondite a Whitemans Green. \nNel 1820 Mantell inizi\u00f2 a ritrovare ossa molto grandi a Cuckfield, anche pi\u00f9 grandi di quelle scoperte da William Buckland, a Stonesfield nell'Oxfordshire. Poi, nel 1822, poco prima di finire il suo primo libro (I fossili di South Downs), sua moglie trov\u00f2 diversi grandi denti (anche se alcuni storici sostengono che in realt\u00e0 furono scoperti da lui stesso) la cui origine non riusc\u00ec a identificare.\nMantell mostr\u00f2 i denti ad altri scienziati, ma questi li respinsero come appartenenti a un pesce o mammifero e provenienti da uno strato di roccia pi\u00f9 recente rispetto agli altri fossili rinvenuti da Mantell.\nL'anatomista francese Georges Cuvier identific\u00f2 i denti come appartenenti ad un rinoceronte.\nMantell venne deriso per il suo errore ma rest\u00f2 convinto che i denti provenissero dagli strati mesozoici e finalmente riconobbe la somiglianza con quelli dell'iguana, seppure questi erano venti volte pi\u00f9 grandi. Mantell stim\u00f2 che il proprietario dei resti dovesse essere lungo almeno 60 piedi (18 metri) e tent\u00f2 invano di convincere i suoi colleghi che i fossili provenivano da strati mesozoici. William Buckland contest\u00f2 l'affermazione di Mantell, insistendo che i denti fossero di pesce.\nQuando nel 1825, grazie al ritrovamento di nuovi fossili, fu dimostrato che Mantell aveva ragione, l'unica domanda era come chiamare il suo nuovo rettile. Data la somiglianza dei denti con quelli dell'iguana, la creatura venne nominata Iguanodon.\nNegli anni seguenti Mantell acquis\u00ec prove fossili sufficienti a stabilire che le zampe anteriori del dinosauro fossero molto pi\u00f9 corte delle zampe posteriori, dimostrando quindi che non erano costruite come quelle di un mammifero, come invece affermato da Richard Owen. Mantell dimostr\u00f2 anche che i ritrovamenti di vertebre fossili, che Owen aveva attribuito a specie diverse, appartenevano tutte all'Iguanodon. Gideon scopr\u00ec anche un nuovo genere di dinosauro chiamato Hylaeosaurus, divenendo un'autorit\u00e0 dei rettili preistorici.\nUltimi anni.\nNel 1833 Mantell si trasfer\u00ec a Brighton ma la sua pratica medica ne risent\u00ec. Lo scienziato fin\u00ec quasi sul lastrico, ma il consiglio comunale trasform\u00f2 prontamente la sua casa in un museo. L\u00ec Mantell tenne una serie di lezioni che furono pubblicate nel 1838 con il titolo \"The wonders of geology\" e \"A familiar exposition of geological phenomena: being the substance of a course of lectures delivered at Brighton\". \nIl museo alla fine fall\u00ec a causa dell'abitudine di Mantell di non far pagare il biglietto d'ingresso. Finanziariamente indigente, Mantell si offr\u00ec nel 1838 di vendere la sua intera collezione di fossili al British Museum per 5.000 sterline, accettando la controfferta di 4.000. In seguito Si trasfer\u00ec a Clapham Common nel sud di Londra, dove continu\u00f2 il suo lavoro come medico.\nMary Mantell lasci\u00f2 suo marito nel 1839. Nello stesso anno, il figlio di Gideon, Walter, emigr\u00f2 in Nuova Zelanda . Walter in seguito invi\u00f2 a suo padre alcuni importanti fossili. La figlia di Gideon, Hannah, mor\u00ec nel 1840.\nNel 1841 Mantell fu vittima di un terribile incidente in carrozza in cui sub\u00ec una lesione spinale debilitante. Pur essendo gobbo, paralizzato e con costante dolore, Mantell continu\u00f2 a lavorare con rettili fossilizzati e pubblicare numerosi libri e articoli scientifici, trasferendosi a Pimlico nel 1844 e iniziando a prendere l'oppio, come antidolorifico nel 1845.\nIl 10 novembre 1852 Gideon Mantell muore per un'overdose d'oppio e il suo corpo viene inumato presso il Cimitero di West Norwood, a Londra. Al momento della sua morte \u00e8 autore della scoperta di quattro dei cinque generi di dinosauri conosciuti fino a quel momento.\nNel 1971 sono stati denominati in suo onore i Mantell Screes, speroni rocciosi alti circa situati nel pendio settentrionale dei Monti Read, che fanno parte della Catena di Shackleton, nella Terra di Coats in Antartide.\nNel 2000, in commemorazione della scoperta di Mantell e del suo contributo alla scienza della paleontologia, un monumento a Mantell fu inaugurato a Whiteman's Green, Cuckfield. Il monumento \u00e8 stato confermato come situato sulla posizione del ritrovamento dei fossili di Iguanodon che Mantell descrisse per la prima volta nel 1822.\nRichard Owen.\nMantell sub\u00ec spesso nel corso della sua vita i soprusi del collega paleontologo e acerrimo rivale Richard Owen. Lo scienziato non perse mai occasione di umiliare Mantell, sottolineando la sua scarsa formazione e sminuendone le scoperte. Owen arriv\u00f2 persino ad ostacolare la pubblicazione di molte ricerche di Mantell e a tentare di attribuirsi il merito della scoperta dell'Iguanodon. Nel 1851 Owen rub\u00f2 alcuni disegni di nuovi dinosauri fatti da Mantell e li pubblic\u00f2 a suo nome ma questo gli cost\u00f2 l'espulsione dalla Royal society con l'accusa di plagio.\nAlla morte di Mantell, Richard Owen decise di acquistare l'enorme collezione di fossili di Mantell per poi smembrarla, donando i pezzi a musei o rivendendoli.\nInoltre Owen fece redigere il necrologio di Mantell in modo da dipingerlo come uno scienziato mediocre che non aveva conseguito alcun traguardo significativo in vita.\nInfine, come ultima umiliazione, fece sezionare una parte della spina dorsale di Mantell, deformata dall'incidente in carrozza, e la espose al Royal college of surgeons, dove rimase fino al 1969, quando venne distrutta per far spazio a nuovi reperti.\nNonostante l'astio verso Mantell, Owen si baser\u00e0 proprio sui fossili scoperti da Gideon per definire il superordine Dinosauria e coniare la parola \"Dinosauro\" "}
{"id": "1361221", "revid": "785863", "url": "https://it.wikipedia.org/wiki?curid=1361221", "title": "Augusto Galli", "text": " \nBiografia.\nDopo aver recitato in qualche film dell'epoca del muto, divenne direttore dei dialoghi per la MGM negli Stati Uniti a partire dal 1932 e poi supervisore al doppiaggio e direttore della MGM in Italia dalla fine della Seconda guerra mondiale. Nel contempo si dedic\u00f2 al doppiaggio prestando la voce tra gli altri a Ian Hunter nelle \"Fanciulle delle follie\", a James Stewart in \"Scrivimi fermo posta\" e a William Powell in \"Si riparla dell'uomo ombra\" e \"Ti amo ancora\". Fu inoltre la voce narrante fuori campo di \"Fiori nella polvere\", \"La croce di Lorena\", \"Ivanhoe\" e \"Il seme della violenza\".\nEra sposato con l'attrice e doppiatrice Rosina Galli."}
{"id": "1361226", "revid": "106908", "url": "https://it.wikipedia.org/wiki?curid=1361226", "title": "Quintilio Varo", "text": "Varo oper\u00f2 nell'ambito del Circolo di Mecenate, nel quale si fece apprezzare dai poeti per la sua severit\u00e0 e la sua sincerit\u00e0 di giudizio. Amico di Virgilio e di Orazio, viene da quest'ultimo ricordato nell'Epistola ai Pisoni (versi 438-ssgg.), come esempio di professionalit\u00e0; inoltre nella Ode XVIII e soprattutto nella XXIV del primo libro, dove il poeta consola Virgilio per la morte dell'amico (\"Levius fit patientia quidquid corrigere est nefas\").\nEra proprietario di un terreno presso Tivoli, non lontano da dove oggi si trovano i resti della \"villa di Quintilio Varo\"; da lui dovrebbe aver preso il nome anche il paese di Vicovaro, l'antica \"Varia\", anche se non c'\u00e8 la certezza che sia lui il \"Varo\" in questione, piuttosto che un suo omonimo."}
{"id": "1361230", "revid": "466539", "url": "https://it.wikipedia.org/wiki?curid=1361230", "title": "Rosina Galli", "text": "Biografia.\nTrasferitasi negli Stati Uniti sul finire degli anni '20, dopo aver preso parte a piccole parti teatrali, venne assunta dalla Metro-Goldwyn-Mayer in qualit\u00e0 di doppiatrice. Grazie a ci\u00f2 divenne la voce italiana ufficiale di Joan Crawford e di Marie Dressler. Fu inoltre la voce di Myrna Loy in \"Si riparla dell'uomo ombra\" del 1939 e \"Ti amo ancora\" del 1940 e di Lana Turner ne \"Le fanciulle delle follie\" del 1941 nei doppiaggi italiani di questi film realizzati direttamente in USA durante la seconda guerra mondiale.\nA partire dal 1936 si dedic\u00f2 al cinema e nel 1937 partecip\u00f2 a \"Maria Walewska\" di Clarence Brown. Ricopr\u00ec diversi ruoli, quasi sempre secondari, fino al 1952 anno in cui partecip\u00f2 al suo ultimo film: \"La tratta delle bianche\", diretto da Luigi Comencini. Era sposata con il doppiatore Augusto Galli, di cui prese il cognome."}
{"id": "1361231", "revid": "1983214", "url": "https://it.wikipedia.org/wiki?curid=1361231", "title": "\u0218agu", "text": "\u0218agu \u00e8 un comune della Romania di abitanti, ubicato nel distretto di Arad, nella regione storica del Banato.\nIl comune \u00e8 formato dall'unione di 5 villaggi: Cruceni, Firiteaz, Fiscut, Hunedoara Timi\u0219an\u0103, \u0218agu.\nLa prima testimonianza documentaria dell'esistenza di \u0218agu risale al 1333, ma pi\u00f9 antico \u00e8 il villaggio di Firiteaz, citato in un documento del 1256."}
{"id": "1361237", "revid": "729019", "url": "https://it.wikipedia.org/wiki?curid=1361237", "title": "Carlo Antonio del Fava", "text": "Biografia.\nSudafricano di quarta generazione, pronipote di un emigrato lucchese, Del Fava crebbe rugbisticamente in patria nelle giovanili dei , mettendosi in luce a livello nazionale prima ancora di arrivare alla prima squadra, tanto da guadagnarsi la convocazione nel Under-21.\nNel biennio 2002-03 sub\u00ec tuttavia una squalifica inflittagli dalla federazione sudafricana a seguito di una riscontrata positivit\u00e0, durante un test antidoping, al testosterone e allo stanozololo, uno steroide anabolizzante; scontata la squalifica fu ingaggiato dal e dopo pochissimo, grazie alla sua cittadinanza italiana, esord\u00ec in Nazionale azzurra, nell'ultimo incontro del Sei Nazioni 2004.\nNell'estate 2005 del Fava si trasfer\u00ec in Francia, al , con il quale disput\u00f2 due stagioni.\nNel frattempo, il C.T. della Nazionale Berbizier lo convoc\u00f2 tra i 30 azzurri prescelti per la , dove disput\u00f2 due dei quattro incontri totali (avversari e ).\nDal 2007 al 2009 milit\u00f2 in Celtic League nelle file dell', del quale fu anche capitano dal gennaio 2008.\nA giugno 2009 giunse il trasferimento al .\nNel dicembre 2009 dal Fava fu invitato dai per il tradizionale incontro di fine \"tour\" contro la , vinto dalla formazione britannica a inviti per 25-18.\nCon l'ammissione della federazione italiana in Celtic League, del Fava entr\u00f2 a far parte della \"franchise\" degli , diretta emanazione del Viadana; due stagioni pi\u00f9 tardi, dopo la revoca della licenza federale e la conseguente dismissione della squadra, del Fava fu ingaggiato dagli inglesi del .\nA febbraio 2014, tuttavia, dopo un infortunio di gioco al collo dovette ritirarsi immediatamente dall'attivit\u00e0 agonistica per prevenire danni maggiori al proprio fisico.\nPochi mesi pi\u00f9 tardi accett\u00f2 l'incarico di allenatore degli avanti del , formazione dilettantistica di South Shields nel Tyne and Wear, e nel frattempo avvi\u00f2 la sua attivit\u00e0 di piccolo imprenditore idraulico."}
{"id": "1361243", "revid": "729019", "url": "https://it.wikipedia.org/wiki?curid=1361243", "title": "Matteo Barbini", "text": "Biografia.\nNacque a Venezia in una famiglia di rugbisti, il padre Gianfranco fu terza linea nel Petrarca e in Nazionale negli anni settanta, la sorella Martina ha chiuso la carriera agonistica con 15 \"caps\" per l'Italia femminile, mentre il fratello minore Marco gioca attualmente per la Nazionale maggiore. Matteo crebbe a Padova alternando l'attivit\u00e0 golfistica (fino a 18 anni fece parte della Nazionale dilettanti di tale disciplina) a quella rugbistica.\nInizi\u00f2 nelle giovanili del Petrarca, squadra con la quale fece il suo esordio professionistico nel 2000. Dopo meno di due stagioni, fu convocato dall'allora C.T. John Kirwan per il \"tour\" di met\u00e0 anno dell' in Nuova Zelanda: la sua prima presenza in azzurro fu nel \"match\" non ufficiale vinto 37-13 contro il , in cui sigl\u00f2 due mete.\nPochi giorni dopo giunse l'esordio ufficiale, quando il 2 giugno 2002 subentr\u00f2 nel \"test match\" contro gli \"All Blacks\". L'anno successivo fu convocato per la , nella quale scese in campo solo nell'incontro d'apertura, di nuovo contro la Nuova Zelanda.\nNel 2005 si trasfer\u00ec al Benetton Treviso, dove non ebbe occasione di mettersi significativamente in mostra a causa di numerosi infortuni; con la squadra trevigiana Barbini vinse due scudetti consecutivi, nel 2006 e 2007, pi\u00f9 la Supercoppa italiana nel 2006.\nGradatamente finito ai margini del giro della Nazionale sotto la gestione Berbizier, chiuse la carriera in maglia azzurra con 15 presenze giocando contro l' a Roma nel Sei Nazioni 2007. Nell'estate di quell'anno, Barbini si trasfer\u00ec in Inghilterra per giocare in 2\u00aa divisione nell'Esher, club del Surrey, dove appena arrivato sub\u00ec un grave infortunio (frattura tripla al metatarso) nei \"test\" pre-stagionali, che ne mise in forse il prosieguo di carriera.\nRicuperato dall'infortunio, nel marzo 2008 torn\u00f2 in campo e prolung\u00f2 per un'altra stagione il contratto semiprofessionistico da giocatore-lavoratore, dichiarando di voler impegnarsi per guadagnare la fiducia del nuovo C.T. Nick Mallett e rientrare in Nazionale. Nel maggio 2009 ha prolungato per un ulteriore biennio il contratto con il club inglese.\nDopo aver chiuso la carriera agonistica con il Petrarca, \u00e8 rimasto vicino al mondo della palla ovale. \u00c8 stato tra i promotori della Giocatori d'Italia Rugby Associati (G.I.R.A.), associazione nata nel 2012 che tutela gli interessi e fornisce assistenza a rugbisti professionisti e semi-professionisti. In particolare, segue per la G.I.R.A. i problemi relativi alle assicurazioni. L'associazione ha nel 2013 inserito due dei propri membri nel Player Advisory Board 2013 dell'I.R.P.A. (International Rugby Players' Association), un'analoga associazione che opera a livello mondiale dal 2001."}
{"id": "1361246", "revid": "123511188", "url": "https://it.wikipedia.org/wiki?curid=1361246", "title": "Consiglio provinciale", "text": "Il consiglio provinciale \u00e8 il principale organo deliberativo delle province italiane.\nStoria.\nIl decreto Rattazzi in vigore dal 1860 istitu\u00ec i consigli provinciali nelle regioni gi\u00e0 coinvolte nei fatti del Risorgimento. A quel tempo le assemblee erano composte da:\nLe elezioni dei consiglieri si svolgevano per un quinto dei componenti ogni anno. In forza della legge e per un'unica volta, vennero indette le elezioni amministrative generali che si svolsero nel gennaio del 1860, mentre successivamente gli eletti vennero suddivisi a sorte in cinque classi, ognuna delle quali doveva andare a rinnovo in un anno diverso. Gli appuntamenti elettorali potevano ovviamente dover supplire anche a casi di morte o dimissioni, ma in tal caso l'eletto proseguiva il mandato per il solo tempo restante a chi aveva sostituito. Come per le elezioni politiche, le amministrative si tenevano a suffragio ristretto, mentre il sistema elettorale, stante la suddivisione del territorio in mandamenti e delle tornate in quinti, era implicitamente quello uninominale maggioritario a maggioranza relativa. I consiglieri sceglievano poi la Deputazione provinciale, secondo il modello del governo direttoriale. L'ambito di applicazione della normativa si espanse poi col tempo alle nuove regioni coinvolte legislativamente o militarmente nel processo unitario: nel 1865 alla Toscana, nel 1866 al Veneto, e nel 1870 al Lazio.\nL'ascesa della Sinistra storica al potere apr\u00ec un dibattito sulle riforme amministrative che in realt\u00e0 si dilung\u00f2 sterilmente per diverse legislature. Nel 1889 si arriv\u00f2 finalmente a votare l'ampliamento del suffragio includendovi il ceto medio, la conseguente decadenza degli amministratori in carica, l'istituzione del Presidente della Provincia scelto dal Consiglio in sostituzione del prefetto, e la creazione di una Giunta provinciale amministrativa per il controllo sui comuni i cui membri erano scelti per quattro settimi dal Consiglio. Per la prima volta, si cre\u00f2 una bozza di confronto fra partiti politici diversi anche a livello locale. Il drastico aumento degli elettori rese per\u00f2 disagevoli e di difficile gestione le vecchie e sbrigative procedure elettorali annuali, e cos\u00ec la legge 11 luglio 1894 n\u00b0287 cambi\u00f2 la durata dei consigli elevandola a sei anni, rinnovandoli per met\u00e0 ogni tre anni, periodo a cui furono coordinati i mandati del Presidente e della Deputazione. La normativa fu posta in vigore nel 1895, anno in cui vennero indette le elezioni amministrative generali.\nNuove innovazioni furono introdotte dalla legge 11 febbraio 1904 n\u00b035. In un contesto pi\u00f9 autoritario figlio delle tensioni di fine Ottocento, il rinnovo dei consigli divenne biennale per un terzo, cos\u00ec riducendo le possibilit\u00e0 di veder eletti candidati di opposizione anche nei pochi collegi divenuti plurinominali nove anni prima. Il raccordo tra le nuove e le vecchie tempistiche di scadenza avvenne per sorteggio, con consiglieri che si videro diminuire o aumentare dal caso il mandato in corso. Contemporaneamente, il mandato degli organi esecutivi, sia il Presidente che la Deputazione, fu elevato a quattro anni, perseguendo una maggiore stabilit\u00e0 di governo.\nIl governo Giolitti introdusse il suffragio universale nelle votazioni amministrative. La legge comport\u00f2 anche altre innovazioni, la pi\u00f9 importante delle quali fu l'eliminazione del meccanismo delle elezioni parziali sostituendolo con quello del rinnovo integrale dei consigli, introducendo cos\u00ec implicitamente molti collegi plurinominali. A tal fine fu decretato per il 1914 la decadenza delle autorit\u00e0 locali in carica e l'indizione delle elezioni amministrative generali in tutta Italia. Il mandato dei consiglieri fu stabilito in un quadriennio. Con un piccolo ritocco fu infine elevato a quota 30 il numero minimo dei componenti del Consiglio.\nL'avvento del fascismo travolse anche l'attivit\u00e0 dei consigli provinciali. Nel 1924 era s\u00ec stata emanata una legge riformante il sistema elettorale e riducente il numero dei consiglieri, ma si tratt\u00f2 null'altro di una concessione ai temporanei alleati governativi della destra moderata che non venne mai applicato, perch\u00e9 in seguito al trionfo di Mussolini nelle elezioni politiche dello stesso anno, venne dato ai prefetti il potere di accampare ogni scusa per commissariare progressivamente a tempo indeterminato tutte le province tramite Commissioni reali straordinarie, finch\u00e9 nel 1929 il regime abrog\u00f2 anche legalmente i consigli sostituendoli con ristretti rettorati di nomina governativa.\nLa restaurazione dei consigli non segu\u00ec immediatamente la caduta del regime: pesava infatti il dibattito sulla creazione dell'istituto regionale e la divisione dei compiti con la nuova realt\u00e0. Non arrivando ad un accordo sulla questione, nel 1951 si decise di cominciare a riportare la vita democratica nelle province. Il Consiglio, con un mandato di quattro anni, accoglieva al suo interno il nuovo organo esecutivo, la Giunta provinciale, secondo l'ordinario modello di governo parlamentare. Il sistema elettorale era prevalentemente maggioritario, con due terzi dei seggi assegnati in collegi uninominali a maggioranza relativa, mentre per il resto si operava un ripescaggio automatico dei migliori perdenti su base proporzionale con metodo Hare-Niemeyer. La numerosit\u00e0 dei consigli venne rivista con soglie che durarono per tutta la storia repubblicana. Il portato dell'autonomia speciale, tuttavia, comport\u00f2 per la prima volta una differente applicazione della normativa sul territorio: in Valle d'Aosta e in Trentino-Alto Adige infatti, le funzioni dei consigli provinciali vennero assunte direttamente dai consiglieri regionali, mentre in Sicilia il governo regionale, competente in materia, decise di rimandare ogni decisione in merito fino al 1964.\nIl fallimento a livello nazionale della legge truffa e l'affermarsi del consociativismo favorirono poi l'estensione della proporzionale a tutti i livelli amministrativi. Nelle province, la riforma elettorale del 1960 non comport\u00f2 tuttavia la scomparsa dei collegi ma, sul modello del Senato, il loro mantenimento per l'individuazione dei singoli candidati vincenti dopo la suddivisione dei seggi fra i partiti attraverso il normale quoziente Imperiali. Il mandato dei consiglieri fu portata a cinque anni. Il sistema politico che ne risult\u00f2 si cristallizz\u00f2 quindi per un'intera generazione.\nLo scandalo di Tangentopoli e il crollo della cosiddetta Prima Repubblica posero la necessit\u00e0 di un nuovo modello di rappresentanza politica a tutti i livelli istituzionali. Il sistema di governo provinciale fu cambiato nel semipresidenzialismo, togliendo al Consiglio il potere di scegliere il Presidente ma confermando il legame di fiducia, esternalizzando al contempo la Giunta. In relazione a ci\u00f2, fu cambiato il sistema elettorale introducendo un premio di maggioranza di almeno i tre quinti dei seggi per la coalizione vincitrice. Venne reintrodotta la figura di un presidente dell'assemblea, il Presidente del Consiglio Provinciale, mentre il mandato dei consiglieri, ridotto a quattro anni nel 1993, fu riportato ad un quinquennio nel 2000.\nComposizione ed elezione.\nLa regolamentazione del consiglio provinciale \u00e8 difforme sul territorio nazionale. Nelle regioni a statuto ordinario, la legge 7 aprile 2014 n. 56 (nota anche come \"legge Delrio\") ha disposto una riforma complessiva dell'ente provinciale. Secondo la legge costituzionale 23 settembre 1993 n. 2, nelle regioni a statuto speciale la normativa in questione si applica solo nella misura in cui esse lo desiderino.\nSecondo la \"legge Delrio\", il consiglio provinciale viene eletto a suffragio ristretto solo dai sindaci e dai consiglieri comunali della provincia. Anche il suffragio passivo \u00e8 stato parimenti ristretto, con l'aggiunta in via transitoria dei consiglieri provinciali uscenti. Il voto \u00e8 ponderato secondo le fasce di popolazione previste per le elezioni comunali. Il consiglio provinciale si compone del Presidente della provincia e di un numero variabile di consiglieri, in funzione del numero degli abitanti:\nSebbene non esplicitamente disposto dal testo di legge, il sistema elettorale \u00e8 stabilito nel metodo D'Hondt per analogia di quanto previsto per i consigli metropolitani. Il superamento del vecchio metodo del premio di maggioranza a favore del ritorno alla proporzionale \u00e8 da supporsi essere motivato sia dal fatto che la distorsione a favore del maggior partito \u00e8 gi\u00e0 implicita nel restringimento del suffragio a consiglieri comunali gi\u00e0 eletti con sistema maggioritario, sia dalla cancellazione del rapporto di fiducia col Presidente che rende cos\u00ec superflua la necessit\u00e0 di un'ampia maggioranza consiliare per la stabilit\u00e0 dell'organo esecutivo. La selezione dei singoli consiglieri avviene invece sulla base del classico voto di preferenza, fatto inedito nella storia elettorale delle province italiane. La nuova normativa ha ridotto la durata del mandato del Consiglio in 2 anni, sebbene l'eventuale perdita della carica comunale comporti la decadenza del consigliere provinciale e la sua surroga. Il passaggio al sistema presidenziale ha invece implicitamente abolito la possibilit\u00e0 di uno scioglimento anticipato del Consiglio per motivi politici.\nPrima della riforma, il consiglio provinciale era eletto per 5 anni a suffragio universale su collegi uninominali e premio di maggioranza, e si componeva del Presidente della provincia e di un numero variabile di consiglieri, in funzione del numero di abitanti della Provincia. La legge finanziaria dell'anno 2010 aveva modificato la composizione dei consigli, riducendone del 20% il numero dei membri. Le regioni a statuto speciale, nella loro autonomia, non adottarono tale diminuzione. Prima della riforma, ciascun Consiglio Provinciale nelle province delle regioni a statuto ordinario risultava composto da:\nIn Friuli-Venezia Giulia \u00e8 stata varata una riforma specifica con legge regionale n\u00b02 del 2014. Al momento \u00e8 stata applicata solo alla Provincia di Pordenone, mentre per le altre province continuer\u00e0 ad essere vigente la normativa nazionale del 2000 fino alla scadenza degli organi in carica. A regime, i consigli provinciali saranno composti da:\nNella regione, il mandato del Consiglio continua ad essere fissata in 5 anni, mentre per quanto riguarda la forma di governo \u00e8 stato deciso il ritorno al parlamentarismo, rinforzato per\u00f2 dalla necessit\u00e0 di una sfiducia costruttiva per licenziare la Giunta in carica. Il sistema elettorale \u00e8 anche qui la proporzionale, ma usando come formula il metodo Hare, mentre non sono previste deroghe al corpo elettorale comunale.\nIn Sicilia i consigli provinciali sono stati tutti sciolti d'autorit\u00e0 dal governo regionale di Rosario Crocetta, e la stessa sorte si \u00e8 applicata per referendum alle assemblee delle province sarde istituite nel XXI secolo. Agli altri 4 consigli della Sardegna si continua invece ad applicare la normativa nazionale del 2000.\nUn caso particolare \u00e8 invece quello dei consigli provinciali di Trento e Bolzano che godono, essendo frazioni del Consiglio regionale del Trentino-Alto Adige, di potest\u00e0 legislativa. La loro normativa \u00e8 di rango costituzionale, e prevede due assemblee di 35 membri eletti per 5 anni a suffragio universale con metodo Hare in Alto Adige, e con premio di maggioranza in Trentino. Il consiglio di Bolzano elegge la Giunta provinciale, mentre per quello di Trento \u00e8 previsto solo un rapporto di fiducia nell'ambito di un sistema semipresidenziale.\nFunzioni.\nIl consiglio provinciale \u00e8 l'organo di indirizzo e controllo, propone all'Assemblea dei sindaci lo statuto, approva regolamenti, piani, programmi e ogni altro atto ad esso sottoposto dal Presidente. Su proposta del Presidente, il Consiglio adotta gli schemi di bilancio da sottoporre al parere dell'Assemblea. Alcuni consiglieri provinciali possono ricevere deleghe particolari da parte del Presidente per coadiuvarlo nell'amministrazione dell'ente.\nLe riunioni del Consiglio provinciale sono pubbliche."}
{"id": "1361247", "revid": "6923", "url": "https://it.wikipedia.org/wiki?curid=1361247", "title": "Apocalisse di Pietro (greca)", "text": "L'Apocalisse di Pietro \u00e8 un'apocalisse composta in greco ellenistico nella prima met\u00e0 del II secolo (probabilmente attorno al 135) e attribuita (pseudoepigraficamente) a Pietro apostolo, che narra del suo viaggio in paradiso e all'inferno guidato dal Signore (Ges\u00f9). Non va confusa con un'altra \"Apocalisse di Pietro\", prodotta in ambiente gnostico e conservatasi in lingua copta.\nPerduto per secoli, attualmente ne sono conosciute due versioni discordanti: una in greco trovata nel 1886-1887 presso Akhmim in Egitto, e una in ge'ez (la lingua etiopica classica) trovata nel 1910.\nCanonicit\u00e0.\nNon compare in alcun canone biblico moderno ed \u00e8 considerata, dal punto di vista religioso, un apocrifo del Nuovo Testamento.\nIl padre della Chiesa Clemente Alessandrino (attivo alla fine del II secolo) la considerava Sacra Scrittura; il Canone muratoriano la accetta tra le opere ispirate, unica apocalisse oltre a quella di Giovanni. Al contrario, Eusebio di Cesarea (IV secolo) la considera un'opera spuria, sebbene non eretica.\nComposizione.\nLa citazione dell\"Apocalisse di Pietro\" come Sacra Scrittura da parte di Clemente suggerisce che non fu composta dopo la prima met\u00e0 del II secolo. L'uso dell\"Apocalisse di Esdra\" (composta intorno all'anno 100) come fonte esclude una composizione anteriore al II secolo. Se nella parabola dell'albero di fico si interpreta l'Anticristo ebreo con Simon Bar Kokheba, la data di composizione pi\u00f9 probabile \u00e8 la met\u00e0 degli anni 130.\nL'origine dell'opera fu probabilmente l'Egitto, come testimoniato da Clemente e come suggerito dal riferimento all'uso egiziano di venerare animali.\nLa versione etiopica, con le sue rilevanti differenze, fu probabilmente derivata da una versione copta attraverso una traduzione araba.\nTrama.\nL'Apocalisse secondo Pietro prende avvio dalla richiesta che gli apostoli rivolgono al Cristo risorto di vedere qual \u00e8 la condizione di un giusto nell'aldil\u00e0 affinch\u00e9 possano rendere pi\u00f9 persuasiva ed efficace la loro predicazione. Subito appaiono due uomini splendenti e bellissimi: gli apostoli domandano dove si trovino i giusti e com'\u00e8 il loro mondo. Il Signore mostra loro una regione vastissima, \u00abfuori di questo mondo\u00bb, regione profumata, piena di luce, di fiori, di piante e di frutta di ogni genere; gli abitanti indossano abiti straordinari come il luogo in cui vivono, gioia e gloria erano uguali per tutti. La parte pi\u00f9 singolare, nella sua originalit\u00e0, \u00e8 la breve ma precisa presentazione del luogo molto squallido, cio\u00e8 il luogo delle punizioni: sia i puniti sia gli angeli che li puniscono sono avvolti dall'oscurit\u00e0.\nQuesto antichissimo scritto \u00e8 la prima opera cristiana che con brevissime pennellate tratteggi le punizioni inflitte nell'aldil\u00e0 ai diversi peccatori.\nNella descrizione delle pene, il testo ricorre alla fantasia, ma non indugia nei particolari e non porta tracce di compiacimento; spicca soprattutto il senso di giustizia che lo ispira.\nL'impressionante descrizione delle pene e dei luoghi di condanna \u00e8 frutto della fantasiosa creativit\u00e0 dell'autore, ma sicuramente egli ha attinto anche materiale proveniente da precedenti tradizioni pre-cristiane, oltre che dall'apocalittica giudaica."}
{"id": "1361248", "revid": "78273", "url": "https://it.wikipedia.org/wiki?curid=1361248", "title": "Ripresa a passo uno", "text": ""}
{"id": "1361249", "revid": "1983214", "url": "https://it.wikipedia.org/wiki?curid=1361249", "title": "\u0218eitin", "text": "\u0218eitin (in ungherese \"Sajt\u00e9ny\") \u00e8 un comune della Romania di abitanti, ubicato nel distretto di Arad, nella regione storica della Transilvania.\nLa prima testimonianza documentaria dell'esistenza di \u0218agu risale al 1138, tuttavia una campagna di scavi ha portato alla scoperta, nella localit\u00e0 localmente denominata \"La Ima\u0219\", di un insediamento e di una necropoli di epoca daco-romana.\n\u0218eitin \u00e8 la citt\u00e0 natale dello scrittore Ioan T. Morar."}
{"id": "1361250", "revid": "1305772", "url": "https://it.wikipedia.org/wiki?curid=1361250", "title": "Cool Hand Luke", "text": ""}
{"id": "1361251", "revid": "1117982", "url": "https://it.wikipedia.org/wiki?curid=1361251", "title": "Marco Giuniano Giustino", "text": "Biografia.\nLa datazione proposta per Giustino sarebbe da porre tra II e III secolo d.C.. Secondo la lettera premessa all'unica opera di lui pervenuta, in un periodo di riposo, durante il quale si trovava a Roma, si dedic\u00f2 ad estrapolare dall'opera di Pompeo Trogo ci\u00f2 che riteneva degno di nota ed utile alla lettura ed all'educazione morale, proprio per formare \"una specie di piccolo mazzo di fiori, perch\u00e9 i conoscitori di greco ne avessero un mezzo d'essere istruiti\".&lt;br&gt;Dopo averla composta, la invi\u00f2 ad un amico per fargliela correggere e per rendere conto del suo \"otium\" (dal che si deduce che fosse impegnato in politica). Inoltre, ulteriore spia dell'impegno di Giustino a livello politico o, quantomeno, come insegnante di retorica \u00e8 il fatto che egli usi un numero sostanziale di espressioni tecniche del diritto, attestate anche nel \"Digesto\" e nelle \"declamationes\" di Quintiliano.\nL'Epitome da Trogo.\nDi Giustino ci resta l\"'Epitoma Historiarum Philippicarum Pompei Trogi\", ossia il riassunto \u2013 non sappiamo quanto rispondente all'originale in percentuale di testo conservato \u2013 dell'opera dello storico narbonese d'et\u00e0 augustea. In effetti, Giustino resta fedele al proposito espresso nella \"Praefatio\" di estrapolare quanto non risultasse utile: eliminati i discorsi diretti, tipici della storiografia e le digressioni troppo ampie, l'epitome di Giustino conserva lo scheletro della narrazione.&lt;br&gt;\nL'opera, interessante pi\u00f9 per la parte aneddotica che per quella storica, spesso disordinata ed erronea, ebbe larghissima diffusione nella tarda romanit\u00e0. Essa risulta un ottimo esempio di epitome anche a livello stilistico, perch\u00e9 \"nella forma e nella sostanza vi \u00e8 la diseguaglianza propria di chi a volte si tiene vicino alla fonte, a volte se ne allontana cos\u00ec da compendiare intere pagine in brevi parole\"."}
{"id": "1361252", "revid": "287204", "url": "https://it.wikipedia.org/wiki?curid=1361252", "title": "Seitin", "text": ""}
{"id": "1361253", "revid": "729019", "url": "https://it.wikipedia.org/wiki?curid=1361253", "title": "FNAB-43", "text": "La F.N.A-B MOD. 1943, o pi\u00f9 comunemente FNAB 43, fu una pistola mitragliatrice camerata per la cartuccia 9 \u00d7 19 mm Parabellum. Fu ideata e disegnata dalla fabbrica Societ\u00e0 Anonima Revelli Manifattura Armiguerra di Cremona e, costruita presso la Fabbrica Nazionale Armi di Brescia (da cui la sigla), entr\u00f2 in produzione nel 1942-43. Serv\u00ec sotto l'Italia fascista e la Repubblica Sociale Italiana nella seconda guerra mondiale, oltre che essere usata, come preda bellica, dalle formazioni partigiane.\nL'FNAB 43 venne soprattutto utilizzato dalle \"Forze Speciali della RSI\", della camicie nere della MVSN, dalla X\u00aa Flottiglia MAS e dalla Divisione \"San Marco\".\nEra chiamato anche \"mitra Zerbino\", dal cognome dell'allora Sottosegretario agli Esteri della RSI.\nStoria.\nUn prototipo di questa pistola mitragliatrice venne sviluppato nel 1942 brevetto \"Scalori\". L'arma era esteriormente simile al Beretta MAB 38: ne utilizzava il medesimo calibro e i suoi stessi caricatori. Se ne differenziava invece per il calciolo metallico ribaltabile e per la pi\u00f9 complessa organizzazione meccanica: la FNAB 43 impiegava un dispositivo per ritardare l'apertura dell'otturatore, in luogo della semplice chiusura labile del moschetto Beretta. Inoltre, il ciclo di sparo iniziava ad otturatore chiuso, caratteristica che lo apparentava a un moderno fucile automatico piuttosto che alle pistole mitragliatrici coeve.\nSi pensa ne siano stati prodotti circa 6000 pezzi. Nel numero vanno comprese anche alcune forniture insistentemente richieste dai cobelligeranti tedeschi.\nL'arma venne dotata di un freno compensatore integrale, simile a quello dei mitragliatori russi, e un carter ribaltabile per l'inserimento del caricatore. Il calciolo ribaltabile facilitava anche il trasporto dell'arma da parte delle truppe d'assalto.\nL'FNAB 43 nacque in un momento in cui, durante il conflitto mondiale, c'era la tendenza a preferire la costruzione di armi compatte, leggere e di poco costo. Rispetto al MAB 38 e alla coeva TZ-45 non presentava parti in legno n\u00e9 parti stampate, ma era assemblata a partire da pezzi lavorati dal pieno. Questa pistola mitragliatrice richiedeva perci\u00f2 metodi abbastanza costosi per la sua costruzione ma ci\u00f2 non ne ferm\u00f2 la produzione (che anzi prosegu\u00ec fin nelle ultime settimane della guerra) n\u00e9 la sua distribuzione alle forze armate.\nEra un'arma ben fatta, precisa ed efficace. La caratteristica di sparare a otturatore chiuso e la cadenza, piuttosto lenta, del tiro a raffica la rendevano particolarmente stabile e ben controllabile.\nEntr\u00f2 in produzione in un periodo particolarmente difficile - cosa che ne imped\u00ec una pi\u00f9 larga diffusione - e venne utilizzata soltanto durante l'invasione degli Alleati in Italia. A differenza del MAB 38, poi, offriva il vantaggio del calcio ribaltabile (concettualmente simile a quello della pistola mitragliatrice MP 40 tedesca), che ne permetteva un uso rapido e una notevole facilit\u00e0 di trasporto. Il primo modello aveva uno strano copricanna in alluminio con funzione raffreddante molto simile a quello del PPS43 russo. L'espulsione dei bossoli avveniva verso l'alto.\nQuesta pistola mitragliatrice venne realizzata prendendo spunto dalle armi alleate come Sten e PP\u0160-41/PPS43, rispetto alle quali era per\u00f2 considerevolmente pi\u00f9 sofisticata.\nL'Esercito tedesco, che pure ottenne di impiegarne un certo numero, lo definiva \"Die Beste italienische\".\nPer le sue caratteristiche meccaniche originali, pu\u00f2 per certi versi essere paragonata alla moderna pistola mitragliatrice Heckler &amp; Koch MP5.\nNel 1978, due esemplari di quest'arma, caduti nelle mani delle Brigate Rosse, furono impiegati nella strage di via Fani, che si concluse col sequestro dello statista Aldo Moro. In quella occasione, i colpi sparati furono esplosi prevalentemente dalle due FNAB 43 in dotazione ai terroristi. I due mitra sarebbero stati impiegati da Valerio Morucci \"Matteo\" e Franco Bonisoli \"Luigi\" ed entrambi dopo alcune raffiche si incepparono. Morucci sarebbe riuscito comunque a risolvere in pochi secondi il problema e a riprendere a sparare con il FNAB-43 contro Domenico Ricci, l'autista dell'auto di Moro, mentre Bonisoli dovette ricorrere alla pistola per sparare, insieme a Prospero Gallinari, contro l'agente Raffaele Iozzino che era sceso dall'auto aprendo il fuoco con la sua Beretta 92."}
{"id": "1361254", "revid": "29229", "url": "https://it.wikipedia.org/wiki?curid=1361254", "title": "Foro Appio", "text": ""}
{"id": "1361257", "revid": "339392", "url": "https://it.wikipedia.org/wiki?curid=1361257", "title": "Via appia antica", "text": ""}
{"id": "1361258", "revid": "118834", "url": "https://it.wikipedia.org/wiki?curid=1361258", "title": "Strada statale Appia", "text": ""}
{"id": "1361260", "revid": "729019", "url": "https://it.wikipedia.org/wiki?curid=1361260", "title": "Aaron Persico", "text": "Biografia.\nNato a Lower Hutt, nella regione di Wellington, da famiglia di origine italiana di Massa Lubrense, Persico inizi\u00f2 a giocare a rugby in patria, crescendo nelle giovanili del Petone Rugby Club, squadra della capitale neozelandese.\nGiunse in Italia nel 1998, ingaggiato dal , club nel quale milit\u00f2 cinque stagioni laureandosi anche campione d'Italia; nel 2000, grazie alla cittadinanza italiana spettantegli per diritto di ascendenza, fu convocato in Nazionale da Brad Johnstone, che fece esordire Persico nel Sei Nazioni di quell'anno; fu, quella, la prima di sette edizioni consecutive di tale torneo a cui prese parte (l'ultima disputata nel ), con 29 presenze totali su 35 incontri.\nIn contemporanea con il suo trasferimento al in Inghilterra, giunse anche la convocazione alla nel corso della quale Persico disput\u00f2 tutti i tre incontri dell'.\nFu, a seguire, in Francia all' per un biennio dopo la parentesi inglese di una sola stagione.\nTornato poi in Italia milit\u00f2 nel , club per il quale fu ingaggiato nel 2006 e con il quale si laure\u00f2 campione d'Italia nel 2008.\nA fine 2009, in seguito alla rinuncia al Super 10 del Calvisano, rientr\u00f2 nella squadra che lo lanci\u00f2 in Italia, il Viadana; l'anno successivo declin\u00f2 l'offerta di entrare a far parte della \"franchise\" degli Aironi e accett\u00f2 invece un ingaggio dal .\nNel luglio 2013, terminato l'accordo con il Rovigo, fu in Sardegna al , squadra militante in A2 ma, prima ancora dell'inizio del torneo, chiese di essere svincolato per motivi familiari, e si ritir\u00f2 dall'attivit\u00e0."}
{"id": "1361261", "revid": "3535", "url": "https://it.wikipedia.org/wiki?curid=1361261", "title": "Rocket propelled grenade", "text": ""}
{"id": "1361263", "revid": "729019", "url": "https://it.wikipedia.org/wiki?curid=1361263", "title": "Denis Dallan", "text": "Biografia.\nFratello minore di Manuel e, come lui, cresciuto rugbisticamente ad Asolo, esord\u00ec nel professionismo con il Benetton nel 1997, vincendo subito, alla sua prima stagione, lo scudetto e la Coppa Italia.\nEntrato nell'orbita della Nazionale durante la gestione Coste, esord\u00ec con questi nel 1999 in un \"test match\" contro la (in precedenza era sceso in campo in una partita, contro una Francia XV, non \"full international\"), anche se nel breve interregno-ponte di Massimo Mascioletti che traghett\u00f2 l' verso la gestione Johnstone e il Sei Nazioni, Dallan non trov\u00f2 posto tra i convocati per la in Galles.\nTitolare fisso nei Sei Nazioni , , , e (23 incontri totali disputati su 25 in calendario), fu inserito da John Kirwan, nel frattempo subentrato a Johnstone, nella rosa azzurra per la in Australia.\nDallan disput\u00f2 tre incontri in tale manifestazione.\nNel 2006, vinto il suo settimo titolo di campione d'Italia, Dallan lasci\u00f2 il e si trasfer\u00ec a Parigi allo , dove si laure\u00f2 campione di Francia un anno dopo; tornato in Italia, fu ingaggiato dal con il quale vinse la Coppa Italia nel 2008; nella stagione 2008-09 ha militato, insieme a suo fratello Manuel, nel . Dopo l'ultima stagione tra le file dell' in serie A1, Denis Dallan partecipa nel 2010 al famoso reality L'isola dei famosi, venendo eliminato in semifinale.\nNell'autunno 2009 accett\u00f2 l'offerta di Marcello Cuttitta e Massimo Giovanelli, rispettivamente allenatore e direttore sportivo dell', di trasferirsi presso il club lombardo, con il quale esord\u00ec il 26 ottobre.\nCantante dilettante, in occasione del \"test match\" del 14 novembre 2009 al Meazza tra e , Denis Dallan esegu\u00ec l'Inno di Mameli in occasione delle esecuzioni cerimoniali pre-gara.\nDurante la stagione di 2014-15, viene ingaggiato da di Prato per i quali fa l'ultima apparizione su un campo da rugby in una competizione ufficiale: il 29 novembre 2014, partendo dalla panchina, disputa 23 minuti di gioco nel \"match\" perso per 0-36 contro la .\nAttualmente vive a Viareggio dove ha fondato, con altri suoi ex compagni di Nazionale, il club de \u201cI Titani\u201d, un progetto di sport e sociale."}
{"id": "1361264", "revid": "1573940", "url": "https://it.wikipedia.org/wiki?curid=1361264", "title": "Ellendale (Dakota del Nord)", "text": "Ellendale \u00e8 un centro abitato (\"city\") degli Stati Uniti d'America, capoluogo della Contea di Dickey nello Stato del Dakota del Nord. Nel censimento del 2000 la popolazione era di 1.559 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Ellendale si estende su una superficie di 3,70\u00a0km\u00b2, tutti occupati da terre.\nPopolazione.\nSecondo il censimento del 2000, a Ellendale vivevano 1.559 persone, ed erano presenti 355 gruppi familiari. La densit\u00e0 di popolazione era di 477 ab./km\u00b2. Nel territorio comunale si trovavano 750 unit\u00e0 edificate. Per quanto riguarda la composizione etnica degli abitanti, il 97,56% era bianco, lo 0,13% era afroamericano, lo 0,96% era nativo e lo 0,13% proveniva dall'Asia. Lo 0,45% apparteneva ad altre razze, mentre lo 0,77% a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 18,7% era al di sotto dei 18, il 20,1% fra i 18 e i 24, il 18,6% fra i 25 e i 44, il 18,5% fra i 45 e i 64, mentre infine il 24,1% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 85,2 maschi."}
{"id": "1361267", "revid": "2128848", "url": "https://it.wikipedia.org/wiki?curid=1361267", "title": "Nazionale di rugby a 15 della Nuova Zelanda", "text": "La nazionale di rugby a 15 della Nuova Zelanda (; ) rappresenta la Nuova Zelanda nel rugby a 15 in ambito internazionale. I suoi giocatori sono noti anche come All Blacks (\"Tutti neri\"). Attiva dal 1892 (e internazionalmente dal 1903), \u00e8 la rappresentativa che vanta il maggior numero di giocatori ammessi nella International Rugby Hall of Fame.\n\u00c8 impegnata annualmente, insieme ad , e , nel Rugby Championship, equivalente \"australe\" del \"Sei Nazioni\".\nNell'ambito della stessa competizione la Nuova Zelanda e la nazionale australiana si contendono la Bledisloe Cup, mentre All Blacks e Springboks si contendono la Freedom Cup.\nLa prima competizione internazionale risale al 1884 contro Wellington XV, Nuovo Galles del Sud, mentre il primo test match risale al 1903, con una vittoria contro l'Australia. Successivamente la Nuova Zelanda disput\u00f2 un tour nell'emisfero nord nel 1905, durante il quale venne sconfitta solamente dal a Cardiff.\nGli All Blacks videro terminare la loro prima serie di vittorie sui rivali storici del Sud Africa in Nuova Zelanda nel 1956. Una decade pi\u00f9 tardi raggiunsero la loro striscia pi\u00f9 lunga di vittorie vincendo 17 incontri tra il 1965 e il 1970, record poi battuto nel 2016 con la vittoria sull'Australia. I British and Irish Lions ottennero la loro unica serie di vittorie sugli All Blacks nel 1971, ma sette anni pi\u00f9 tardi gli All Blacks completarono il loro primo Grande Slam (vittorie su , Irlanda, e Galles nello stesso tour).\nIl tour del 1981 degli Springboks in Nuova Zelanda caus\u00f2 grande tensione civile a causa delle proteste sulla politica di apartheid del Sud Africa. Nel 1987 la Nuova Zelanda ospit\u00f2 e si aggiudic\u00f2 la prima edizione della Coppa del Mondo, mostrando una netta superiorit\u00e0 su tutte le altre squadre partecipanti. Dopo l'apartheid la Nuova Zelanda disput\u00f2 un tour in Sud Africa nel 1996 e ottenne la sua prima serie di vittorie sul suolo sudafricano.\nLe prime uniformi della nazionale neozelandese di rugby consistevano in una maglia nera con una felce argentata e calzoni bianchi. Dal loro tour del 1905 cominciarono a presentarsi in tenuta tutta nera, eccezion fatta per la felce argentata, e fu da allora che nacque il soprannome \"All Blacks\".\nGli All Blacks tradizionalmente eseguono una haka (particolare danza M\u0101ori) prima di ogni incontro. La haka tradizionale eseguita \u00e8 la Ka Mate, sebbene dal 2005 venga occasionalmente eseguita la Kapa o Pango, una versione modificata della \"Kia Whaka-ngawari\" del 1924.\nStoria.\nIntroduzione del rugby in Nuova Zelanda.\nIl rugby venne introdotto in Nuova Zelanda da Charles Monro nel tardo 1860; Monro scopr\u00ec lo sport durante gli anni in cui complet\u00f2 gli studi al Christ's College, East Finchley, Londra. Il primo incontro di rugby fu disputato in Nuova Zelanda il 12 settembre 1870 e vide contrapporsi la squadra di Nelson e quella di Wellington nella citt\u00e0 di Petone. La prima federazione neozelandese, la Canterbury Rugby Football Union, fu creata nel 1879.\nLe squadre neozelandesi di club disputarono i loro primi incontri internazionali nel 1882 in occasione del tour in Nuova Zelanda della squadra australiana della Southern Rugby Union (l'attuale New South Wales Rugby Union). La squadra ospite gioc\u00f2 due volte contro club di Auckland, due volte contro club di Wellington, una volta rispettivamente contro Canterbury, Otago e West Coast, Isola del Nord. Gli australiani vinsero quattro incontri e ne persero tre. Due anni pi\u00f9 tardi la prima squadra della Nuova Zelanda disput\u00f2 un tour in Nuovo Galles del Sud, con i neozelandesi che vinsero tutti gli incontri disputati.\nLa prima tourn\u00e9e di una squadra britannica in Nuova Zelanda si tenne nel 1888, quando i British and Irish Lions giocarono in Australia e in Nuova Zelanda, sebbene non sia stato tenuto alcun test match. I giocatori selezionati provenivano principalmente dal nord Inghilterra e dalla Scozia; essendo stato organizzato da privati, il tour manc\u00f2 del sostegno della federazione inglese in quanto venne meno il rispetto della norma amatoriale allora in vigore. Da cui il motivo per cui non fu tenuto alcun test match.\nPrime competizioni internazionali.\nIl 1892 vide la nascita della New Zealand Rugby Football Union (NZRFU) in rappresentanza di sette federazioni locali escluse Canterbury, Otago e Southland contrarie alla regola che imponeva che i membri della commissione esecutiva avessero residenza in Wellington. Il primo incontro ufficiale della Nuova Zelanda si disput\u00f2 nel Nuovo Galles del Sud nel 1894 e l'anno successivo la Nuova Zelanda gioc\u00f2 il suo primo incontro internazionale casalingo, perdendo 8-6 contro il Nuovo Galles del Sud. Il primo vero test match internazionale fu contro l'Australia al Sydney Cricket Ground il 15 agosto 1903, con vittoria neozelandese 22-3.\nUna rappresentativa della Nuova Zelanda tenne il primo tour in Gran Bretagna nel 1905 e venne definita \"Originals\". Il termine \"All Blacks\" cominci\u00f2 a essere utilizzato come soprannome per la prima volta durante questo tour, quando, secondo il giocatore neozelandese Billy Wallace, il Daily Mail riport\u00f2 che i neozelandesi giocarono come se fossero stati \"all Backs\" (ovvero, nella denominazione italiana, \"tutti Trequarti\"), modo di porre enfasi sulla qualit\u00e0 del gioco veloce d'attacco a tutto campo mostrato da tutti i giocatori, indipendentemente dal ruolo. La parte della squadra costituente il pacchetto di mischia \u00e8 costituita infatti dai \"Forwards\", giocatori ai quali \u00e8 demandato un gioco che, richiedendo peso e grande forza fisica, \u00e8 solitamente pi\u00f9 statico. Il che, con loro, non avvenne. Wallace afferm\u00f2 che in seguito a un errore tipografico, il termine venne trascritto come \"All Blacks\" (\"Tutti Neri\"). Per\u00f2 probabilmente questo \u00e8 un mito, considerando che il termine in questione descrive anche la loro uniforme di gioco costituita da maglietta, pantaloncini e calzini neri. Resta il fatto che la capacit\u00e0 degli All Blacks di sviluppare un gioco d'attacco di squadra, veloce e a tutto campo, \u00e8 una loro straordinaria caratteristica.\nL'unica sconfitta degli Originals nel tour fu contro il Galles a Cardiff. L'incontro entr\u00f2 nel folclore delle due nazioni a causa di una meta non concessa all'All Black Bob Deans e che avrebbe potuto sancire il pareggio finale 3-3. Una rappresentativa delle Isole Britanniche, nota come Anglo-Gallese essendo costituita solamente da giocatori inglesi e gallesi, disput\u00f2 nel 1908 un tour in Nuova Zelanda perdendo le due partite contro gli All Blacks.\nLa leggenda degli All Blacks.\nLa rivalit\u00e0 tra Nuova Zelanda e il Sud Africa inizi\u00f2 nel 1921, quando gli Springboks disputarono un tour in Nuova Zelanda conclusosi con una vittoria ciascuno e un pareggio. Gli All Blacks tennero successivamente un tour per la prima volta in Sud Africa nel 1928; con una serie di test match che terminarono in pareggio.\nNel 1924 gli All Blacks si recarono nel Regno Unito guadagnandosi il soprannome \"Gli Invincibili\" in quanto vinsero tutti gli incontri. La nazionale non pot\u00e9 per\u00f2 completare il Grande Slam a causa del rifiuto della Scozia a giocare a causa di motivazioni economiche. La prima vera rappresentativa delle Isole Britanniche (oggi nota come British and Irish Lions) affront\u00f2 un tour in Nuova Zelanda nel 1930. Sebbene i Lions vinsero il primo incontro, la nazionale casalinga alla fine si impose vincendo tre incontri a uno. La Nuova Zelanda torn\u00f2 nuovamente nel Regno Unito nel 1935\u201336, perdendo solamente tre incontri (tra i quali due test match) durante un tour composto in totale da 30 partite, con tappe anche in Canada. In una di queste sconfitte, il principe Aleksandr Obolenskij realizz\u00f2 due storiche mete contribuendo al 13-0 dell'Inghilterra ai danni della Nuova Zelanda, risultato che rappresent\u00f2 la prima vittoria degli inglesi contro i neozelandesi.\nNel 1937 il Sud Africa vinse una serie di test match contro gli All Blacks durante il loro tour in Nuova Zelanda, e questa venne definita come la migliore squadra di sempre che si sia recata in Nuova Zelanda. Da allora gli All Blacks visitarono il Sud Africa solamente nel 1949, dopo la seconda guerra mondiale, capitanati da Fred Allen. Il tour registr\u00f2 il record negativo di due sconfitte degli All Blacks nello stesso giorno. Questo si verific\u00f2 perch\u00e9 l'Australia era impegnata in tour in Nuova Zelanda nello stesso momento. Il pomeriggio del 3 settembre (ora locale neozelandese), gli All Blacks capitanati da J.B. (Johnny) Smith furono sconfitti 11-6 dall'Australia a Wellington. Lo stesso pomeriggio in Sud Africa (ora locale sudafricana), gli All Blacks capitanati da Ron Elvidge (Allen era infortunato) perse 9-3 contro gli Springboks a Durban. Gli All Blacks in Nuova Zelanda persero anche il loro secondo test match contro l'Australia per 16-9, con i Wallabies che in quell'occasione si aggiudicarono anche la Bledisloe Cup con un totale di vittorie 2-0. Sebbene ogni incontro fosse stato molto combattuto, in totale gli All Blacks persero nel 1949 quattro gare contro il Sud Africa non vincendone nessuna.\nDopo la serie di sconfitte contro il Sud Africa, la Nuova Zelanda si prese la rivincita nel 1956 durante il tour degli Springboks sul terreno neozelandese. Gli All Blacks, capitanati da Bob Duff e allenati da Bob Stuart, si imposero vincendo in totale tre incontri a uno; questo rappresent\u00f2 il loro primo successo in una serie di test match contro gli Springboks, e di contro la prima sconfitta mai subita da questi ultimi contro qualunque altro avversario. Durante questa serie di incontri Don Clarke debutt\u00f2 negli All Blacks e Kevin Skinner fu richiamato negli ultimi due test per contribuire ad assicurare la vittoria finale. Skinner fu richiamato per sostituire i due piloni infortunati Mark Irwin and Frank McAtamney, mentre Clarke divenne celebre per la sua abilit\u00e0 nel calciare il pallone.\nLa vittoria 3-1 degli All Blacks nella serie di test match contro i Lions nel 1959 segn\u00f2 l'inizio di un periodo di dominio del rugby neozelandese. Durante il tour 1963\u201364 nel Regno Unito, capitanati da Wilson Whineray, gli All Blacks furono vicini a realizzare un Grande Slam impedito da un pareggio senza realizzazione di punti contro la Scozia. L'unica sconfitta subita in questo tour fu contro Newport RFC che sconfisse gli All Blacks 3-0 al Rodney Parade di Newport il 30 ottobre 1963. Successivamente, nel 1967, la Nuova Zelanda vinse tre test ma fu impossibilitata a giocare contro l'Irlanda a causa di una epidemia di afta epizootica. Questo tour fece parte della pi\u00f9 lunga serie di vittorie degli All Blacks durata tra 1965 e 1970, durante la quale ottennero 17 vittorie nei test disputati. Sebbene nel 1966 i Lions furono sconfitti 4-0 nel loro tour in Nuova Zelanda, cinque anni pi\u00f9 tardi nel tour dei Lions del 1971 i britannici, capitanati dal gallese John Dawes, sconfissero gli All Blacks in una serie di test match che resta l'unica serie di incontri vinta dai Lions fino a oggi in Nuova Zelanda.\nNel loro tour del 1972-73 in Europa, gli All Blacks pareggiarono contro l'Irlanda 10-10 e furono sconfitti dalla Francia 16-3 non riuscendo per poco a fare il Grande Slam contro le britanniche. Il tour divenne noto anche per la rispedita a casa del pilone Keith Murdoch, accusato di avere partecipato a una rissa in un hotel di Cardiff durante le celebrazioni per la sconfitta del Galles.\nNel 1978, capitanati da Graham Mourie, gli All Blacks ottennero il loro primo Grande Slam suggellato da una vittoria 13-12 sul Galles. Questo incontro provoc\u00f2 grande controversia dopo che gli All Blacks vinsero in seguito a una punizione concessa alla fine dell'incontro. L'unica sconfitta degli All Blacks in quel tour fu il famoso 12-0 subito dagli irlandesi del Munster al Thomond Park di Limerick.\nTour controversi.\nNel 1976 il tour degli All Blacks in Sud Africa cre\u00f2 molte controversie e provoc\u00f2 il boicottaggio della XXI Olimpiade a Montr\u00e9al da parte di 33 nazioni africane. Gli All Blacks persero nuovamente la serie di test match in terreno sudafricano (la loro prima avverr\u00e0 nel 1996, dopo la fine dell'apartheid). Il tour del 1976 contribu\u00ec a fare ratificare l'accordo di Gleneagles da parte dei paesi del Commonwealth nel 1977, allo scopo di proibire la partecipazione a eventi sportivi con il Sud Africa.\nIl tour del 1981 del Sud Africa in Nuova Zelanda caus\u00f2 enormi proteste contro la politica di apartheid sudafricana.\nLa federazione di rugby neozelandese (NZRFU) invit\u00f2 gli Springboks a effettuare il tour in quanto il governo di Robert Muldoon rifiut\u00f2 implicazioni politiche nell'ambito sportivo. Sebbene gli All Blacks disputarono e vinsero la serie di test, due gare contro squadre provinciali furono annullate e l'intero tour fu segnato dalla violenza e dalle proteste. Durante il tour la nazione fu vittima di tumulti, e lo stesso tour ebbe un significativo impatto sulla societ\u00e0 neozelandese.\nIl tour degli All Blacks del 1985 in Sud Africa venne annullato in seguito a un'azione legale che mise in luce contraddizioni in seno al regolamento della federazione di rugby neozelandese. Nel 1986, ebbe luogo in Sud Africa un tour non ufficiale e la squadra denominata The Cavaliers raccolse molti All Blacks di quel periodo. Tutti coloro che parteciparono al tour vennero sospesi dalla NZRFU al loro ritorno in Nuova Zelanda.\nPrime Coppe del Mondo.\nLa Coppa del Mondo inaugurale venne disputata nel 1987 e fu ospitata da Nuova Zelanda e Australia, col trionfo degli All Blacks che sconfissero la Francia 29-9 nella finale disputata all'Eden Park di Auckland. In totale la Nuova Zelanda sub\u00ec solo 52 punti contro e realizz\u00f2 43 mete in sei incontri disputati, sconfiggendo Italia, Figi, Argentina, Scozia, Galles e Francia.\nGli All Blacks confermarono la loro supremazia nel 1988 sconfiggendo in trasferta i Wallabies (2 vittorie e un pareggio nella serie di test match), durante un tour in Australia dal quale uscirono imbattuti (12 vittorie e 1 pareggio). Grant Fox fu il migliore realizzatore neozelandese con 119 punti.\nIl 1989 fu un anno ancora migliore per gli All Blacks che vinsero tutti i 19 incontri disputati, con vittorie anche contro Francia, Irlanda, Galles e Australia. In occasione del tour in Europa Grant Fox fu nuovamente il migliore realizzatore neozelandese.\nGli All Blacks si recarono in tourn\u00e9e in Francia nell'ottobre e novembre 1990 per preparsi alla Coppa del Mondo 1991. Vinsero i loro due test match contro la Francia e altri sei incontri, ma persero sorprendentemente contro due selezioni regionali della Provenza-Costa Azzurra e della Costa Basca-Lande di Guascogna.\nNella Coppa del Mondo 1991, dopo avere sconfitto Inghilterra, Stati Uniti e Italia nella fase a gironi, gli All Blacks superarono i quarti di finale eliminando il Canada, ma si dovettero arrendere nella semifinale contro i futuri campioni dell'Australia perdendo 16-6 al Lansdowne Road. Alla fine del torneo ci furono molti ritiri incluso quello dell'allenatore Alex Wyllie, che collezion\u00f2 l'86% di vittorie nell'arco di 29 test disputati. Con 44 punti Grant Fox fu il migliore realizzatore degli All Blacks, mentre John Timu e Terry Wright furono i migliori marcatori di mete (solo 3).\nNel 1992 Laurie Mains rimpiazz\u00f2 Wyllie, col compito di preparare la squadra per la Coppa del Mondo 1995 in Sud Africa. L'Australia campione del mondo conferm\u00f2 la sua supremazia sulla Nuova Zelanda imponendosi 2-1 in una serie di test match, ma gli All Blacks batterono gli Springboks in Sud Africa. Il 1993 fu pi\u00f9 favorevole per gli All Blacks che batterono i Lions 2-1 e si presero la rivincita sui Wallabies, ma dovettero piegarsi contro l'Inghilterra a Twickenham. In quel periodo la squadra neozelandese stava affrontando una fase di ricostruzione, in vista della Coppa del Mondo 1995, e and\u00f2 incontro ad alcune difficolt\u00e0: nel 1994 gli All Blacks furono sconfitti in casa due volte dalla Francia, a Christchurch e Auckland, e persero l'unica partita giocata contro l'Australia nonostante potessero contare su due ali quali John Kirwan e Jonah Lomu.\nGli All Blacks erano nuovamente considerati favoriti per la vittoria finale della Coppa del Mondo 1995. La sensazione venne confermata quando un giovane Jonah Lomu segn\u00f2 quattro mete contro l'Inghilterra nella vittoria ottenuta in semifinale per 45-29. Prima della finale i giocatori neozelandesi patirono una intossicazione alimentare (la causa \u00e8 stata fortemente dibattuta) ma nonostante questo riuscirono a impegnare i padroni di casa del Sud Africa prima di cedere ai supplementari a causa di un drop di Jo\u00ebl Stransky. Con 84 punti Andrew Mehrtens fu il miglior realizzatore neozelandese, mentre Marc Ellis e Jonah Lomu furono i migliori marcatori di mete con 7 mete ciascuno.\nEra professionistica.\nL'era professionistica nel rugby inizi\u00f2 nel 1995, segnata dalla nascita della confederazione SANZAR (che unisce le federazioni neozelandese, sudafricana e australiana) al fine di gestire la vendita dei diritti televisivi per due nuove competizioni, il Super 12 riservato a club e il Tri Nations riservato alle nazionali. Il primo Tri Nations fu disputato nel 1996 e fu vinto dagli All Blacks che si affermarono in tutti i loro quattro incontri disputati.\nL'incontro del Tri Nations 1996 in Sud Africa tra All Blacks e Springboks fu anche il primo di una storica serie. Col nuovo allenatore John Hart e capitanati da Sean Fitzpatrick, gli All Blacks nello stesso anno vinsero per la prima volta una serie di test match in Sudafrica. Fitzpatrick consider\u00f2 la vittoria in questa serie di incontri perfino di maggiore valore rispetto alla vittoria nella Coppa del Mondo 1987 in cui egli stesso partecip\u00f2.\nLe successive due stagioni registrarono risultati alterni per gli All Blacks, che vinsero il Tri Nations 1997 prima di perderlo per la prima volta nel 1998. Gli All Blacks vinsero tutti i loro incontri disputati nella competizione del 1997. Di contro, nel 1998, gli All Blacks persero tutti i loro quattro incontri e quella rappresent\u00f2 la prima volta in cui subirono quattro sconfitte consecutive sin dal 1949. L'anno seguente patirono la loro peggiore sconfitta di sempre, perdendo 28-7 contro l'Australia a Sydney.\nNella Coppa del Mondo 1999 gli All Blacks dominarono il loro girone, sconfiggendo anche l'Inghilterra 30-16 a Twickenham. Ai quarti di finale superarono la Scozia battendola 30-18 conquistando la semifinale contro la Francia a Twickenham. Durante il primo tempo della semifinale gli All Blacks conducevano 17-10, ma il famoso secondo tempo giocato dai francesi permise ai transalpini di imporsi col risultato finale 43-31. Successivamente Hart rassegn\u00f2 le dimissioni da allenatore e fu rimpiazzato da Wayne Smith e Tony Gilbert.\nCon Smith e Gilbert, gli All Blacks arrivarono secondi al Tri Nations 2000 e all'edizione 2001. Entrambi gli allenatori vennero rimpiazzati da John Mitchell il 3 ottobre 2001, il quale condusse gli All Blacks alla vittoria di entrambe le edizioni del Tri Nations dei due anni successivi, cos\u00ec come alla riconquista della Bledisloe Cup (detenuta dall'Australia fin dal 1998) nel 2003. Dopo avere vinto il Tri Nations 2003, i neozelandesi parteciparono come una delle squadre favorite alla Coppa del Mondo 2003 e dominarono il loro girone sconfiggendo Italia, Canada e Tonga prima di vincere uno degli incontri pi\u00f9 impegnativi del torneo contro il Galles. Sconfissero quindi il , squadra che fino ad allora non avevano mai battuto nell'arco di una Coppa del Mondo, ai quarti di finale col punteggio 29-9, ma persero contro l'Australia 22-10 nella semifinale di Sydney. Successivamente Mitchell venne licenziato dalla NZRFU e rimpiazzato da Graham Henry.\nIl nuovo corso di Henry inizi\u00f2 con una doppia vittoria sull'Inghilterra, campioni del mondo in carica, nel 2004. I due incontri terminarono con un punteggio totale 72-15, con gli All Blacks che non permisero all'Inghilterra alcuna realizzazione di mete. Nonostante il debutto vittorioso di Henry, il Tri Nations vide risultati alterni con due vittorie e due sconfitte. La competizione fu la pi\u00f9 equilibrata di sempre e alla fine risultarono decisivi i punti bonus e gli All Blacks finirono ultimi. La stagione 2004 si concluse per\u00f2 positivamente, con gli All Blacks vincenti in Europa, inclusa una larga vittoria contro la Francia 45-6.\nNel 2005, gli All Blacks si imposero 3-0 contro Lions durante una serie di test match dei britannici in Nuova Zelanda e vinsero il Tri Nations. Nelle premiazioni di fine anno dell'International Rugby Board, gli All Blacks furono nominati squadra dell'anno, Henry allenatore dell'anno e l'apertura Dan Carter giocatore dell'anno.\nNel 2006, vinsero nuovamente il Tri Nations sconfitti solamente nell'ultima partita contro il Sud Africa. Terminarono imbattuti il loro tour di fine anno, con vittorie in trasferta contro Francia, Inghilterra e Galles. Gli All Blacks sono stati nominati squadra dell'anno e il flanker Richie McCaw giocatore dell'anno dalla IRB.\nLa stagione 2007 inizi\u00f2 con due vittorie contro la Francia, 42-11 all'Eden Park e 61-10 al Westpac Stadium. Un terzo incontro tra Canada e All Blacks termin\u00f2 64-13, risultando molto pi\u00f9 combattuto rispetto a quanto potesse far pensare il risultato finale. Il Tri Nations 2007 fu vinto dai neozelandesi che subirono solamente una sconfitta ad opera dell'Australia, che non vinceva contro gli All Blacks dal 2004. La Coppa del Mondo 2007 aveva la Nuova Zelanda come favorita per la vittoria finale, ma dopo avere dominato il loro girone contro Italia, Portogallo, Scozia e Romania, realizzando in totale 46 mete in quattro gare (309 punti a favore e 35 contro), gli All Blacks vennero sorprendentemente sconfitti dalla Francia 20-18 nei quarti di finale a Cardiff.\nLa stagione 2008 inizi\u00f2 con tre test di met\u00e0 anno il primo dei quali al Westpac Stadium contro l'Irlanda. Gli altri due test furono disputati contro l'Inghilterra rispettivamente all'Eden Park e all'AMI Stadium di Christchurch. La Nuova Zelanda gioc\u00f2 il primo incontro del Tri Nations in casa contro il Sud Africa vincendo 19-8 ma una settimana dopo a Carisbrook fu sconfitta dal Sud Africa 28-30, ponendo fine a una striscia di 30 vittorie casalinghe, essendo avvenuta l'ultima sconfitta in Nuova Zelanda nel 2003 contro l'Inghilterra. Gli All Blacks collezionarono in totale 4 (2 le sconfitte, contro Sud Africa e Australia) e mantennero il Tri Nations e la Bledisloe Cup.\nLa stagione 2009 inizi\u00f2 il 13 giugno con gli All Blacks impegnati contro la Francia a Carisbrook, gli All Blacks persero l'incontro 22-27 ma una settimana dopo sconfissero i francesi 14-10 al Westpac Stadium. La differenza punti cost\u00f2 per\u00f2 alla Nuova Zelanda il trofeo Dave Gallaher; questa fu la prima volta che i neozelandesi persero il trofeo durante i nove anni in cui All Blacks e Francia se lo contesero. Una settimana dopo gli All Blacks sconfissero l'Italia all'AMI Stadium 27-6. La Nuova Zelanda fin\u00ec seconda al Tri Nations, con un Sud Africa in grande spolvero che perse un solo incontro. I neozelandesi conclusero una serie di prestazioni piuttosto mediocri con una risonante vittoria 33-6 contro l'Australia a Wellington. Chiusero la stagione con un tour in Europa dove sconfissero Galles, Italia, Inghilterra e Francia e furono sconfitti dai Barbarians.\nAll Blacks per due volte consecutive Campioni del Mondo.\nLa vittoria 66-28 contro l'Irlanda e le due vittorie contro il Galles segnarono l'inizio di un 2010 ricco di successi, con la conquista del Tri Nations a punteggio pieno dopo avere vinto tutti e sei gli incontri in programma. Il 30 ottobre gli All Blacks vennero sconfitti 26-24 dall'Australia a Hong Kong, successivamente i neozelandesi si recarono in tour in Gran Bretagna riuscendo a sconfiggere tutte e quattro le nazionali britanniche.\nIl 2011 fu l'anno della Coppa del Mondo ospitata in Nuova Zelanda, con l'enorme pressione dell'opinione pubblica neozelandese affinch\u00e9 gli All Blacks si impegnassero a conquistare finalmente il loro secondo titolo mondiale dopo quello vinto nella prima edizione del 1987. Dopo la vittoria dei Wallabies al Tri Nations, la Nuova Zelanda raggiunse il tanto agognato trionfo nella competizione mondiale iridata sconfiggendo in finale la Francia 8-7, vincendo nel complesso tutte e sette le partite disputate nel torneo. Al termine della vittoriosa Coppa del Mondo il selezionatore Graham Henry si dimise e venne rimpiazzato dal suo assistente Steve Hansen.\nGli All Blacks freschi campioni del mondo nel 2012 conquistarono anche la prima edizione del Rugby Championship, ovvero la nuova competizione internazionale dell'emisfero australe nata dall'allargamento del Tri Nations con la partecipazione dell'Argentina. I neozelandesi vinsero tutte e sei le partite del torneo e a fine anno si recarono in tour in Europa, dove dopo le nette vittorie contro Scozia, Italia e Galles subirono una sconfitta 38-21 contro l'Inghilterra.\nLa formazione, stabilmente al vertice del ranking IRB, torn\u00f2 a perdere un test match a circa due anni di distanza: nell'ultima gara del Rugby Championship 2014 (vinto con un turno d'anticipo) venne sconfitta dal Sudafrica a Johannesburg 27-25. Si tratt\u00f2 della prima sconfitta nella competizione dal 2012 (quando sostitu\u00ec il Tri Nations); nella stessa edizione gli All Blacks colsero contro l'Australia il loro primo pareggio nel nuovo formato del torneo (fino ad allora avevano vinto tutti gli incontri disputati). La vittoria degli Springboks (che mancava dal 2011) chiuse una striscia di 22 risultati utili consecutivi.\nFinendo al secondo posto dietro l'Australia durante il Rugby Championship 2015, la Nuova Zelanda interruppe la serie consecutiva di trofei vinti dopo i trionfi nelle prime tre edizioni. Giocando contro i Wallabies il 15 agosto 2015, nella seconda partita della serie valevole per la Bledisloe Cup, il capitano Richie McCaw registr\u00f2 la sua 142\u00aa presenza a livello internazionale battendo il precedente record assoluto di presenze detenuto dall'irlandese Brian O'Driscoll. Alla gli All Blacks, dopo avere avuto la meglio della Francia sconfitta 62-13 ai quarti di finale, in semifinale sconfissero il Sudafrica 20-18 giungendo in finale insieme all'Australia. Sconfiggendo i Wallabies 34-17, la Nuova Zelanda divenne la prima squadra a vincere per due volte consecutive la Coppa del Mondo.\nIl 5 novembre 2016, con la sconfitta 40-29 subita a Chicago contro l'Irlanda, gli All Blacks videro interrompere la loro serie di 18 partite consecutive vinte, cedendo per la prima volta dopo 111 anni contro gli irlandesi.\nMaglia.\nLa maglia attuale degli All Blacks \u00e8 interamente nera, fatta eccezione per il colletto bianco, con il logo Adidas, la felce argentata della NZRFU sul petto e (quando previsto) lo sponsor AIG. Il tour della Nuova Zelanda nel 1884 in Australia fu il primo tour all'estero dei neozelandesi, e il loro abbigliamento di gioco era differente da quello odierno. In quei tempi, la squadra indossava una maglia blu scuro, con la felce argentata posta a sinistra. Nel 1893 la NZRFU stabil\u00ec che l'uniforme di gioco dovesse comporsi di una maglia nera con una felce argentata e di calzoni bianchi. Tuttavia le fotografie storiche suggeriscono come i pantaloncini bianchi possano essere stati utilizzati invece solamente durante i primi anni. Talvolta tra il 1897 e il 1901 ci fu qualche cambiamento; nel 1901 la squadra affront\u00f2 il Nuovo Galles del Sud con una maglia e pantaloncini neri, senza bavero, e con la felce argentata raffigurata sul petto.\nPrima del contratto con Adidas nel Mondiale di Rugby del 1999, gli All Blacks giocarono indossando le divise fatte dalla ditta locale Canterbury of New Zealand, che erano nere con il colletto stile polo bianco.\nLa maglia degli All Blacks \u00e8 oggi considerata la maglia di rugby pi\u00f9 famosa. Recentemente (2006) \u00e8 divenuto tradizionale per gli All Blacks indossare una maglia con ricamato sulla manica un papavero durante gli incontri disputati in Francia nell'ambito per l'assegnazione del trofeo Dave Gallaher (Dave Gallaher era l'ex capitano neozelandese 1905-06, morto in Belgio nel corso della prima guerra mondiale). Il papavero \u00e8 in onore ai soldati neozelandesi morti in Europa durante le due guerre mondiali. Il capitano Richie McCaw afferm\u00f2 \"Vogliamo onorare il servizio oltreoceano dei neozelandesi. \u00c8 una parte importante della nostra storia come nazione e come squadra\".\nAttualmente l'Adidas paga alla NZRFU 200 milioni di dollari per 9 anni, aspettandosi che gli All Blacks vincano circa il 75% dei loro incontri. Anche la Nike cerc\u00f2 di proporsi come sponsor nel 1996, ma optarono poi per Tiger Woods.\nLa seconda maglia \u00e8 tradizionalmente bianca con pantaloncini neri, attualmente presenta anche un colletto nero. Tuttavia, la maglia di riserva precedente all'attuale, era di colore grigio-argento, con calzoncini neri.\nSimbolo e tradizione.\nLa felce argentata.\nIl simbolo della nazionale neozelandese \u00e8 una foglia di felce argentata (\"Cyathea dealbata\"), Ponga in lingua M\u0101ori, su uno sfondo nero. La \"Cyathea dealbata\" \u00e8 una felce di medie dimensioni endemica della Nuova Zelanda. \u00c8 considerata come un simbolo della Nuova Zelanda, tanto che \u00e8 talvolta utilizzata come bandiera non ufficiale della nazione.\nLa felce argentata venne utilizzata la prima volta nelle mostrine militari neozelandesi durante la seconda guerra boera (1899-1902) ed \u00e8 raffigurata anche sul retro delle medaglie consegnate ai soldati che combatterono in tale guerra.\nHaka.\nGli All Blacks eseguono una haka (danza tipica dei M\u0101ori) prima di ogni incontro internazionale. La haka \u00e8 stata strettamente associata al rugby neozelandese sin dal tour in Nuovo Galles del Sud nel 1884. La squadra della Nuova Zelanda che si rec\u00f2 in tour in Gran Bretagna nel 1888-1989 esegu\u00ec la \"Ake Ake Ki Kaha\" e la squadra del 1903 recatasi in Australia us\u00f2 una haka di scherno, \"Tena Koe, Kangaru!\". Nel 1905 gli All Blacks diedero inizio alla tradizione di usare la \"Ka Mate\" e dal 1914 ci\u00f2 fu fermamente stabilito come facente parte del rugby della Nuova Zelanda. Nel 1924 gli All Blacks usarono una haka appositamente composta \"Kia Whaka-ngawari\", ma successivamente tornarono a eseguire la \"Ka Mate\".\nNell'agosto 2005, prima dell'incontro del Tri Nations tra Nuova Zelanda e Sud Africa a Dunedin, gli All Blacks eseguirono una nuova haka \"Kapa o Pango\", appositamente composta da Derek Lardelli e \"...designata a riflettere l'aspetto multiculturale della Nuova Zelanda contemporanea - in particolare l'influenza delle culture polinesiane\". La \"Kapa o Pango\" venne eseguita in occasioni speciali e non fu concepita per rimpiazzare la \"Ka Mate\". La \"Kapa o Pango\" si conclude con un gesto che \u00e8 stato interpretato come \"taglio della gola\" e fu un motivo di controversia con l'accusa che la danza incitasse alla violenza, e mandasse un messaggio sbagliato ai tifosi degli All Blacks. Tuttavia, secondo Derek Lardelli, il gesto rappresenta \"il disegno dell'energia vitale nel cuore e nei polmoni\".\nNel novembre 2006, al Millennium Stadium di Cardiff, gli All Blacks eseguirono la haka nello spogliatoio prima dell'incontro - piuttosto che sul campo immediatamente prima del calcio d'inizio - dopo un disaccordo con la federazione gallese di rugby, che voleva che la haka fosse utilizzata fra gli inni con l'inno gallese in sua risposta.\nStatistiche.\nLa nazionale neozelandese \u00e8 considerata la squadra di rugby pi\u00f9 forte del mondo.\nThe Rugby Championship.\nGli All Blacks partecipavano ogni anno al Tri Nations giocando contro le nazionali di Australia e Sud Africa. Dal 2012, dopo l'aggiunta dell'Argentina, il torneo \u00e8 stato rinominato The Rugby Championship. Con i dieci Tri Nations conquistati, l'ultimo dei quali nel 2010, la Nuova Zelanda \u00e8 la nazionale che vanta pi\u00f9 successi in questa competizione. Gli All Blacks hanno inoltre conquistato le prime tre edizioni del nuovo Rugby Championship, serie positiva interrotta dall'Australia nel 2015. Nell'ambito di questo stesso torneo i neozelandesi contendono anche la Bledisloe Cup contro l'Australia e la Freedom Cup contro il Sudafrica.\nFonte: espnscrum.com \nCoppa del Mondo.\nGli All Blacks hanno vinto la Coppa del Mondo tre volte. La prima fu nella competizione inaugurale svoltasi in Nuova Zelanda e Australia nel 1987. Nel 1991, persero la semifinale contro l'Australia e poi si imposero nella finale per il terzo posto. Nel 1995, raggiunsero la finale ma vennero sconfitti dai padroni di casa del Sudafrica. Terminarono al quarto posto nell'edizione del 1999, dopo essere stati sconfitti in semifinale e nella finale per il terzo posto. Nel 2003 gli All Blacks vennero eliminati in semifinale dai padroni di casa dell'Australia, prima di finire terzi.\nLa Coppa del Mondo 2007 registr\u00f2 la loro peggiore prestazione essendo stati eliminati nei quarti di finale dalla nazione ospitante della Francia; in precedenza la Nuova Zelanda era stata l'unica squadra a raggiungere le semifinali in ogni edizione. Nel 2011, dopo 24 anni, gli All Blacks vinsero il loro secondo titolo mondiale sconfiggendo di misura 8-7 la Francia al termine di un incontro combattuto. Questa vittoriosa edizione fu ospitata dalla Nuova Zelanda, con la conseguente forte aspettativa di successo nutrita dall'opinione pubblica nei confronti della nazionale padrona di casa. I neozelandesi si riconfermarono campioni quattro anni dopo, sconfiggendo in finale l'Australia, diventando la prima squadra a vincere per due volte consecutive il titolo mondiale.\nGli All Blacks detengono diversi record legati alla Coppa del Mondo: pi\u00f9 punti realizzati in un unico incontro (145 contro il nel 1995), pi\u00f9 punti realizzati in totale (2302), pi\u00f9 mete realizzate in totale (311), e maggior numero di trasformazioni (226). Anche diversi singoli giocatori detengono dei record nella Coppa del Mondo: Jonah Lomu per il maggior numero di mete realizzate (15 in due edizioni), Marc Ellis per il maggior numero di mete realizzate in un incontro (6 contro il Giappone nel 1995), Grant Fox per il maggior numero di punti realizzati in un singolo torneo (126 nel 1987), Simon Culhane per il maggior numero di punti e trasformazioni in un incontro (45 punti e 20 trasformazioni contro il Giappone nel 1995).\nStatistiche totali nella Coppa del Mondo:\nTotale.\nGli All Blacks vantano un bilancio positivo contro ogni nazione che hanno affrontato e, ad eccezione del Sud Africa, hanno un margine di vittorie superiore al 65% per ogni avversaria. Hanno vinto 418 dei 543 incontri disputati, con una percentuale di vittorie del 77% (vedi tabella). Con questi risultati, gli All Blacks rappresentano la squadra internazionale pi\u00f9 vincente nella storia del rugby a 15.\nQuando venne introdotto il ranking mondiale dalla IRB nell'ottobre 2003, gli All Blacks erano secondi. Nel novembre 2003 furono secondi e per poco tempo primi, quindi terzi prima di risalire al secondo posto nel dicembre di quell'anno. Tra giugno 2004 e ottobre 2007 gli All Blacks sono stati stabilmente numeri uno al mondo. Secondi da novembre 2007 ad agosto 2008, sono tornati da allora al primo posto, fatta eccezione per una parentesi di 5 mesi tra luglio e novembre 2009, in cui furono secondi.\nGli All Blacks sono ben noti e temuti dagli avversari per le potenziali pesanti vittorie di cui sono capaci, tanto che molte nazionali hanno subito la loro peggiore sconfitta proprio in incontri con la Nuova Zelanda. Tra le principali selezioni, Francia, Irlanda, Argentina, Figi, Tonga, Samoa e Giappone hanno questo record negativo nei confronti degli All Blacks.\nTabella relativa ai test match disputati (in ordine di incontri totali) aggiornata al 25 novembre 2017:\nPalmar\u00e8s.\n1932, 1936, 1938, 1946, 1947, 1951, 1952, 1955, 1957, 1958, 1962, 1964, 1967, 1968, 1972, 1974, 1978, 1982, 1983, 1984, 1985, 1987, 1988, 1989, 1990, 1991, 1993, 1995, 1996, 1997, 2003, 2004, 2005, 2006, 2007, 2008, 2009, 2010, 2011, 2012, 2013, 2014, 2015, 2016, 2017,2018,2019,2020.\nGiocatori.\nRosa 2015.\nLa squadra composta da 31 giocatori selezionata per la vittoriosa .\nGiocatori celebri.\nIn totale, 14 All Blacks sono stati inseriti nella Hall of Fame. Questi sono, in ordine di ammissione, George Nepia, Colin Meads, Brian Lochore, Wilson Whineray, Don Clarke, Sean Fitzpatrick, Michael Jones, Ian Kirkpatrick, John Kirwan, Fred Allen, Grant Fox, Dave Gallaher, Jonah Lomu e Graham Mourie.\nDave Gallaher debutt\u00f2 negli All Blacks nel 1903 e fu anche capitano degli \"Originals\" del 1905. Insieme con Billy Stead, Gallaher fu il coautore del famoso libro di rugby \"The Complete Rugby Footballer\". All'et\u00e0 di soli 19 anni, George Nepia disput\u00f2 tutti i 30 incontri del tour degli Invincibili del 1924\u201325. Nepia collezion\u00f2 37 presenze negli All Blacks; l'ultima sua gara giocata fu contro le Isole Britanniche nel 1930.\nFred Allen fu il capitano in tutti i suoi 21 incontri, inclusi sei test match, tra il 1946 e il 1949. Successivamente divenne allenatore degli All Blacks tra il 1966 e il 1968. Con Allen allenatore gli All Blacks vinsero tutti i loro 14 test match disputati.\nCinque indotti nella Hall of Fame, incluso il primo neozelandese entrato a far parte della IRB Hall of Fame, giocarono durante gli anni 1960. Don Clarke fu un All Black tra il 1956 e il 1964, e durante questo periodo fu il maggiore realizzatore di punti per la Nuova Zelanda in quell'epoca. Famose le cinque punizioni segnate da Clarke in un incontro - all'epoca un record - che consentirono la vittoria agli All Blacks per 18-17 contro le Isole Britanniche. Sir Wilson Whineray gioc\u00f2 32 test match, 30 da capitano. Ricopr\u00ec il ruolo di pilone e numero 8 tra il 1957 e il 1965. Gli All Blacks persero solamente quattro dei loro 30 test con Whineray come capitano. Il 21 ottobre 2007, Whineray divenne il primo neozelandese ad essere stato indotto nella IRB Hall of Fame. Colin Meads, soprannominato \"Albero di pino\", gioc\u00f2 133 partite con gli All Blacks, inclusi 55 test match. Nel 1999 il New Zealand Rugby Monthly nomin\u00f2 Meads giocatore neozelandese dell'anno. Ian Kirkpatrick disput\u00f2 39 test, inclusi 9 da capitano, tra il 1967 e il 1977. Realizz\u00f2 in totale 16 mete, un record a quei tempi.\nIl solo All Black Hall of Famer a debuttare negli anni 1970 fu il flanker Graham Mourie. Fu capitano in 19 di suoi 21 test disputati e in 57 dei 61 incontri disputati in totale tra il 1976 e il 1982. \u00c8 divenuto celebre per essere stato il capitano degli All Blacks che nel 1978 fecero il Grande Slam sulle britanniche.\nI campioni del mondo del 1987 erano allenati da Sir Brian Lochore, che gioc\u00f2 per gli All Blacks 25 test tra il 1964 e il 1971, inclusi 17 come capitano. Lochore fu nominato cavaliere nel 1999 per il suo servizio reso al rugby. Quattro giocatori della Coppa del Mondo 1987 allenati da Lochore sono stati inseriti nella Hall of Fame. John Kirwan disput\u00f2 in totale 63 test tra il 1984 e il 1994, segnando 35 mete, un record per gli All Blacks a quel tempo. Nella partita d'apertura della Coppa del Mondo 1987 contro l'Italia, Kirwan percorse 90 metri prima di realizzare una meta. Grant Fox, All Black tra il 1984 e il 1993, fu uno dei maggiori realizzatori di punti della Nuova Zelanda con 1067 punti, inclusi 645 punti in test match. Fox disput\u00f2 46 test, inclusa la finale della Coppa del Mondo 1987 contro la Francia.\nNoto come \"L'uomo di ghiaccio\", Michael Jones fu uno dei migliori flanker di tutti i tempi. Nato a Auckland, Jones debutt\u00f2 in ambito internazionale dapprima con Samoa, quindi per gli All Blacks, giocando 55 test tra il 1987 e il 1998. A causa della sua fede cristiana Jones non gioc\u00f2 mai a rugby la domenica, ci\u00f2 lo port\u00f2 a saltare la semifinale della Coppa del Mondo 1991 contro l'Australia, e anche a non essere convocato nella squadra per l'edizione 1995.\nCon 92 presenze, Sean Fitzpatrick \u00e8 il giocatore che ha collezionato pi\u00f9 caps negli All Blacks. Fitzpatrick disput\u00f2 la Coppa del Mondo 1987 dopo un infortunio accorso a Andy Dalton e fu nominato capitano degli All Blacks nel 1992, continuando a mantenere questo ruolo fino al suo ritiro nel 1997. Gioc\u00f2 un totale di 346 incontri, inclusi 92 test.\nJonah Lomu \u00e8 generalmente considerato come la prima vera superstar mondiale del rugby a 15. Fu il pi\u00f9 giovane giocatore degli All Blacks, debuttando all'et\u00e0 di 19 anni e 45 giorni nel 1994. Lomu era un'ala con doti fisiche straordinarie; pur essendo alto 1,96\u00a0m e pesante 119\u00a0kg, caratteristiche che lo resero sia il pi\u00f9 alto che il pi\u00f9 pesante arretrato che abbia mai giocato per gli All Blacks, era in grado di percorrere 100\u00a0m in meno di 11 secondi. Si impose sulla scena internazionale durante la Coppa del Mondo 1995, realizzando sette mete nella competizione. Quattro mete le realizz\u00f2 nella semifinale degli All Blacks vinta contro l'Inghilterra, inclusa una meta memorabile segnata travolgendo Mike Catt lungo il suo percorso verso la linea di meta. Nella Coppa del Mondo 1999 miglior\u00f2 il suo record segnando 8 mete in totale. Da rimarcare come Lomu riusc\u00ec a giocare ad alti livelli nonostante una seria patologia renale che lo port\u00f2 al ritiro nel 2002, a un trapianto renale effettuato nel 2004 e alla morte nel 2015, a soli 40 anni. Nonostante la sua carriera fosse ostacolata da questioni di salute, realizz\u00f2 37 mete in 63 test.\nRichie McCaw \u00e8 il giocatore che ha collezionato in assoluto il maggior numero di presenze internazionali, disputando 148 test match. Guid\u00f2 da capitano gli All Blacks conquistando due Coppe del Mondo consecutive nel 2011 e nel 2015.\nSegue una lista dei giocatori pi\u00f9 celebri del passato (tra parentesi gli anni in cui hanno giocato in nazionale).\nStatistiche individuali.\nVengono elencate alcune statistiche significative riguardanti i giocatori della Nuova Zelanda. I nomi in grassetto indicano i giocatori che sono ancora in attivit\u00e0. Per ogni giocatore, si distingue tra gli incontri giocati in totale e i test match, essendo questi ultimi disputati soltanto tra selezioni nazionali. Negli incontri complessivi sono considerate anche le partite giocate dagli All Blacks contro squadre o selezioni locali. Le statistiche sono aggiornate al 5 novembre 2015.\nAllenatori.\nDopo essere stato capitano degli All Blacks, Brian Lochore divenne il loro allenatore nel 1983 e, dopo una breve interruzione, torn\u00f2 ad allenarli fino alla vittoriosa Coppa del Mondo 1987. Alex Wyllie gli successe dal 1988 fino alla Coppa del Mondo 1991. A seguito dei cattivi risultati degli All Blacks durante questa edizione del mondiale, venne rimpiazzato da Laurie Mains dal 1992 fino al 1995.\nIl fallimento degli All Blacks alla Coppa del Mondo 1995 comport\u00f2 un nuovo cambio di allenatore, con John Hart che assunse l'incaricato dal 1995 al 1999. I risultati altalenanti dei neozelandesi e il loro fallimento in occasione della Coppa del Mondo 2003 portarono a frequenti cambi di allenatore: Wayne Smith rest\u00f2 in carica dal 2000 al 2001, quindi gli succedette John Mitchell dal 2001 al 2003. Un periodo di maggiore stabilit\u00e0 venne raggiunto con l'allenatore Graham Henry che, nonostante la sconfitta degli All Blacks nei quarti di finale di Coppa del Mondo 2007, con tutto lo stupore e le critiche seguite, ottenne la riconferma nel dicembre dello stesso anno.\nHenry guid\u00f2 gli All Blacks fino alla vittoriosa Coppa del Mondo 2011, subito dopo annunci\u00f2 le sue dimissioni e in seguito l'incarico di allenatore venne assegnato a Steve Hansen, che in precedenza aveva gi\u00e0 sostituito Henry quando nel 2002 quest'ultimo si dimise dall'incarico di allenatore del Galles. Hansen, che vant\u00f2 durante la sua gestione 22 risultati utili consecutivi, guid\u00f2 la Nuova Zelanda alla conquista del secondo titolo mondiale consecutivo.\nDato che la definizione e il ruolo di allenatore degli All Blacks \u00e8 assai variabile prima del tour in Sud Africa del 1949, la seguente tabella include solamente gli allenatori nominati sin da allora.\nI tour.\nMoltissimi i tour che gli All Blacks hanno disputato nella storia, senza dimenticare quelli dei New Zealand M\u0101ori.\nIl primo fu nel 1884, ma non aveva carattere ufficiale e vide i neozelandesi recarsi in Australia. La prima apparizione in Europa, risale al 1905, quando nacque anche l'usanza dell'haka, oltre al soprannome \"All Blacks\".\nStorico il tour del 1924-25, quello degli \"Invincibili\".\nStadi.\nLa Nuova Zelanda non possiede uno stadio ufficiale per le partite casalinghe della nazionale. Gli All Blacks giocano i loro test match in vari luoghi della Nuova Zelanda. Negli anni recenti sono stati soliti giocare nei seguenti stadi: Eden Park, Auckland; North Harbour Stadium, Albany; Westpac Stadium, Wellington; AMI Stadium (in passato chiamato Lancaster Park e Jade Stadium), Christchurch; Waikato Stadium, Hamilton; e Carisbrook, Dunedin.\nPrima della costruzione del Westpac Stadium nel 1999, i test a Wellington avevano sede presso l'Athletic Park. L'Athletic Park fu anche la sede del primo test match casalingo degli All Blacks contro i British &amp; Irish Lions nel 1904. Il primo test match casalingo disputato fuori dai centri principali di Auckland, Christchurch, Dunedin o Wellington fu nel 1996 al McLean Park di Napier. La finale della Coppa del Mondo 1987 fu disputata all'Eden Park.\nL'Eden Park e l'AMI Stadium sono stati ampliati in occasione della Coppa del Mondo 2011 ospitata proprio in Nuova Zelanda. Nel 2006 il governo neozelandese propose la costruzione dello Stadium New Zealand nella zona portuale di Auckland come alternativa all'ampliamento dell'Eden Park; questa proposta venne rigettata dal Consiglio Regionale di Auckland. La New Zealand Rugby Football Union (NZRFU) non ritenne pi\u00f9 il Carisbrook come sede adeguata per i test match, proponendo uno stadio al coperto in sua sostituzione. Lo stadio venne rimpiazzato dal nuovo Forsyth Barr Stadium, inaugurato in occasione della Coppa del Mondo 2011."}
{"id": "1361269", "revid": "1983214", "url": "https://it.wikipedia.org/wiki?curid=1361269", "title": "\u0218epreu\u0219", "text": "\u0218epreu\u0219 \u00e8 un comune della Romania di abitanti, ubicato nel distretto di Arad, nella regione storica della Transilvania.\nIl monumento pi\u00f9 importante del comune \u00e8 un castello del XIX secolo, tuttavia dal punto di vista turistico la localit\u00e0 \u00e8 frequentata soprattutto dagli appassionati di pesca sportiva.\n\u0218epreu\u0219 \u00e8 la citt\u00e0 natale di Marius Sturza (1876-1954), docente universitario, medico e studioso di balneoterapia."}
{"id": "1361272", "revid": "287204", "url": "https://it.wikipedia.org/wiki?curid=1361272", "title": "Sepreus", "text": ""}
{"id": "1361273", "revid": "58166", "url": "https://it.wikipedia.org/wiki?curid=1361273", "title": "Bay Area", "text": ""}
{"id": "1361277", "revid": "486946", "url": "https://it.wikipedia.org/wiki?curid=1361277", "title": "Ferao", "text": ""}
{"id": "1361278", "revid": "125873543", "url": "https://it.wikipedia.org/wiki?curid=1361278", "title": "Henry Cooke", "text": "Gentiluomo della Cappella Reale, allo scoppio della Guerra Civile si un\u00ec alla causa dei Realisti, al cui servizio fu promosso al rango di capitano. Con la restaurazione di Carlo II, egli prese il posto di Maestro dei fanciulli della Cappella Reale e fu responsabile per la riorganizzazione di questa, nonch\u00e9 dell'introduzione della musica strumentale. I coristi sotto la sua guida includevano il suo successore e genero Pelham Humphreys, oltre a Henry Purcell e John Blow."}
{"id": "1361279", "revid": "729019", "url": "https://it.wikipedia.org/wiki?curid=1361279", "title": "Marina di Marittima", "text": "Marina di Marittima \u00e8 una localit\u00e0 balneare della costa adriatica del Salento situata nel comune di Diso. Prende il nome dal paese che sorge nell'immediato entroterra, ovvero Marittima.\nInformazioni.\nIn questa localit\u00e0 si trova la caratteristica insenatura dell'Acquaviva, chiamata cos\u00ec per la presenza di numerose polle di acqua fresca sorgiva (dai 5 gradi celsius ai 15 gradi). Lo scenario che si ammira \u00e8 pressoch\u00e9 selvaggio.\nOggi costituisce una piacevole spiaggetta molto frequentata per i bagni estivi, con servizi di ristorante, bar, parcheggi, docce.\nAltre piccole insenature suggestive sono: l'Arenosa al confine con Marina di Andrano, Chianca Liscia zona balneare tutta liscia a causa dell'acqua, Porticelli e Bocca d'Inferno insenature nelle rocce che proseguono fino al mare\nLa localit\u00e0 possiede una torre di vedetta del XVI secolo denominata Torre Capo Lupo."}
{"id": "1361280", "revid": "640277", "url": "https://it.wikipedia.org/wiki?curid=1361280", "title": "MC Juice", "text": "\u00c8 conosciuto per aver sconfitto Eminem in una gara freestyle del 1997.\nNoto per il suo stile liscio e la sua abilit\u00e0 come rapper umoristico, ha ricevuto parecchi riconoscimenti legati al mondo del freestyle. Una battaglia famosa fu quella contro Supernatural.\nIl primo suo album degno di nota fu \"100% J.U.I.C.E.\" con la hit \"Sincerely\" dove parla del suo status di provenienza underground e proclama di essere \"un tipo diventato famoso per non essere mai stato famoso\". L'ultimo album di MC Juice \u00e8 \"All Bets Off\", del 2005. MC Juice \u00e8 anche famoso per altri album ampiamente dibattuti come \"Tip of the Iceberg\", \"Listen 2Tha Werds\" e il famoso mixtape \"30 Minutes Freestyle\". \nMC Juice \u00e8 anche noto per la collaborazione con il gruppo hip hop Binary Star nel brano \"The KGB\".\nA causa della complessit\u00e0 dei suoi testi nel freestyle \u00e8 stato spesso accusato di scriverli prima della battaglia, accuse da lui respinte."}
{"id": "1361281", "revid": "56620", "url": "https://it.wikipedia.org/wiki?curid=1361281", "title": "Giuseppe Amisani", "text": "Biografia.\nAmisani nasce nella provincia di Pavia, fu attivo anche a Londra. Studi\u00f2 all'Accademia delle belle arti di Brera.\nNel 1908, vinto il Premio Mylius-Bernocchi col dipinto \"l'Eroe\", entr\u00f2 nella vita artistica milanese, dividendo con Antonio Ambrogio Alciati la fama dell'epoca durante la Belle \u00c9poque, in particolare come ritrattista elegante e di fresco coloritore.\nRappresentativo \u00e8 un suo ritratto di Lyda Borelli con cui vinse il premio Fumagalli nel 1912, e che venne comprato dal Museo d'arte di San Paolo in Brasile e poi rivenduto.\nSi dedic\u00f2 sempre pi\u00f9 al ritratto femminile, ma realizz\u00f2 anche paesaggi, in particolare inglesi e africani.\nAmisani partecip\u00f2 alla Biennale di Venezia del 1920.\nFu, per i suoi lavori, due volte in America, in Egitto, a Rodi, nell'Algeria, in Inghilterra e in Francia.\nStile.\nAmisani dava sfoggio di grande abilit\u00e0 tecnica e virtuosismo, e perci\u00f2 i suoi ritratti erano contesi dall'alta nobilt\u00e0 e dalle celebrit\u00e0 del suo tempo, tra cui il Re d'Egitto Faud. Amisani divenne noto per l'estrema eleganza dei tratti e per i colori freschi dei suoi particolari dipinti.\nLa Biblioteca Franzoniana lo descrive come \u00abpittore di formazione tradizionale, ma non [\u2026] estraneo ad inclinazioni eclettiche\u00bb.\nMusei.\nLe opere di Giuseppe Amisani sono esposte in numerosi musei tra cui:\nMostre.\nAmisani partecip\u00f2 a diverse esposizioni a Londra, New York, Milano, Roma, Venezia, San Paolo, Buenos Aires, Lima e Il Cairo."}
{"id": "1361291", "revid": "1872194", "url": "https://it.wikipedia.org/wiki?curid=1361291", "title": "Scacco di Ognina", "text": "Lo Scacco di Ognina fu una battaglia navale combattuta al largo del Golfo di Catania il 27 maggio 1357 fra gli angioini di Napoli e gli Aragona di Sicilia durante le Guerre del Vespro.\nStoria.\nDopo la mancata ratifica della Pace di Catania da parte del Parlamento siciliano il Re di Sicilia Federico IV d'Aragona si trov\u00f2 in una difficile posizione perch\u00e9 il Regno era indebolito dai continui attacchi esterni degli angioini che erano riusciti a riconquistare parte dell'isola ed all'interno dai signori feudali della Sicilia che si opponevano con veemenza.\nNel 1356 il governatore di Messina, Niccol\u00f2 Cesareo, in seguito a dissidi con Artale I Alagona, richiese rinforzi a Ludovico d'Angi\u00f2, che invi\u00f2 il Maresciallo Niccol\u00f2 Acciaiuoli. Le truppe, assistite dal mare da ben cinque galee angioine saccheggiarono il territorio di Aci, assediando il castello.\nProseguirono quindi in direzione di Catania cingendola d'assedio: ecco che Artale I Alagona usc\u00ec con la flotta ed affront\u00f2 le galere angioine, affondandone due, requisendone una terza, e mettendo in fuga le truppe nemiche. La battaglia navale, che si svolse al largo della borgata marinara catanese di Ognina ed il Castello di Aci il 27 maggio 1357, fu denominata \"lo Scacco di Ognina\" e segn\u00f2 una svolta definitiva a favore dei siciliani nella Guerra dei Vespri siciliani, iniziata nel 1282 e conclusasi solo nel 1372, con una pausa fra il 1302 e il 1313."}
{"id": "1361294", "revid": "1305772", "url": "https://it.wikipedia.org/wiki?curid=1361294", "title": "Ferrari 512", "text": "Con la sigla 512 la Ferrari ha designato sia modelli di produzione sia modelli da competizione:"}
{"id": "1361309", "revid": "599013", "url": "https://it.wikipedia.org/wiki?curid=1361309", "title": "Serap Y\u00fccesir", "text": "\u00c8 alta 188 centimetri e giocava nel ruolo di centro.\nCarriera.\nInizi\u00f2 a giocare a 13 anni, nel Bayrakl\u0131spor di Smirne. Nel 1990, ancora diciassettenne, approd\u00f2 al Fenerbah\u00e7e \u0130stanbul, dove rimase per ben 13 stagioni. Si trasfer\u00ec quindi al Galatasaray SK, ma dopo un solo anno fece ritorno alla precedente squadra. \u00c8 una veterana della nazionale turca femminile, con la quale ha vinto una medaglia d'oro ai Giochi del Mediterraneo (2005).\n\u00c8 laureata in farmacia. \u00c8 sposata e ha un figlio."}
{"id": "1361312", "revid": "144796", "url": "https://it.wikipedia.org/wiki?curid=1361312", "title": "Stefano Turr", "text": "Divenne noto in Italia per la grande parte avuta nella campagna dei Cacciatori delle Alpi e nella spedizione dei Mille.\nLe rivoluzioni del 1848-49.\nEra nativo della citt\u00e0 di Baja, nella provincia ungherese di B\u00e1cs-Kiskun. Arruolato nell'esercito austriaco, divenne tenente in un reggimento di granatieri ungheresi, con il quale, nel 1848, partecip\u00f2 alla prima fase della prima guerra di indipendenza.\nNel gennaio 1849 pass\u00f2 nel Regno di Sardegna, ove divenne capitano della \"Legione ungherese\", formata dai molti disertori dell'esercito imperiale. Combatt\u00e9 nella Battaglia di Ludwigshafen in supporto ai rivoluzionari tedeschi. La vittoria finale del Radetzky a Novara, comport\u00f2 l'abdicazione di Carlo Alberto e la caduta del governo cosiddetto \"democratico\". La gran parte degli esuli italiani e stranieri lasciarono il Regno di Sardegna per raggiungere i luoghi ove ancora si combatteva: la gran parte verso Roma, T\u00fcrr in Germania, nel Baden ancora in fermento.\nLa guerra di Crimea.\nNel 1854 pass\u00f2 al servizio nel British Army arruolandosi nella legione anglo-turca. Nel 1855, contando sulla protezione britannica, os\u00f2 attraversare la Valacchia asburgica e venne arrestato a Bucarest mentre stava acquistando dei cavalli. Le autorit\u00e0 austriache lo consideravano, naturalmente, un disertore ed intendevano eseguire la condanna a morte, ma venne salvato dall'intervento di Londra.\nL'unificazione italiana.\nNel 1859 combatt\u00e9 in Italia come capitano dei Cacciatori delle Alpi di Garibaldi, che lo tenne sempre in grande stima.\nL'anno successivo lo segu\u00ec alla spedizione dei Mille: fu promosso generale di divisione dell'Esercito meridionale e venne gravemente ferito. Scelto da Garibaldi quale governatore di Napoli svolse un certo ruolo nella preparazione e nello svolgimento del plebiscito del 21 ottobre 1860.\nNominato generale di divisione dell'esercito sabaudo, fu collocato in aspettativa nel dicembre 1861 e un anno dopo fu nominato Aiutante di campo onorario di re Vittorio Emanuele II.\nMassone, fu membro della Loggia \"Dante Alighieri\" di Torino e Gran maestro del Grande Oriente Ungarico in esilio, di cui Luigi Kossuth fu Gran maestro onorario .\nIl matrimonio.\nIl 10 settembre 1861 spos\u00f2 in Mantova Adelina Bonaparte Wyse. Un matrimonio di grande rango, considerato che la sposa era figlia di Thomas Wyse e di Letizia Bonaparte, e quindi nipote di Luciano Buonaparte, fratello di Napoleone I; Adelina era inoltre cugina del nuovo imperatore dei francesi, Napoleone III. A ci\u00f2 si aggiunga che la sorella, Maria, sposava nel 1863 il 3 febbraio lo statista piemontese Urbano Rattazzi.\nLa progettata insurrezione ungherese del 1866.\nNel 1866, in connessione con la terza guerra di indipendenza e la campagna di Garibaldi nel Trentino, T\u00fcrr ebbe incarico di preparare l'insurrezione dell'Ungheria, organizzata a partire dal territorio serbo.\nIl ritorno in Ungheria.\nLa sconfitta austriaca costrinse l'imperatore Francesco Giuseppe a concedere una costituzione ed istituzioni liberali, nonch\u00e9 una rinnovata autonomia per l'antico Regno d'Ungheria. La rinnovata pattuizione venne ricordata come la parificazione (\"Ausgleich\") fra Austria e Ungheria: il nome stesso dello Stato pass\u00f2 da \"Impero austriaco\" ad \"Austria-Ungheria\".\nNel mutato clima politico si apr\u00ec una nuova fase per i fuoriusciti, fra i quali lo stesso T\u00fcrr, che assunse un non secondario ruolo politico, distinguendosi per la promozione della canalizzazione del Danubio ed il sostegno ad una nascente industria nazionale. Dal 1881 diresse i lavori per il completamento del canale di Corinto, sull'omonimo istmo."}
{"id": "1361323", "revid": "767487", "url": "https://it.wikipedia.org/wiki?curid=1361323", "title": "Ren\u00e9 Guy Cadou", "text": ""}
{"id": "1361324", "revid": "139562", "url": "https://it.wikipedia.org/wiki?curid=1361324", "title": "Armand Emmanuel de Vignerot du Plessis", "text": ""}
{"id": "1361325", "revid": "729019", "url": "https://it.wikipedia.org/wiki?curid=1361325", "title": "Edad de Plata", "text": "Edad de la plata, in italiano \"et\u00e0 d'argento\", \u00e8 il termine con cui viene chiamato il primo periodo del XX secolo in Spagna con riferimento alla grande quantit\u00e0 e qualit\u00e0 della produzione letteraria spagnola in quel periodo.\nPrecisamente, va dal 1898, anno in cui la Spagna perde le ultime colonie: Cuba, Filippine e Portorico, al 1936, che corrisponde all'inizio della Guerra Civile.\nIl termine richiama un altro periodo letterario spagnolo particolarmente florido: l'et\u00e0 dell'oro.\nUno dei principali autori di questo periodo \u00e8 Federico Garc\u00eda Lorca."}
{"id": "1361333", "revid": "122825691", "url": "https://it.wikipedia.org/wiki?curid=1361333", "title": "Terra e Vita", "text": "Terra e Vita \u00e8 una rivista settimanale, specializzata su tematiche agricole.\nStoria.\nFondato nel 1960 da don Ernesto Pisoni, figura eminente del mondo cattolico milanese, che, sostenuto dalla Cassa di Risparmio delle Provincie Lombarde, convinceva l'editore Rizzoli a pubblicare un settimanale di informazione e cultura tecnico-economica, \"nella cornice di interessi civili e morali\", per le famiglie rurali padane. Il sacerdote milanese non poteva contare, tuttavia, sullo staff di specialisti necessario alla mole di informazioni pretesa da un settimanale, tanto che l'editore offriva il periodico a Luigi Perdisa, professore di economia agraria a Bologna, fondatore e presidente delle Edagricole, un'editrice che, pubblicando oltre venti periodici rivolti ai comparti diversi dell'agricoltura, poteva contare sul numero di collaboratori necessario alla considerazione degli orizzonti complessivi dell'agricoltura.\nIn pochi anni il docente bolognese convertiva quello che sembrava solo un abbozzo, nel pi\u00f9 vivace organo di informazione dell'agricoltura italiana, col supporto dei migliori specialisti dei settori tecnologici diversi, meccanizzazione, fitopatologia, fertilizzazione, genetica vegetale, allevamenti, e corrispondenti a tutte le latitudini della Penisola.\nIl settimanale viveva la propria epopea tra la met\u00e0 degli anni settanta e la met\u00e0 degli anni ottanta, in corrispondenza ad una stagione di speciale vitalit\u00e0 dell'agricoltura italiana, che, rivestendo la responsabilit\u00e0 del settore il ministro Giovanni Marcora, esperiva uno sforzo senza precedenti per accorciare le distanze rispetto alle agricoltura pi\u00f9 evolute dei paesi partner nella Comunit\u00e0 Europea. Grazie anche all'opera di Antonio Saltini, giornalista e storico, che Perdisa voleva al proprio fianco come vicedirettore, Terra e vita assumeva il ruolo di occasione per il dibattito, allora rovente, sul presente e il futuro dell'agricoltura nazionale, in un confronto assiduo con quelle dei paesi concorrenti, sulle quali offriva i reportages. Le sue pagine divenivano l'occasione per i grandi confronti tra le organizzazioni cooperative rivali, tra le confederazioni professionali di ispirazione opposta, il punto di dibattito degli \"scandali agrari\".\nScomparso, nel 1985, Luigi Perdisa, il settimanale rifletteva, negli anni successivi, l'esito della difficile ricerca, da parte della societ\u00e0 editrice, di un nuovo assetto proprietario, proponendo, anche al mutare dei direttori, repentine prove di vivacit\u00e0 tra lunghi periodi di torpore. In uno dei momenti di vivacit\u00e0 pubblicava, pressoch\u00e9 unico organo di informazione nel Paese, in una serie continua di articoli, la ricostruzione pi\u00f9 accurata del crack della Federconsorzi, il maggiore scandalo fallimentare della storia nazionale, un tema che la grande stampa pareva impegnata a rifuggire.\nAcquistato, alla fine del difficile periodo di crisi, dal Gruppo 24 ORE, si trovava a competere, nel medesimo gruppo, con un settimanale affine, un duello il cui esito accentuava il declino che rispetto agli anni d'oro della rivista procedeva parallelo all'affievolirsi dell'interesse per il mondo agricolo e per la diffusione della cultura agraria nazionale e alla decadenza della stessa agricoltura.\nDiffusione.\nIl settimanale che aveva raggiunto nello specifico settore della stampa agricola un indubbio primato, e tirature oltre le 100.000 copie, dichiara ora una tiratura ridotta a 33.000 copie, ma vanta un alto indice di lettura (5,9 lettori per copia) che rappresenta un valore veramente ragguardevole. "}
{"id": "1361335", "revid": "184755", "url": "https://it.wikipedia.org/wiki?curid=1361335", "title": "Clap Your Hands Say Yeah (album)", "text": "Clap Your Hands Say Yeah \u00e8 il debut album della indie rock band Clap Your Hands Say Yeah, auto-pubblicato negli Stati Uniti d'America nel 2005, e ristampato nel Regno Unito il 23 gennaio 2006. Prodotto e mixato da Adam Lasus, l'album e la band sono assurti alla celebrit\u00e0 grazie all'attenzione ricevuta su diversi blog e dall'ottima recensione dell'album da parte dell'influente sito internet Pitchfork.\nL'album inizi\u00f2 ad avere successo quando il bassista Tyler Sargent inizi\u00f2 a spedire copia dell'album dal suo appartamento a chiunque ne avesse richiesta una. L'album ha complessivamente venduto pi\u00f9 di 200,000 copie. Nonostante la band non abbia ancora un contratto ufficiale negli Stati Uniti, ha firmato un contratto con Wichita Recordings per distribuire l'album nel Regno Unito.\nTracce.\nTracce Bonus.\nLa ristampa dell'album per il mercato Inglese contiene un link che conduce a diverse tracce registrate dal video. Tutte le tracce sono state registrate al club The Black Cat a Washington, D.C. il 18 ottobre 2005."}
{"id": "1361336", "revid": "21880", "url": "https://it.wikipedia.org/wiki?curid=1361336", "title": "Lippia citriodora", "text": ""}
{"id": "1361337", "revid": "124352137", "url": "https://it.wikipedia.org/wiki?curid=1361337", "title": "Muscoli pterigoidei", "text": "I muscoli pterigoidei sono muscoli della masticazione. Prendono il nome dal processo pterigoideo dell'osso sfenoide, osso impari mediano del cranio. La loro azione, pur diversificata, \u00e8 fondamentale nella cinematica della mandibola (masticazione, fonazione, deglutizione).\nPterigoideo interno.\nLa sua funzione \u00e8 principalmente quella di elevare la mandibola. Ha forma rettangolare. \u00c8 l'analogo mediale del massetere superficiale; \u00e8 un muscolo \"multipennato\", di grande potenza e di buona resistenza all'affaticamento. Origina dalla \"doccia pterigoidea\" e sulla superficie mediale del processo pterigoideo laterale, si estende per\u00f2 anche alla piramide dell'osso palatino e alla regione della tuberosit\u00e0 dell'osso mascellare. La direzione di questo muscolo va dall'avanti all'indietro, da mediale a laterale, dall'alto al basso e s'inserisce all'angolo della mandibola nella sua faccia mediale dove a volte confluisce con i fasci del massetere e forma una specie di fionda (\"fionda pterigo-masseterina\") attorno all'angolo della mandibola.\nPterigoideo esterno.\nIl muscolo pterigoideo esterno \u00e8 distinto in un capo superiore e un capo inferiore, da considerarsi come entit\u00e0 anatomo-funzionali distinte. Il \"capo superiore\" trascina in avanti il disco interponendo fra condilo ed eminenza la zona posteriore pi\u00f9 spessa del disco, fornendo cos\u00ec stabilit\u00e0 alla mandibola. Esso origina dalla grande ala dello sfenoide nel suo versante infratemporale da dove si dirige indietro, in fuori e in basso per raggiungere antero-medialmente la capsula articolare in cui alcuni fasci si connettono e inseriscono indirettamente al disco in una zona antero-mediale, altri fasci prendono inserzione a livello della faccia antero-mediale del collo del condilo nella porzione superiore della \"fovea pterigoidea\".\nIl \"capo inferiore\" \u00e8 il principale muscolo che fa compiere movimenti di lateralit\u00e0 quando agisce singolarmente, mentre l'azione in sinergismo con lo pterigoideo esterno controlaterale fa compiere alla mandibola un movimento di traslazione in avanti. La sua azione tira il condilo in avanti, in basso e verso l'interno seguendo il piano inclinato dell'eminenza.\nOrigina dalla superficie esterna della \"lamina pterigoidea\" laterale e si dirige indietro e lateralmente. L'inserzione del muscolo \u00e8 a livello del collo del condilo (\"fovea pterigoidea\")."}
{"id": "1361338", "revid": "1522738", "url": "https://it.wikipedia.org/wiki?curid=1361338", "title": "Takiji Kobayashi", "text": "Biografia.\nNacque ad \u014cdate, nella prefettura di Akita, e trascorse l'infanzia ad Otaru, nell'isola di Hokkaid\u014d. Dopo essersi Laureato alla Scuola di istruzione superiore di Otaru (l'attuale Universit\u00e0 commerciale di Otaru), trov\u00f2 un impiego presso la filiale locale della Banca Hokkaido Takushoku.\nLa sua opera pi\u00f9 celebre \u00e8 \"Kanik\u014dsen\" (It. \"Il peschereccio di granchi\"), scritta nel 1929. Narra la storia di vari personaggi, nel quadro dei primi tentativi di organizzarsi in sindacato dei lavoratori o proletariati della pesca.\nNel 1931 si iscrisse al Partito Comunista Giapponese e due anni dopo, a 29 anni, mor\u00ec per le torture inflettigli dalla polizia."}
{"id": "1361339", "revid": "110157", "url": "https://it.wikipedia.org/wiki?curid=1361339", "title": "The Skinny Years... Before We Got Fat", "text": "The Skinny Years... Before We Got Fat \u00e8 una raccolta del gruppo punk rock Strung Out, contenente le tracce scritte prima della firma con la Fat Wreck Chords, quando ancora il chitarrista Jake Kiley ed il batterista Jordan Burns non erano parte della band. Fu pubblicato il 15 maggio 1994 dalla Fat Wreck Chords."}
{"id": "1361342", "revid": "400694", "url": "https://it.wikipedia.org/wiki?curid=1361342", "title": "Favrskov", "text": "Favrskov \u00e8 un comune danese situato nella regione di Midtjylland.\nIl comune \u00e8 stato costituito in seguito alla riforma amministrativa del 1\u00ba gennaio 2007 accorpando i precedenti comuni di Hadsten, Hammel, Hinnerup, Hvorslev e la parte meridionale del comune di Lang\u00e5."}
{"id": "1361343", "revid": "446353", "url": "https://it.wikipedia.org/wiki?curid=1361343", "title": "Naufragio della F174", "text": "Il naufragio della \"F174\" (conosciuto anche come tragedia di Portopalo o strage del Natale 1996) fu un sinistro marittimo avvenuto nella notte tra il 25 e il 26 dicembre 1996 nelle acque internazionali a 19 miglia nautiche (35\u00a0km) al largo di Portopalo di Capo Passero, in provincia di Siracusa.\nUna vecchia nave di legno, gravemente sovraccarica dal trasporto di persone provenienti da India, Pakistan e Sri Lanka affond\u00f2, causando la morte di almeno 283 di loro e rappresent\u00f2 all'epoca la pi\u00f9 grande tragedia navale del Mediterraneo dalla fine della Seconda guerra mondiale, e rimase tale sino al naufragio di Lampedusa, verificatosi il 3 ottobre 2013.\nI pescatori di Portopalo si resero conto dell'avvenuto disastro quando, dopo alcuni giorni, iniziarono a recuperare con le proprie reti alcuni resti umani e altri relitti. Tuttavia, temendo che le indagini avrebbero potuto interrompere la pesca (unica fonte di sostentamento della zona), gli abitanti e le autorit\u00e0 di Portopalo non segnalarono i ritrovamenti alla magistratura. Solo a seguito di un'inchiesta giornalistica del 2001, il relitto della nave naufragata venne ritrovato alla profondit\u00e0 di 108 metri nel punto indicato da un pescatore locale pentito.\nIl viaggio dei migranti.\nLa nave trasportava persone provenienti principalmente da India, Pakistan e Sri Lanka. Dopo aver viaggiato per quattro mesi attraverso Curdistan e Turchia pagando ai trafficanti 7.000 dollari a testa (pi\u00f9 altri 7.000 dollari da pagare dopo l'arrivo in Italia), erano stati convogliati verso il porto del Cairo. Qui, dopo aver versato circa un migliaio di dollari a testa agli scafisti nella speranza di giungere in Italia, vennero imbarcati sulla \"Friendship\"; la nave per\u00f2 non venne fatta partire perch\u00e9 si attendeva l'arrivo di altri clandestini per poter partire a pieno carico. Dopo 12 giorni di attesa, i migranti furono trasbordati sulla nave da carico battente bandiera honduregna \"Yohan\", comandata dal libanese Youssef el-Halal, che part\u00ec con circa 470 persone a bordo in direzione delle acque internazionali nel Canale di Sicilia.\nLe condizioni di vita a bordo della nave erano pessime: i passeggeri furono rinchiusi nella stiva, con pochissimo cibo e acqua a disposizione.\nLa nave, un battello maltese identificato con la sigla \"F174\" (nome imprecisato) comandato dal greco Eftychios Zervoudakis, arriv\u00f2 nella notte tra il 25 e il 26 dicembre. Si trattava di un'imbarcazione in pessimo stato, in legno e con i sistemi di sicurezza fuori uso, che nella migliore delle ipotesi poteva imbarcare non pi\u00f9 di 80 persone. I passeggeri della \"Yohan\" salirono in massa sul battello maltese, lungo solo 18 metri e largo 4 metri, fino a che la nave non cominci\u00f2 a dare segni di instabilit\u00e0 a causa dell'eccessivo peso. I trafficanti decisero allora di riportare sulla \"Yohan\" circa un centinaio di persone, lasciando sulla nave madre circa 300 migranti (317 secondo alcuni testimoni), e di effettuare due viaggi per trasportare tutti i passeggeri. La \"F174\" ripart\u00ec, non accorgendosi per\u00f2 di una falla sulla prua apertasi dopo un urto con la \"Yohan\" nelle operazioni di trasbordo.\nIl battello inizi\u00f2 ad imbarcare acqua e il comandante Zervoudakis, resosi conto di non poter raggiungere la costa siciliana, chiese aiuto alla \"Yohan\". La nave giunge in soccorso dopo pochi minuti, ma a causa del mare in burrasca, si scontra con la \"F174\", che si spacca in tre e affonda. Solo una trentina di persone, tra cui il comandante greco Zervoudakis, si salvarono sui mezzi di soccorso lanciati dalla \"Yohan\". Morirono almeno 283 persone, molte delle quali intrappolate nella stiva i cui boccaporti erano bloccati dall'eccessiva presenza di persone sul ponte del vecchio battello.\nI trafficanti ripartirono con la \"Yohan\" per la Grecia, dove scaricarono i 170 migranti superstiti, tenendoli per\u00f2 segregati in un casolare di campagna affinch\u00e9 non potessero parlare. Un gruppo di clandestini riusc\u00ec a fuggire, ma i loro racconti alla polizia greca sull'accaduto non vennero creduti, anzi furono arrestati.\nLa \"Yohan\" venne infine sequestrata il 28 febbraio dopo aver sbarcato altri clandestini in Calabria. Le autorit\u00e0 italiane tuttavia, non trovando indizi della tragedia, si dimostrarono perplesse sull'accaduto e, vista la mancanza di riscontri oggettivi, non approfondirono ulteriormente. Poich\u00e9 il naufragio non ha quasi lasciato tracce concrete, la vicenda \u00e8 venuta alla luce solo grazie anche alle indagini del giornalista Giovanni Maria Bellu, che credette alle testimonianze di alcuni clandestini.\nL'inchiesta.\nL'omert\u00e0 dei pescatori.\nNei giorni successivi alla tragedia, a partire dal 2 gennaio 1997 i pescatori di Portopalo iniziarono a ritrovare numerosi cadaveri, ma non denunciarono nulla alle autorit\u00e0 per evitare interrogatori e lunghi sequestri delle imbarcazioni. La notifica del ritrovamento di cadaveri alla Capitaneria di Porto, infatti, avrebbe potuto comportare il sequestro delle imbarcazioni per lungo tempo senza alcuna compensazione economica, compromettendo cos\u00ec l'attivit\u00e0 di pesca (principale forma di sostentamento delle famiglie locali) la cui stagione era al suo apice. I cadaveri ripescati, chiamati in gergo \"tonni del Mediterraneo\" dai pescatori del posto, vennero perci\u00f2 rigettati in mare.\nRitrovamento del relitto.\nNel 2001 un pescatore del posto, Salvatore Lupo, detto \"Salvo\", ignaro della tragedia and\u00f2 a pesca in un luogo insolito e le sue reti si impigliarono in qualcosa sott'acqua e vennero danneggiate: recuperando le reti vennero trovati vestiti con monete nelle tasche e la carta d'identit\u00e0 di un giovane tamil di 17 anni, Ampalagan Ganeshu, originario di Chawchsceri (Sri Lanka). Lupo allert\u00f2 la Capitaneria di Porto in merito a quello che aveva ritrovato e sulla probabile presenza di un relitto nel punto in cui era naufragata la \"F174\". Gli ufficiali tuttavia non gli credettero.\nL'inchiesta giornalistica.\nAttraverso un amico che viveva a Roma, Salvatore Lupo riusc\u00ec a contattare il giornalista Giovanni Maria Bellu, che da tempo stava indagando su alcune voci che giravano sul naufragio, ed ebbe il coraggio di denunciare le coordinate del punto esatto del ritrovamento della nave \"F174\" naufragata.\nIl giornalista del quotidiano \"la Repubblica\" si impegn\u00f2 a sue spese in un'indagine internazionale alla ricerca della verit\u00e0. Grazie al finanziamento di Repubblica e L'Espresso, Bellu noleggi\u00f2 un sottomarino a comando remoto (ROV) per filmare il relitto sul fondo marino. Il ROV trov\u00f2 lo scafo della \"F174\" danneggiato, con un danno consistente alla prua e sul lato destro della nave. Tra i primi detriti del relitto furono trovati una scarpa da ginnastica e un paio di pantaloni in denim contenenti un femore umano. Nella stiva della nave furono rinvenuti molti scheletri, mentre numerosi teschi si erano staccati cadendo sul fondo marino.\nVicende giudiziarie.\nDopo i primi articoli pubblicati da Bellu, la Procura della Repubblica di Siracusa apr\u00ec un'indagine ufficiale per omicidio colposo a carico dei membri dell'equipaggio, rinviati a giudizio. Tuttavia, dopo il ritrovamento del relitto, la magistratura fu costretta ad abbandonare ogni accusa in quanto la nave si trovava in acque internazionali, cio\u00e8 al di fuori della giurisdizione italiana.\nI pubblici ministeri della Procura di Siracusa decisero allora di proseguire con una procedura inusuale, applicando la norma del codice penale che prevede la possibilit\u00e0 di perseguire i crimini di eccezionale gravit\u00e0 commessi al di fuori del territorio nazionale italiano. Bisogn\u00f2 per\u00f2 contestare il pi\u00f9 grave reato di omicidio volontario plurimo aggravato. Il reato era contestabile solo a due persone: il comandante greco della nave \"F174\" Eftychios Zebourdakis (che scapp\u00f2 in Francia) e l'armatore pachistano Turab Ahmed Sheik, residente a Malta, colpevoli oltretutto di aver gettato in mare un giovane clandestino ferito.\nIl processo rimase aperto solo per l'armatore pachistano Tourab Ahmed Sheik, perch\u00e9 la Francia si oppose alla richiesta di estradizione del capitano che si era rifugiato oltralpe. L'armatore venne condannato nel 2008 dalla Corte di appello di Catania a 30 anni di carcere insieme al comandante della nave contumace, dopo che il processo di primo grado presso il tribunale di Siracusa li aveva visti assolti nel 2007.\nNel corso del procedimento, i parenti delle vittime provenienti da India, Sri Lanka e Pakistan chiesero di essere ascoltati, ma le ambasciate italiane negarono loro il visto d'ingresso, causando una pubblica protesta di attivisti per i diritti civili. I parenti che vivevano in Italia hanno riferito di temere di essere incarcerati a causa della nuova legge sull'immigrazione e, pertanto, di non potere testimoniare al processo. Zabihullah Bacha, padre di Syed Habib, aveva vissuto in Italia fino al 1995, quando era tornato in Pakistan per aiutare la madre; dopo la tragedia, chiese di ritornare in Italia, ma il suo permesso venne ritardato. Decise cos\u00ec di entrarvi clandestinamente, in attesa di un permesso di soggiorno ufficiale, per testimoniare nel procedimento: venne dunque arrestato per immigrazione illegale. Decise cos\u00ec di ritornare in Pakistan.\nBalwant Singh Khera, una guida spirituale della comunit\u00e0 pakistana, organizz\u00f2 una manifestazione insieme a quattro connazionali in via della Conciliazione a Roma nel 1998: venne denunciata ai pellegrini del Vaticano la tragica storia della nave naufragata. In seguito scrisse un dossier sui canali dei traffici migratori, con l'aiuto di alcuni sopravvissuti rientrati in India. Gli fu chiesto di presentare le sue scoperte alla magistratura, ma a causa della scadenza del permesso di soggiorno Khera dovette tornare in India e in seguito gli \u00e8 stato negato il visto d'ingresso per l'Italia.\nReazioni.\nLa tragedia \u00e8 rimasta sconosciuta al grande pubblico per cinque anni, durante i quali gli amici e i parenti delle vittime avevano portato avanti la loro protesta per trovare la verit\u00e0 sulla tragedia. Due delle vittime erano parenti di Shabir Khan, capo della comunit\u00e0 pachistana in Italia. Grazie al lavoro di ricerca di Zabiullah Bacha, padre di una delle vittime, fu ricostruita l'intera catena di trafficanti ed organizzazioni malavitose che gestiscono il traffico dei migranti dal Pakistan, attraverso la Grecia e l'Italia, gestito da criminali turchi, armatori greci, signori della guerra curdi e mafia italiana. Questo rapporto, pubblicato in Italia da \"Narcomafie\", \u00e8 stato utilizzato nel processo contro l'equipaggio della \"Yohan\".\nIl ritrovamento del relitto e le fotografie sottomarine messe a disposizione da Bellu, a cui segu\u00ec la pubblicazione del libro \"I fantasmi di Portopalo\", suscitarono grande interesse da parte di altri giornalisti e delle ambasciate indiane e pachistane. L'ambasciata dello Sri Lanka invece prefer\u00ec invece non entrare nella questione, dal momento che le vittime cingalesi erano per lo pi\u00f9 sikh e tamil, minoranze perseguitate in quel paese.\nLe richieste della gente del posto, di associazioni europee per i diritti civili e del Governo portoghese nei confronti del governo guidato da Silvio Berlusconi per recuperare i rottami e i cadaveri rimasero inascoltate, cos\u00ec come la richiesta di apertura di un'indagine ad ampio raggio sul traffico dei migranti nel Mediterraneo.\nMolti attivisti ed associazioni per i diritti civili criticarono la nuova legge sull'immigrazione che criminalizzava gli immigrati clandestini e che avrebbe potuto perseguire anche i pescatori che avessero salvato gli immigrati dall'annegamento.\nNella cultura di massa.\nIl 30 settembre 2007 \u00e8 stata trasmessa l'inchiesta \"Il naufragio fantasma\" all'interno della serie di giornalismo investigativo \"Blu notte - Misteri italiani\" condotta da Carlo Lucarelli.\nAlcuni spettacoli teatrali sono stati scritti sulla tragedia, tra cui \"La Nave Fantasma\" di Bebo Storti, Bellu e Renato Sarti.\nIl 20 e il 21 febbraio 2017 su Rai 1 \u00e8 stato trasmesso il film televisivo in due puntate \"I fantasmi di Portopalo\", con la partecipazione degli attori Giuseppe Fiorello e Giuseppe Battiston nei ruoli rispettivamente del pescatore pentito e del giornalista.\nNel 2018, lo spettacolo \"F174 - Nel Mare di Nessuno\" riporta in teatro la terribile vicenda della Yohan, ricostruita in chiave poetica attraverso articoli e dichiarazioni pubblicati in quegli anni, con la drammaturgia dell'attore e regista teatrale siciliano Gigi Borruso, direttore di DanisinniLab, laboratorio di teatro di relazione e di comunit\u00e0 nato in un piccolo rione palermitano disagiato. Nel giugno 2019 lo spettacolo torna in scena al Teatro Garibaldi (Palermo) in occasione degli eventi per la Giornata mondiale dei profughi, promossa dall'Alto commissariato delle Nazioni Unite per i rifugiati."}
{"id": "1361344", "revid": "729019", "url": "https://it.wikipedia.org/wiki?curid=1361344", "title": "Korechika Anami", "text": "Carriera politica.\nNell'aprile del 1945 divenne Ministro della guerra del Giappone, ci\u00f2 gli diede molto potere sia come membro del Gabinetto giapponese e sia nel Consiglio supremo per la direzione della guerra. Fu conosciuto come leader che detestava l'idea della resa, e spesso ordinava l'arresto di chi ne parlava. Oggi parlando di lui lo si ritiene \"il vero esempio di un moderno samurai\". Dopo molte sconfitte in battaglia e il bombardamento atomico di Hiroshima e Nagasaki da parte degli Stati Uniti gli altri leader incominciarono a considerare un nuovo approccio alla guerra; la resa fu una opzione. A ci\u00f2 Anami vi si oppose e propose invece una battaglia su larga scala combattuta sulla terraferma giapponese con cui eludere la resa e permettere di rimediare qualche conquista.\nAlla fine, le sue argomentazioni furono scardinate quando l'Imperatore Hirohito chiese e fin\u00ec la guerra da solo. I sostenitori di Anami gli suggerirono di scegliere: o di votare contro la resa o dimettersi dal Gabinetto. Entrambe avrebbero fermato la firma della pace del Giappone. Invece egli ordin\u00f2 ai suoi ufficiali di ricordare dopo, queste parole a suo cognato: \"Come un soldato giapponese, io devo obbedire al mio Imperatore\". Il 14 agosto 1945, egli firm\u00f2 il documento di resa con il resto del Gabinetto, di l\u00ec si suicid\u00f2 con il seppuku nella prima mattinata. Possiamo leggere nelle note del suo suicidio: \"Io, con il mio suicidio, umilmente chiedo scusa all'imperatore per i miei gravi crimini\". Gli storici sono divisi a quali crimini si riferisca. \u00c8 possibile che si riferisca alla sua parte nel fallito attentato contro l'Imperatore Hirohito nelle ore che seguirono la decisione della resa del Giappone e la fine della seconda guerra mondiale."}
{"id": "1361345", "revid": "2052878", "url": "https://it.wikipedia.org/wiki?curid=1361345", "title": "Paul van Ostaijen", "text": "Biografia.\nEra soprannominato \"Signor 1830\" per l'abitudine di camminare lungo le vie di Anversa vestito come un dandy di quell'anno. La sua poesia, pur influenzata da Modernismo, Espressionismo, Dadaismo e primo Surrealismo, aveva uno stile molto personale.\nVan Ostaijen era un attivo sostenitore dell'indipendenza fiamminga e per questo suo impegno durante la prima guerra mondiale, fu costretto a fuggire a Berlino dopo la guerra. In questa citt\u00e0, uno dei centri del Dadaismo e dell'Espressionismo, pot\u00e9 incontrare molti altri artisti. Ebbe anche una grave crisi psichica.\nTornato in Belgio, apr\u00ec a Bruxelles una galleria d'arte. Ricoverato in casa di cura nelle Ardenne vallone, mor\u00ec nel 1928."}
{"id": "1361346", "revid": "13833", "url": "https://it.wikipedia.org/wiki?curid=1361346", "title": "La Suda", "text": ""}
{"id": "1361347", "revid": "1543377", "url": "https://it.wikipedia.org/wiki?curid=1361347", "title": "Some Loud Thunder", "text": "Some Loud Thunder \u00e8 il secondo album registrato dalla indie rock band Clap Your Hands Say Yeah, auto-pubblicato negli Stati Uniti d'America ed uscito nel Regno Unito su Wichita Recordings il 29 gennaio 2007. L'album \u00e8 stato prodotto da Dave Fridmann, noto per aver prodotto band come Mercury Rev e The Flaming Lips.\nL'album ha debuttato al #47 della classifica Billboard, con 19,000 copie vendute.\nTracce.\nTutte le tracce sono state scritte da Alec Ounsworth, tranne dove indicato."}
{"id": "1361350", "revid": "647919", "url": "https://it.wikipedia.org/wiki?curid=1361350", "title": "Calino", "text": ""}
{"id": "1361357", "revid": "767487", "url": "https://it.wikipedia.org/wiki?curid=1361357", "title": "Jean-Fran\u00e7ois Collin d'Harleville", "text": "Biografia.\nIl suo primo successo in ambito teatrale fu \"L'Inconstant\", una commedia il cui testo fu accettato nel repertorio della Com\u00e9die Fran\u00e7aise nel 1780 ma che venne messa in scena soltanto sei anni dopo, anche se nel 1784 sembra sia stata rappresentata in un altro teatro. Ad essa fecero seguito \"L'Optimiste, ou l'homme content de tout\" (1788) e \"Ch\u00e2teaux en Espagne\" (1789). La sua opera migliore, \"Le vieux c\u00e9libataire\", apparve nel 1793.\nTra gli altri suoi lavori si ricordano la commedia in atto unico \"Monsieur de Crac dans son petit castel\" (1791), \"Les Artistes\"(1796), \"Les M\u0153urs du jour\" (1800) e \"Malice pour malice\" (1803).\nCollin \u00e8 stato uno dei membri originali dell'Institut de France.\nL'edizione del 1822 del suo \"Th\u00e9\u00e2tre et po\u00e9sies fugitives\", contiene un giudizio sul suo lavoro del suo amico e drammaturgo Fran\u00e7ois Andrieux. Un altro suo libro, \"Th\u00e9\u00e2tre\", \u00e8 stato in seguito pubblicato da Louis Moland nel 1876 e da Edouard Thierry nel 1882."}
{"id": "1361363", "revid": "76963", "url": "https://it.wikipedia.org/wiki?curid=1361363", "title": "Ken'ichi Matsuyama", "text": "\u00c8 conosciuto in patria per la sua affinit\u00e0 a ricoprire ruoli di personaggi eccentrici. Questa particolarit\u00e0 gli ha consentito di ottenere di interpretare il ruolo di Shin nel film del 2005 \"Nana\" e quello di Elle nei film del 2006 \"Death Note - Il film\" e \"Death Note - Il film - L'ultimo nome\" ed in quello del 2008 \"L change the WorLd\", grazie ai quali \u00e8 diventato piuttosto famoso anche in occidente. Inoltre ha dato la voce al personaggio di Gelas nell'anime tratto dallo stesso manga.\nVita privata.\nIl 1\u00ba aprile 2011 ha sposato l'attrice e modella Koyuki Kat\u014d, conosciuta sul set di Kamui Gaiden. Il 5 gennaio 2012 \u00e8 nato il loro primo figlio."}
{"id": "1361365", "revid": "647919", "url": "https://it.wikipedia.org/wiki?curid=1361365", "title": "C\u00e0lino", "text": ""}
{"id": "1361366", "revid": "22414", "url": "https://it.wikipedia.org/wiki?curid=1361366", "title": "Bosco Martese", "text": ""}
{"id": "1361367", "revid": "119504501", "url": "https://it.wikipedia.org/wiki?curid=1361367", "title": "Daihatsu Trevis", "text": "La Daihatsu Trevis \u00e8 un'automobile keicar con un distintivo design r\u00e9tro prodotta dalla casa giapponese Daihatsu dal 1999 al 2010.\nIn Giappone, a differenza dell'Europa, l'automobile \u00e8 denominata Daihatsu Mira Gino.\nBasata sulla piattaforma della pi\u00f9 tradizionale Daihatsu Cuore, l'automobile era identica alla quinta generazione di Cuore prodotta tra il 1998 e 2002.\nPrima generazione (1999-2004).\nLa prima generazione Mira Gino \u00e8 stata introdotta in Giappone il 1\u00ba marzo 1999 ed era disponibile nelle versioni a tre o cinque porte. Si tratta di una keicar basata sulla piattaforma della Daihatsu Cuore serie L700, dalla quale ne eredita lo stesso codice di telaio ed era originariamente disponibile solo con il motore \"EF-VE\" 658 cm\u00b3 a benzina tre cilindri 12 valvole aspirato erogante 58 cavalli o con il motore \"EF-VET\" 658 cm\u00b3 tre cilindri turbo con intercooler da 64 cavalli. Come per la Mira anche la Gino era disponibile sia con la trazione anteriore che con quella integrale. \nNe venne sviluppata anche una versione top di gamma denominata Gino 1000 equipaggiata con il motore a benzina EJ-VE aspirato da 989 cm\u00b3 a tre cilindri che era montato sulla Daihatsu Cuore esportata ma potenziato a 64 cavalli. La Gino 1000 aveva paraurti anteriori pi\u00f9 grandi dovute alle modifiche per installare il pi\u00f9 grande motore 1.0, di conseguenza la vettura era lunga 3,415 metri. Anche il codice di telaio era lo stesso del modello esportato (L701 la versione a trazione anteriore e L711 la versione integrale). Il cambio era automatico a quattro rapporti e la carrozzeria solo 5 porte. Tale versione venne presentata in Giappone nell'agosto 2002 e non rientrava pi\u00f9 nella categoria delle \"keicar\" a causa del suo motore e delle dimensioni pi\u00f9 grandi e venne studiata per essere esportata; tuttavia la casa decise di non vendere la vettura sul mercato europeo a causa delle basse vendite del modello Cuore e decise di commercializzare la Gino 1000 solo sul mercato interno dove per\u00f2 non trovo grossi consensi proprio perch\u00e9 non omologabile come keicar e di conseguenza non godeva di una tassazione favorevole.\nUna caratteristica della Mira Gino \u00e8 il design della carrozzeria che pur conservando i lamierati laterali della Cuore/Mira possiede il frontale e la cosa ispirati sia alla Daihatsu Compagno che alla Mini classica.\nSeconda generazione (2004\u20132010).\nLa seconda generazione \u00e8 stata introdotta nel novembre del 2004 in Giappone e, a differenza della prima, \u00e8 stata esportata anche in Europa dal settembre del 2006.\nQuesta seconda generazione \u00e8 disponibile solo in versione a cinque porte e quattro posti: sul mercato giapponese mantenne la denominazione Mira Gino e venne proposta in un'unica motorizzazione 659 EF-VE benzina tre cilindri abbinata al cambio automatico a 4 rapporti e alla trazione anteriore (telaio L650) o integrale (telaio L660). \nIl modello europeo invece adottava il motore benzina 1.0 EJ-VE tre cilindri da 58 cavalli abbinato alla trazione anteriore. In Italia venne venduta con la sola vernice metallizzata come optional ed era disponibile in cinque colori (tutti metallizzati): verde, rosso, arancione, argento e grigio charcoal. Inoltre \u00e8 disponibile con cambio manuale a 5 rapporti e anche con cambio automatico a 4 rapporti allo stesso prezzo di quello manuale. \nLa carrozzeria ha una certa somiglianza con la Mini prodotta dalla BMW. "}
{"id": "1361373", "revid": "1543377", "url": "https://it.wikipedia.org/wiki?curid=1361373", "title": "Capannile", "text": "Capannile \u00e8 una localit\u00e0 del comune di Casciana Terme Lari, provincia di Pisa. Sorge in prossimit\u00e0 della frazione Lari.\nFaceva parte del sistema difensivo del Castello dei Vicari e vi si possono ancora identificare alcune tracce nei grossi contrafforti all'esterno e nei sotterranei della omonima villa che probabilmente appartenevano ad una torre capitozzata.\nLa villa e la circostante tenuta appartenne dapprima al ramo pisano dei Pandolfini, il cui stemma si trova ancora all'interno della cappella. Da questi pass\u00f2 ai Grassi, casato senese trasferito a Pisa nella met\u00e0 del XVIII secolo, e quindi, per via matrimoniale, ai Conti Agostini Fantini Venerosi della Seta, i cui discendenti la mantengono tuttora."}
{"id": "1361375", "revid": "115533", "url": "https://it.wikipedia.org/wiki?curid=1361375", "title": "Fucile M40", "text": ""}
{"id": "1361377", "revid": "110157", "url": "https://it.wikipedia.org/wiki?curid=1361377", "title": "Il moro esposto", "text": "Il Moro esposto (in spagnolo: \"El moro exp\u00f3sito o C\u00f3rdoba y Burgos en el siglo d\u00e9cimo\") \u00e8 un poema storico-leggendario.\nComposto da dodici canti in versi endecasillabi, \u00e8 l'opera che consacra \u00c1ngel de Saavedra come iniziatore del genere poetico-narrativo spagnolo.\n\u00c8 stato scritto durante il periodo di esilio a Parigi.\nL'opera narra una leggenda che si svolge alla corte del \"moro\" Mudarra, un califfo.\nLo svolgersi dell'opera \u00e8 condizionato dall'amore sofferto del protagonista per Kerima e una serie di intrecci mantenendo lo schema della tematica romantica: "}
{"id": "1361385", "revid": "33277", "url": "https://it.wikipedia.org/wiki?curid=1361385", "title": "Gastone d'Orleans", "text": ""}
{"id": "1361389", "revid": "767487", "url": "https://it.wikipedia.org/wiki?curid=1361389", "title": "Romances hist\u00f3ricos", "text": "Romances hist\u00f3ricos \u00e8 una raccolta organizzata nel 1841 delle varie romanze di \u00c1ngel de Saavedra pubblicate nelle diverse riviste negli anni precedenti.\n\u00c8 composta da 18 composizioni in ottonari che variano da un minimo di 116 versi ad un massimo di 1409. La maggior parte per\u00f2 oscillano tra i 400 ed i 600. Il tema trattato \u00e8 di ambientazione che spazia dalla storia patria del Medioevo all'Epoca imperiale.\nScopo di queste opere: rievocare il \"passato glorioso\" della Spagna in contrasto con la \"rovina\" dei suoi tempi, tramite l'evocazione dello spirito nazionale e di gesta nobili ed eroiche, sfoggiate soprattutto di fronte al rivale per antonomasia della spagna ottocentesca: i francesi."}
{"id": "1361390", "revid": "775372", "url": "https://it.wikipedia.org/wiki?curid=1361390", "title": "Svalbard e Jan Mayen", "text": "Svalbard e Jan Mayen \u00e8 una classificazione statistica definita dallo standard ISO 3166-1 di due territori insulari della Norvegia settentrionale (Isole Svalbard e Jan Mayen).\nSvalbard e Jan Mayen sono anche accomunate dallo stesso dominio di primo livello nazionale, .sj.\nAmministrazione.\nNonostante questi territori siano raggruppati per scopi statistici, essi non sono in alcun modo collegati amministrativamente, se non dal fatto che appartengono entrambi alla Norvegia.\nLe isole Svalbard sono un arcipelago nel Mare Glaciale Artico e sono soggette ad un particolare \"status\" internazionale stabilito dal trattato delle Svalbard (1920). Tale trattato ne assegna la sovranit\u00e0 alla Norvegia che amministra il territorio tramite il Dipartimento Polare del Ministero di Giustizia attraverso un governatore residente (\"sysselmann\").\nJan Mayen \u00e8 una remota isola dell'oceano Atlantico senza popolazione residente permanentemente. Dal 1994 \u00e8 amministrata dal governatore non residente (\"fylkesmenn\") della contea del Nordland."}
{"id": "1361392", "revid": "486946", "url": "https://it.wikipedia.org/wiki?curid=1361392", "title": "Territori Palestinesi Occupati", "text": ""}
{"id": "1361401", "revid": "68105", "url": "https://it.wikipedia.org/wiki?curid=1361401", "title": "Jackass The Movie", "text": ""}
{"id": "1361403", "revid": "98077", "url": "https://it.wikipedia.org/wiki?curid=1361403", "title": "Terra e vita", "text": ""}
{"id": "1361409", "revid": "827882", "url": "https://it.wikipedia.org/wiki?curid=1361409", "title": "\u014cji", "text": "L' \u00e8 un tipo di abbigliamento contemporaneo giapponese considerato la controparte maschile della lolita, e si ispira agli indumenti e allo stile propri della moda vittoriana indossati dai ragazzi dell'epoca.\nIl termine kodona (contrazione di \"kodomo otona\", letteralmente \"bambino adulto\"), coniato da Ry\u016btar\u014d Arimura, cantante del gruppo musicale Plastic Tree, ha lo stesso significato di \u014dji e spesso viene preferito in Occidente per designare questa moda.\nQuesto tipo di abbigliamento viene indossato principalmente da ragazzi, ma non \u00e8 raro che lo adottino anche delle ragazze che si vestono generalmente secondo i canoni della Moda Lolita ma che vogliono ottenere un effetto pi\u00f9 androgino.\nAlcuni indumenti comuni sono le camicie vittoriane maschili molto decorate, pantaloni alla zuava ed altri tipi di pantaloni corti, calzettoni, cilindri e newsboy cap. I colori utilizzati maggiormente sono il nero, il bianco, il blu e il borgogna, anche se esistono variazioni sul tema con colori pi\u00f9 femminili. Il trucco, se usato, \u00e8 chiaro e minimale oppure fortemente dark e tetro. Fra i pi\u00f9 noti esponenti di questo stile ci sono Ry\u016btar\u014d Arimura del gruppo musicale Plastic Tree, Y\u016bsuke \"Yukke\" Fukuno del gruppo musicale Mucc e Keiy\u016b dei Kra."}
{"id": "1361412", "revid": "339392", "url": "https://it.wikipedia.org/wiki?curid=1361412", "title": "Kodona", "text": ""}
{"id": "1361413", "revid": "33689", "url": "https://it.wikipedia.org/wiki?curid=1361413", "title": "Nerazio Cereale", "text": "Biografia.\nEra fratello di Galla, moglie di Giulio Costanzo, e fratellastro di Vulcacio Rufino. Ebbe probabilmente un figlio di nome Nerazio Scopio.\nPossedeva dei \"balnea\" scoperti sull'Esquilino nel 1873, i \"balnea Neratii Cerealis\", tra la chiesa costruita da papa Liberio (ora nota come basilica di Santa Maria Maggiore) e la basilica di Giunio Annio Basso; si trattava forse della \"domus Neratiorum\", famiglia di rango senatoriale del secondo secolo, cui avrebbe aggiunto intorno al 360 i \"balnea\".\nFu prefetto dell'annona nel 328.\nNella tarda estate del 351 fece parte della corte istruita a Sirmio per processare Fotino, mentre l'usurpatore Magnenzio era a Roma; probabilmente Cereale rimase con l'imperatore Costanzo II fino al 352, quando venne proclamato \"praefectus urbi\" (26 settembre), poco dopo che Magnenzio aveva abbandonato la citt\u00e0. Tra i suoi atti come \"praefectus\" fu l'abolizione delle cassette di sicurezza a disposizione dei senatori poste nel Foro di Traiano e chiese che fossero destinate a Roma le forniture di grano inviate a Capua, Puteoli e altre citt\u00e0 della Campania. Termin\u00f2 il suo mandato l'8 dicembre 353. Dinanzi l'arcata destra dell'Arco di Settimio Severo nel Foro Romano, tra l'arco e la Curia, si vede sulle lastre di travertino il basamento di una statua equestre, innalzata, secondo l'iscrizione, all'imperatore Costanzo II dal prefetto della citt\u00e0, Nerazio Cereale. L'imperatore viene celebrato nell'epigrafe () come \"restitutor urbis et orbis, extinctor pestiferae tyrannidis\": quest'ultima frase allude alla sua vittoria sull'usurpatore Magnenzio.\nFu console nel 358.\nSofronio Eusebio Girolamo riporta la risposta della giovane vedova Marcella ad una proposta di matrimonio avanzata da Cereale quando era ormai in l\u00e0 con gli anni: la donna rispose che se avesse voluto risposarsi avrebbe scelto un marito, non una eredit\u00e0."}
{"id": "1361414", "revid": "124123", "url": "https://it.wikipedia.org/wiki?curid=1361414", "title": "Konrad Bayer", "text": "Biografia.\nFu membro del cosiddetto \"Wiener Gruppe\", un'avanguardia viennese fondata nel 1946, insieme a Friedrich Achleitner, Ernst Jandl, Friederike Mayr\u00f6cker, Gerhard R\u00fchm e Oswald Wiener; tutti questi artisti erano tornati in patria dopo la conclusione del secondo conflitto mondiale, e contribuirono ampiamente all'esplorazione di nuove tendenze artistiche, sia letterarie che musicali e pittoriche. Dal gruppo Bayer si discost\u00f2 agli inizi degli anni cinquanta.\nLa sua opera principale \u00e8 \"La testa di Vitus Bering\", edita in Italia dalle Edizioni dell'Orso, a cura di Laura Mancinelli; l'opera tratta la biografia dell'esploratore russo Vitus Jonassen Bering, scopritore dell'omonimo stretto. Il testo per\u00f2, oltre alla lunga descrizione delle sue avventure, si perde continuamente in numerose digressioni, evidenziando cos\u00ec il profondo tessuto filosofico e sperimentale del suo pensiero."}
{"id": "1361416", "revid": "66387", "url": "https://it.wikipedia.org/wiki?curid=1361416", "title": "Struttura della Regia Aeronautica durante la seconda guerra mondiale", "text": ""}
{"id": "1361421", "revid": "287204", "url": "https://it.wikipedia.org/wiki?curid=1361421", "title": "Zolt\u00e1n Zelk", "text": "La vita.\nZelk Zolt\u00e1n, poeta e scrittore ungherese vide la luce il 18 dicembre 1906 a \u00c9rmih\u00e1lyfalva (ora Valea lui Mihai), nell'Est dell'Ungheria (la citt\u00e0 ora fa parte della Romania). Apparteneva ad una povera famiglia ebraica. Suo padre era cantore. Frequent\u00f2 le scuole elementari e le prime classi ginnasiali a Miskolc. Poi lavor\u00f2 come apprendista.\nNei 1921 si trasfer\u00ec a Budapest. Pubblic\u00f2 le sue prime poesie nel 1925 nella rivista d'avanguardia \"365\". Negli anni seguenti continu\u00f2 a scrivere poesie e a fare lavori saltuari. Nel 1927 fu arrestato. Gli si viet\u00f2 il soggiorno in Ungheria e venne esiliato in Transilvania. Rientr\u00f2 clandestinamente un anno dopo e visse sotto falso nome. Le principali riviste pubblicarono per\u00f2 le sue poesie con il suo vero nome.\nNel 1956 fece parte dell'opposizione intellettuale e fu membro dell\u2019\"Alleanza degli Scrittori Ungheresi\". Dopo la rivoluzione fu processato e condannato a tre anni di carcere. Fu liberato per amnistia nel 1958.\nNella sua vita ricevette parecchi premi letterari tra cui il Premio Kossuth (1949, 1954) e Premio J\u00f3zsef Attila (1951, 1974). Prese parte come attore ad alcuni film e il suo nome appare nelle sceneggiature di alcune trasposizioni per piccolo e grande schermo di sue opere e poesie.\nMor\u00ec a Budapest, il 23 aprile 1981. "}
{"id": "1361424", "revid": "547992", "url": "https://it.wikipedia.org/wiki?curid=1361424", "title": "Anna Maria Luisa d'Orl\u00e9ans", "text": "Una delle pi\u00f9 grandi ereditiere della storia, mor\u00ec nubile e senza figli, lasciando la sua enorme fortuna a suo cugino, Filippo di Francia. Dopo una serie di proposte matrimoniali provenienti da vari membri delle famiglie regnanti europee, incluso Carlo II d'Inghilterra, Alfonso VI del Portogallo e Carlo Emanuele II di Savoia, ella alla fine si innamor\u00f2 del cortigiano, Antoine Nompar de Caumont duca di Lauzun e scandalizz\u00f2 la corte francese quando chiese a Luigi XIV il permesso di sposarlo, poich\u00e9 una tale unione era vista come una \"m\u00e9salliance\". \u00c8 meglio ricordata per il suo ruolo nella \"Fronde\", per aver portato il famoso compositore Lully alla corte del re, e per le sue \"M\u00e9moires\".\nBiografia.\nAnna Maria Luisa d'Orl\u00e9ans nacque nel Palazzo del Louvre a Parigi il 29 maggio 1627. Suo padre era Gastone, Duca d'Orl\u00e9ans, noto come \"Monsieur\", l'unico fratello sopravvissuto dell'allora Re Luigi XIII di Francia. Sua madre, la ventunenne Maria di Borbone, Duchessa di Montpensier, l'unico membro del ramo Montpensier del casato di Borbone fino alla nascita di sua figlia, mor\u00ec cinque giorni dopo aver partorito Anna Maria Luisa. Ci\u00f2 rese la neonata Anna Maria, nuova Duchessa di Montpensier, erede dell'immensa fortuna di sua madre, che includeva cinque ducati, il Delfinato d'Alvernia, il sovrano Principato di Joinville, eretto nella storica provincia dello Champagne.\nIn quanto figlia maggiore di \"Monsieur\", Anna Maria Luisa era ufficialmente nota come \"Mademoiselle\" dal momento della sua nascita, e, poich\u00e9 era la nipote di un Re di Francia, Enrico IV, suo zio Luigi XIII cre\u00f2 per lei il nuovo titolo di \"petite-fille de France\" (\"Nipote di Francia\").\nGiovent\u00f9.\nMademoiselle fu trasferita dal Louvre al Palais des Tuileries e affidata alle cure di Jeanne de Harley, \"Madame de Saint Georges\", il capo della sua casa, che le insegn\u00f2 a leggere e scrivere. Mademoiselle ebbe sempre un grande senso della sua auto-importanza e quando le venne chiesto della sua nonna materna Enrichetta Caterina di Joyeuse lei rispose che non era sua nonna, perch\u00e9 lei \"non era una regina\". Crebbe in compagnia di Mademoiselle de Longueville, nonch\u00e9 con le sorelle del \"Mar\u00e9chal de Gramont\".\nMademoiselle era molto legata a suo padre Gastone, Duca d'Orl\u00e9ans. Spesso coinvolto in cospirazioni contro Luigi XIII ed il suo impopolare primo ministro, il Cardinale Richelieu, era spesso in cattivi termini con la corte e bandito in diverse occasioni.\nIl padre di Mademoiselle spos\u00f2 Margherita di Lorena in una cerimonia segreta a Nancy nella notte tra il 2 e il 3 gennaio 1632. Non avendo ottenuto la previa autorizzazione da suo fratello maggiore, la coppia non poteva apparire alla corte francese, ed il matrimonio fu tenuto segreto. Nell'apprendere che il cardinale era il responsabile dell'esilio di suo padre, Mademoiselle avrebbe cantato varie canzoni di strada e satire alla presenza del cardinale stesso che le valse una sonora sgridata dal cardinale, che era suo padrino.\nLa settenne Mademoiselle vide suo padre nuovamente nell'ottobre 1634. Per la prima volta in due anni lo incontr\u00f2 a Limours, dove vedendolo ella \"si gett\u00f2 tra le sue braccia\". Gastone visse a Blois dove Mademoiselle sarebbe stata un visitatore frequente.\nAlla nascita del futuro Luigi XIV nel 1638, la determinata Mademoiselle decise che lo avrebbe sposato chiamandolo il \"suo piccolo marito\" con grande divertimento di Luigi XIII. Richelieu successivamente la rimprover\u00f2 per le sue considerazioni. Indipendentemente dai suoi sogni, il padre non faceva mistero che voleva che lei sposasse Luigi, Conte di Soissons, un \"prince du Sang\" (discendente in linea maschile da Carlo, Duca di Vend\u00f4me, il primo Borbone \"prince du Sang\") ed uno dei suoi vecchi cospiratori. Questo matrimonio non si concretizz\u00f2.\nMadame de Saint Georges mor\u00ec nel 1643 ed il padre di Mademoiselle scelse Madame de Fiesque per rimpiazzarla. Mademoiselle fu devastata per la morte della sua ex governante Anche suo zio mor\u00ec nel maggio del 1643, lasciando Luigi XIV come nuovo Re di Francia. Prima di morire Luigi XIII, aveva accolto le richieste del fratello di perdono e aveva autorizzato il suo matrimonio con Margherita di Lorena, dopo di che la coppia si spos\u00f2 per la terza volta nel luglio 1643 e il Duca e la Duchessa di Orl\u00e9ans furono finalmente ricevuti a corte.\nNel 1646, Mademoiselle conobbe Carlo, Principe del Galles. Sua zia, la Regina Enrichetta Maria d'Inghilterra, incoraggi\u00f2 l'idea di sposare Carlo, dichiarando che egli aveva un \"inclinazione\" per Mademoiselle, ma nulla pi\u00f9 fu detto al momento.\nPoco dopo, alla morte dell'Imperatrice Maria Anna, Mademoiselle cess\u00f2 ogni interesse per il principe e pertanto sospirava su una unione col vedovo, Imperatore Ferdinando III. Tuttavia, sotto l'influenza di Mazarino, la Regina Anna, sua zia acquisita e reggente per il giovane Luigi XIV, ignor\u00f2 la richiesta di Mademoiselle. La \"pi\u00f9 ricca principessa nubile d'Europe\" era inadatta a sposare il piccolo Luigi XIV o suo fratello, il Duca d'Angi\u00f2. La Regina Anna sugger\u00ec suo fratello, il Cardinale Ferdinando d'Austria, ma Mademoiselle declin\u00f2.\nLa Fronda.\nPrese quindi parte alla Fronda dei principi (1651), svolgendo un ruolo attivo nella ribellione: nel 1652 entr\u00f2 ad Orl\u00e9ans e, tornata a Parigi, partecip\u00f2 di persona alla lotta accanto al principe Luigi II di Borbone-Cond\u00e9, messo in grande difficolt\u00e0 dall'abilit\u00e0 militare di Henri de La Tour d'Auvergne, visconte di Turenne, sostenitore del re e di Mazzarino. La Montpensier ordin\u00f2 personalmente che i cannoni della Bastiglia aprissero il fuoco contro le truppe reali (2 luglio 1652).\nDopo la sconfitta dei ribelli della Fronda si ritir\u00f2 a Saint-Fargeau e fu riammessa a corte solo nel 1657.\nLauzun e ultimi anni.\nNel 1670 fu sul punto di sposare il marchese Antoine Nompar de Caumont, poi duca di Lauzun, di cui si era perdutamente innamorata: alla vigilia delle nozze, il re revoc\u00f2 il consenso gi\u00e0 accordato e fece imprigionare lo sposo; le nozze vennero comunque celebrate nel 1681, dopo aver acconsentito a cedere al duca Luigi Augusto del Maine, figlio di Luigi XIV e della marchesa di Montespan, il principato di Dombes, il ducato d'Aumale e la contea d'Eu. Il matrimonio fall\u00ec presto a causa dei maltrattamenti del marito, e la Montpensier si ritir\u00f2 a vita devota.\nMorte e sepoltura.\nMademoiselle si ammal\u00f2 il 15 marzo 1693 di quello che sembrava essere stato un blocco della vescica. Lauzun chiese di vederla ma, a causa del suo orgoglio, Mademoiselle rifiut\u00f2. Mor\u00ec nel Palais du Luxembourg a Parigi di domenica, 5 aprile 1693. In quanto \"Nipote di Francia\", il titolo che ella apprezz\u00f2 molto, fu sepolta nella Basilica Reale di Saint Denis fuori Parigi il 19 aprile. Il suo funerale, secondo Saint-Simon, fu notato per esser quello de \"la pi\u00f9 ricca principessa nubile d'Europa\". Al Funerale di stato, l'urna contenente le sue viscere esplose a met\u00e0 cerimonia, il che provoc\u00f2 il caos, poich\u00e9 le persone fuggirono per evitare l'odore. Alla fine, la cerimonia prosegu\u00ec con la conclusione che si era trattato di \"un altro scherzo a scapito di Mademoiselle\"."}
{"id": "1361425", "revid": "729019", "url": "https://it.wikipedia.org/wiki?curid=1361425", "title": "Muscolo pterigoideo esterno", "text": "Il muscolo pterigoideo esterno (o muscolo pterigoideo laterale) \u00e8 un muscolo a forma piramidale che si porta dal cranio alla mandibola, uno dei quattro muscoli masticatori e si distingue in un capo superiore ed un capo inferiore, da considerarsi come entit\u00e0 anatomo-funzionali distinte.\nDurante la chiusura della bocca, retrusione, il capo superiore, coadiuvato dalla zona bilaminare posteriormente, trascina in avanti il disco interponendo fra condilo ed eminenza il cono posteriore del disco, fornendo cos\u00ec stabilit\u00e0 alla mandibola. Il fascio superiore origina dalla faccia extracranica della grande ala dello sfenoide nel suo terzo inferiore da dove si dirige indietro, in fuori ed in basso per inserirsi antero-medialmente alla capsula articolare: alcuni fasci si connettono ed inseriscono indirettamente sul disco, altri fasci prendono inserzione a livello della faccia antero-mediale del collo del condilo nella porzione superiore della fovea pterigoidea.\nIl capo inferiore \u00e8 il principale muscolo che fa compiere movimenti di lateralit\u00e0 quando agisce singolarmente, se i due capi inferiori agiscono insieme protrudono la mandibola. L'azione in sinergismo con lo pterigoideo esterno controlaterale fa compiere alla mandibola un movimento di traslazione in avanti e lateralmente, in direzione del pterigoideo esterno attivo. La sua azione tira il condilo in avanti, in basso e verso l'interno seguendo il piano inclinato dell'eminenza. Origina dalla faccia laterale della lamina laterale del processo pterigoideo dello sfenoide e si dirige indietro e lateralmente. L'inserzione del muscolo \u00e8 a livello del collo del condilo (fovea pterigoidea)."}
{"id": "1361427", "revid": "2043381", "url": "https://it.wikipedia.org/wiki?curid=1361427", "title": "Forr\u00f3", "text": "Il Forr\u00f3 (pron. \"forr\u00f2\", in portoghese brasiliano la \"r\" \u00e8 quasi muta, molto simile alla \"r\" francese di \"merci\") \u00e8 la pi\u00f9 diffusa danza popolare del nord-est del Brasile e un genere musicale. \nTra le varianti ritmiche del forr\u00f3 si distinguono (oltre allo stesso forr\u00f3) bai\u00e3o, xote, arrastap\u00e9, xaxado, coco e roj\u00e3o. Il forr\u00f3 nasce nei primi del '900 insieme al samba. Evolve musicalmente e si distingue attingendo origini europee a livello melodico e origini africane sul lato percussivo. Negli anni '40 \u00e8 Luiz Gonzaga a creare quella che sar\u00e0 la formazione strumentale definitiva del forr\u00f3 : sanfona, zabumba e triangolo. Le band di forr\u00f3 tradizionale hanno ancora questa formazione, a volte con aggiunta di cavaquinho o di batteria.\nOrigine del nome.\nSecondo un illustre studioso delle manifestazioni culturali popolari brasiliane, Lu\u00eds da C\u00e2mara Cascudo, il nome deriva dalla riduzione della parola \"forrobod\u00f3\" che significa \"trascinare i piedi\", \"confusione\" o \"disordine\".\nNell'etimologia popolare, il termine si pu\u00f2 associare alla locuzione inglese \"for all\", per tutti, frase di invito al ballo usata nelle feste degli immigrati di provenienza inglese e nordamericana. Nonostante ci\u00f2 tale origine del nome nella realt\u00e0 \u00e8 confutata dal fatto che gli insediamenti anglosassoni in tale zona del Brasile si ebbero cinque anni dopo la pubblicazione di un'incisione dal nome \u201cForr\u00f3 na ro\u00e7a\u201d di Manuel Queir\u00f3s e Xer\u00e9m avvenuta nel 1937.\nIl ballo e la musica.\nIl forr\u00f3 \u00e8 il pi\u00f9 famoso ballo di coppia brasiliano, \u00e8 molto sensuale nonostante sia decisamente ritmato. Ogni ritmo pu\u00f2 essere ballato in forma diversa, ma ci\u00f2 che caratterizza il forr\u00f3 \u00e8 il forte contatto fisico, dalla testa ai piedi. Il suono \u00e8 allegro, ricorda un miscuglio di samba e merengue, ma non smette di essere malinconico, come gran parte della musica brasiliana. Il forr\u00f3 non esiste senza la sua componente \"ao vivo\". La fisarmonica, \u00e8 l'elemento principe nel forr\u00f3 seguita da zabumba e triangolo, a volte si associano chitarra, cavaquinho, batteria, basso. Il forr\u00f3 nasce nel nordest del Brasile, ma negli anni novanta viene riscattato dal sudest per diventare il ballo pi\u00f9 popolare del Brasile. Per capire la popolarit\u00e0 di questa musica, basti pensare che tantissimi locali serali sono adibiti esclusivamente a piste da ballo di forr\u00f3, e addirittura questo genere trova spazio anche in discoteca, dove musica techno e house si alternano a band che suonano dal vivo. Citt\u00e0 come Rio , Sao paulo, Belo Horizonte, Vitoria, ospitano forr\u00f2 dal vivo tutte le sere.\nForr\u00f3 tradizionale.\nIl forr\u00f3 ha una cultura cententaria tra i maggiori artisti e compositori abbiamo:\nForr\u00f3 Universitario e forr\u00f3 tradizionale.\nOggi il forr\u00f3 ha diverse varianti di cui alcune hanno influenze esterne come il forr\u00f3 universitario, che nasce alla fine degli anni 90, il forr\u00f3 elettronico che nasce agli inizi degli anni novanta il \"Forrock\" e il \"forr\u00f2-reggae\". Mentre il forr\u00f2 degli anni '60 e '70 era suonato solo da 3 strumenti, la fisarmonica, la zabumba (un tipo di tamburo) e il triangolo, oggi i gruppi di Forr\u00f3 si sono modernizzati, e hanno aggiunto gli strumenti musicali dei gruppi di musica internazionale, rimane per\u00f2 sempre valida la fisarmonica. Il Forr\u00f3 tradizionale resta comunque il genere pi\u00f9 suonato e pi\u00f9 ballato in tutto il Brasile. Qui di seguito le varie forme di forr\u00f2 e gli artisti che le rappresentano:\nArtisti Principali di Forr\u00f3 MPB: Quinteto violado (1972) Fagner (1973) Banda de Pau e Corda (1973) Alceu Valen\u00e7a (1974) Z\u00e9 Ramalho (1975) Xangai (1976) Amelinha (1977) Geraldo Azevedo (1977) Elba Ramalho (1979) Chico Cesar (1995) \nArtisti e Bands di Forr\u00f3 Universit\u00e1rio: Falamansa (2000) Bicho de P\u00e9 (2001) Peixel\u00e9trico (2001) Raiz do Sana (1999) Forr\u00f3\u00e7acana (1999) Bai\u00e3o de Corda (2000) Circulad\u00f4 de Ful\u00f4 (2001) Chama Chuva (2001) Bai\u00e3o d4 (2001) Paratodos (2001) Rastap\u00e9 (2002) Caiana (2002) Banguela Banguela (2002) \nArtisti e Band contemporanei di Forr\u00f3 Tradizionale: Mestre Ambr\u00f3sio (1996) Trio Forroz\u00e3o (1998) Trio P\u00e9 de Serra (2001) Targino Gondim (2001) Trio Dona Zefa (2004) Trio Potigu\u00e1 (2006) Trio Juriti (2007) Quarteto Olinda (2009) Trio Alvorada (2010) Diego Oliveira (2010) Dona Za\u00edra (2011) P\u00e9 de Mulambo (2011) Trio Lampi\u00e3o (2011) Trio Basti\u00e3o (2012) \u00d3 do Forr\u00f3 (2013) Mestrinho (2014) Jorge do Roj\u00e3o (2014) Lucy Alves (2014) Nando Nogueira (2015) Coisa de Z\u00e9 (2015) \nArtisti e Bands di Forr\u00f3 Eletr\u00f4nico: Mastruz com Leite (1992) Mel com Terra (1993) Frank Aguiar (1993) Lim\u00e3o com Mel (1993) Cavalo de pau (1994) Banda Magn\u00edficos (1995) Catuaba com Amendoim (1996) Banda Calypso (1999) Cavaleiros do Forr\u00f3 (2001) Avi\u00f5es do Forr\u00f3 (2002) Garota Safada (2003) Dorgival Dantas (2006) Luan e o Forr\u00f3 Estilizado (2014)"}
{"id": "1361432", "revid": "118975795", "url": "https://it.wikipedia.org/wiki?curid=1361432", "title": "Julien Benda", "text": "Vita e opere.\nJulien Benda proveniva da una famiglia ebraica assimilata di commercianti, e studi\u00f2 matematica e storia.\nAll'inizio del XX secolo, come rappresentante del realismo, si oppose alle posizioni irrazionaliste nella filosofia e nell'arte, e nella sua opera \"Belph\u00e9gor\" (1918) condann\u00f2 l'emotivit\u00e0 e l'intuizione. Perci\u00f2 tra il 1912 e il 1914 fu coinvolto in una polemica con Henri Bergson e la sua filosofia.\nIn particolare nel romanzo \"L'ordination\" (1910/1912) e nel famoso trattato \"La Trahison des Clercs\" (\"Il tradimento dei chierici\", 1927) lament\u00f2 polemicamente la tendenza degli intellettuali francesi e tedeschi, nel XIX e XX secolo, a tradire la loro posizione universalista, il valore della giustizia e la democrazia, e dedicarsi invece sempre pi\u00f9 a \"passioni politiche\" come la lotta di classe, il nazionalismo e il razzismo. Benda critic\u00f2 aspramente soprattutto i suoi compatrioti francesi Charles Maurras e Maurice Barr\u00e8s. La sua idea di \"intellettuale\" descrive una classe sociale: \"le cui attivit\u00e0 gi\u00e0 dalla loro essenza non sono dirette a fini pratici; persone, che cercano soddisfazione nell'arte, nella scienza o nella speculazione metafisica -, in breve, nel possesso di beni immateriali\" . Il termine usato da Benda in francese \u00e8 \"clercs\", che richiama i monaci, dediti alla meditazione e alla riflessione, in contrapposizione ai laici, uomini d'azione. Come esempi di intellettuali sceglie Platone, Cartesio e Kant. Benda ha difeso l'approccio temperato e spassionato della cultura classica e l'internazionalismo della tradizione cristiana.\nSecondo Gramsci la concezione dell'intellettuale propria di Benedetto Croce \u00e8 assimilabile a quella di Benda.\nNel \"Discours \u00e0 la nation europ\u00e9enne\" (1933) Benda si impegnava gi\u00e0 per una Unione europea razionalista e propugnava una ragione sovranazionale.\nDurante la seconda guerra mondiale, all'instaurarsi del regime di Vichy, visse in clandestinit\u00e0 in modo quasi monastico. Su questo periodo pubblic\u00f2 nel 1947 \"Exercice d'un enterr\u00e9 vif, juin 1940-ao\u00fbt 1944\" (\"Esercizio di un sepolto vivo, giugno 1940-agosto 1944\"). Nel 1942 riusc\u00ec a far pubblicare negli Stati Uniti il suo scritto \"La grande \u00e9preuve des d\u00e9mocraties\" (1942), in cui si opponeva criticamente al Fronte Popolare e al nazionalsocialismo.\nDopo la fine della guerra, prese posizioni nettamente contrarie a qualsiasi amnistia verso i collaborazionisti e a una riconciliazione nazionale, contrapponendosi per esempio a Jean Paulhan, che pure era medaglia al merito della Resistenza francese. Si avvicin\u00f2 invece al Partito Comunista Francese, giungendo a giustificare le epurazioni staliniane avvenute in Ungheria.\nMor\u00ec nel 1956.\nInfluenza.\nIn conseguenza delle successive edizioni della sua opera sul tradimento degli intellettuali, anche dopo la sua morte Benda ha provocato ripetute discussioni tra gli intellettuali francesi e nella sfera pubblica, negli anni '50 e '70, sul ruolo dell'intellettuale e il suo rapporto con il potere nella societ\u00e0. In Germania la sua opera \u00e8 stata meno considerata, bench\u00e9 Benda si fosse riferito anche agli intellettuali tedeschi. Solo negli anni '80 Edward Said si \u00e8 richiamato a Benda e da una lettura controversa della sua opera sul \"Tradimento\" ha sviluppato la sua idea dei \"weltlichen Intellektuellen\". Nel mondo anglosassone, Benda sembra essere poco letto al giorno d'oggi. Il \"Tradimento\" \u00e8 l'unica opera tradotta in inglese. Il fatto che Roger Kimball abbia scritto l'introduzione per un'edizione del 2006 di questa traduzione suggerisce che Benda riceva un certo rispetto tra i pensatori conservatori di lingua inglese. In Italia si \u00e8 richiamato esplicitamente a Benda Norberto Bobbio."}
{"id": "1361433", "revid": "106908", "url": "https://it.wikipedia.org/wiki?curid=1361433", "title": "Charles Lamb", "text": "Biografia.\nUltimo figlio di John Lamb, studi\u00f2 al Christ's Hospital assieme a Samuel Taylor Coleridge di cui fu sempre intimo amico. Lasciata precocemente la scuola, un difetto alla voce gli precluse la carriera ecclesiastica e si form\u00f2 da autodidatta, mantenendosi dal 1792 come impiegato alla Compagnia Inglese delle Indie Orientali: la morte dell'avvocato datore di lavoro del padre aveva lasciato infatti in povert\u00e0 la famiglia. Di temperamento melanconico, fu brevemente ricoverato in un ospedale psichiatrico nel 1795 ma riusc\u00ec, con l'aiuto degli amici, ad ottenere la potest\u00e0 sulla sorella Mary Lamb (1764\u20131847) evitandole la reclusione a vita dopo che essa ebbe accoltellato a morte la madre nel 1796 durante una crisi di follia.\nLa prima pubblicazione di quattro sonetti fu all'interno del volume \"Poems on Various Subjects\", la prima raccolta di Coleridge. Conobbe William e Dorothy Wordsworth a Nether Stowey, nel Somerset durante un viaggio estivo. Strinse amicizia anche con Percy Bysshe Shelley, William Hazlitt e Leigh Hunt.\nSocievole e loquace, poco incline al sentimento romantico per la natura come lo interpretavano Coleridge e Wordsworth, visse sempre a Londra, partecipando intensamente alla vita sociale, teatrale e letteraria.\nNel 1798 pubblic\u00f2 il romanzo \"A Tale of Rosamund Gray\", nel 1802 la tragedia \"John Woodvil\" e nel 1806 fu rappresentata al Teatro Drury Lane la farsa comica \"Mr. H...\". Prese poi la strada della scrittura saggistica: allacciandosi alle riflessioni su Shakespeare che anche Coleridge andava elaborando e per questo considerato al pari suo e di William Hazlitt l'antesignano della moderna critica shakespeariana, pubblic\u00f2 nel 1808 l'antologia commentata \"Specimens of English Dramatic Poets Who Lived About the Time of Shakespeare\" (\"Esempi di poeti drammatici inglesi che vissero al tempo di Shakespeare\") gettando nuova luce su autori dimenticati e nel 1811 la raccolta di articoli \"On the Tragedies of Shakespeare\" (\"Sulle tragedie di Shakespeare\"). Interessato all'originalit\u00e0 e alla singolarit\u00e0 letteraria che inseguiva con entusiasmo critico molto personale, considerava i capolavori elisabettiani pi\u00f9 per la lettura che non per la rappresentazione scenica.\nNel 1807, dividendo il lavoro con la sorella Mary (lei curava le commedie, Charles le tragedie), fece uscire presso la \"Children's Library\" di William Godwin il fortunato \"Tales from Shakespeare\" (\"Racconti da Shakespeare\"), destinato ad un pubblico di bambini, seguito poi da \"The Adventures of Ulysses\" (\"Le avventure di Ulisse\", 1808). Dal 1820 apparvero sul \"London Magazine\" con la firma \u201cElia\u201d (anagramma di \u201ca lie\u201d - una bugia) una serie di articoli poi raccolti nel 1823 in \"Elia: Essays\" (\"Saggi di Elia\") e nel 1833 in \"The Last Essays of Elia\" (\"Gli ultimi saggi di Elia\") che diedero forma ad un genere \u2013 il saggio autobiografico \u2013 di notevole successo nel periodo vittoriano della letteratura inglese: la particolare mescolanza di argomenti ordinari, significati profondi e senso dell'umorismo lo rese celebre."}
{"id": "1361434", "revid": "124123", "url": "https://it.wikipedia.org/wiki?curid=1361434", "title": "Kitamura T\u014dkoku", "text": "Proveniente da una famiglia della classe samuraica, Kitamura si interess\u00f2 di politiche liberali fin dalla giovane et\u00e0 e prese parte al Movimento per la libert\u00e0 e i diritti del popolo. Frequent\u00f2 la \"T\u014dky\u014d Senmon Gakk\u014d\" (l'attuale Universit\u00e0 di Waseda), ma venne espulso a causa delle sue visioni radicali. Dopo un anno di vigorosa attivit\u00e0 politica, inizi\u00f2 a mettere in dubbio gli obiettivi del movimento e lo abbandon\u00f2 per diventare scrittore. Fu inoltre battezzato nel 1888.\nNel 1889 contribu\u00ec alla fondazione dell'Associazione pacifista giapponese (\"Nihon heiwa kai\").\nDurante il suo breve periodo di attivit\u00e0 letteraria, diede incentivo alla corrente del Romanticismo (\"r\u014dmanshugi\") collaborando alla rivista \"Bungakukai,\" fondata nel 1893 insieme a Shimazaki T\u014dson e ad altri scrittori. Dichiar\u00f2 di essere stato influenzato da autori come Byron e Ralph Waldo Emerson. \nSi suicid\u00f2 nel 1894 all'et\u00e0 di 25 anni, dopo aver espresso la propria frustrazione nei confronti del Movimento per la libert\u00e0 e i diritti del popolo. Nel 1893 aveva pubblicato il suo ultimo trattato, \"Naibu seimei ron\" (\"Saggio sulla vita interiore\"): in esso, attribuiva maggiore peso alla felicit\u00e0 e alla verit\u00e0 che risiedono nell'interiorit\u00e0, in contrapposizione alla vita materiale e corporea."}
{"id": "1361435", "revid": "858648", "url": "https://it.wikipedia.org/wiki?curid=1361435", "title": "Heiner M\u00fcller", "text": " I suoi \"pezzi enigmatici e frammentari\" sono un contributo significativo al teatro postmoderno.\nBiografia.\nNato a Eppendorf, in Sassonia, nel 1947 M\u00fcller s'iscrisse al Partito Socialista Unificato di Germania e poi inizi\u00f2 a lavorare per la DSV (Associazione Tedesca degli scrittori) nel 1954. Spos\u00f2 Inge M\u00fcller, una scrittrice, che si suicid\u00f2 nel 1966. Vinse nel 1959 il Premio Heinrich Mann e nel 1990 il Premio Kleist.\nIl suo rapporto con la Germania dell'Est cominci\u00f2 a deteriorarsi con la sua opera \"Die Umsiedlerin\", che fu censurato nel 1961 dopo una sola rappresentazione. Nello stesso anno M\u00fcller fu espulso dall'Associazione degli scrittori.\nIl governo della Germania dell'Est guard\u00f2 con circospezione M\u00fcller negli anni seguenti, impedendo la prima rappresentazione di \"Der Bau\" nel 1965, e censurando \"Mauser\" nei primi anni settanta. M\u00fcller cominci\u00f2 a lavorare per le compagnie teatrali della Germania dell'Ovest negli anni '70 e ottanta, come regista della prima di alcune delle sue opere pi\u00f9 conosciute a Monaco, come \"Germania Tod in Berlin\" (1978), \"Die Hamletmaschine\" (1979) e \"Der Auftrag\" (1982).\nGrazie alla sua crescente fama mondiale, M\u00fcller cominci\u00f2 a vedere riconosciuto il suo lavoro anche nella Germania dell'Est. Fu ammesso all'Accademia delle Arti della Germania dell'Est nel 1984, e due anni dopo divent\u00f2 membro dell'Accademia delle Arti di Berlino Ovest. Non fu per\u00f2 riammesso all'Associazione Tedesca degli Scrittori fino al 1988, poco prima della fine della Repubblica Democratica Tedesca. Dopo la caduta del Muro, M\u00fcller divent\u00f2 anche presidente dell'Accademia delle Arti della Germania dell'Est per un breve periodo nel 1990. Nel 1992 gli fu proposto di entrare a far parte del direttorato del Berliner Ensemble, la prima compagnia di Brecht, come uno dei suoi cinque membri. Nel 1995, poco prima della sua morte, fu designato come suo direttore artistico.\nGli ultimi cinque anni della sua vita M\u00fcller continu\u00f2 a vivere a Berlino e a lavorare in tutta la Germania e l'Europa, per lo pi\u00f9 producendo rappresentazioni delle sue opere. In questo periodo scrisse pochi nuovi testi di teatro mentre, come Brecht, produsse molte opere di poesia. M\u00fcller mor\u00ec a Berlino nel 1995, riconosciuto come uno dei pi\u00f9 grandi autori tedeschi viventi e il pi\u00f9 importante drammaturgo tedesco dopo Bertolt Brecht.\nUn'edizione in nove volumi della sua opera completa \u00e8 stata recentemente pubblicata da Suhrkamp. Tra le sue opere pi\u00f9 conosciute, oltre a quelle gi\u00e0 menzionate, vi sono \"Der Lohndr\u00fccker\", \"Wolokolamsker Chaussee\", \"Verkommenes Ufer Medeamaterial Landschaft mit Argonauten\", \"Philoktet\", \"Zement\", \"Bildbeschreibung\" e \"Quartett\"."}
{"id": "1361438", "revid": "84184", "url": "https://it.wikipedia.org/wiki?curid=1361438", "title": "Fran\u00e7oise-Ath\u00e9na\u00efs di Montespan", "text": "Nata in una delle pi\u00f9 antiche e nobili famiglie di Francia, il Casato di Rochechouart, \"Madame de Montespan\" fu chiamata da alcuni \u00abla vera Regina di Francia\u00bb durante la sua relazione amorosa con Luigi XIV a causa della pervasivit\u00e0 della sua influenza a corte in quel periodo.\nIl suo cosiddetto \"regno\" dur\u00f2 circa dal 1667, quando danz\u00f2 per la prima volta con Luigi XIV in un ballo tenuto dal fratello minore del re al Louvre, fino al suo presunto coinvolgimento nel famigerato \"Affaire des Poisons\" tra il 1677 ed il 1682.\n\u00c8 l'antenata di varie case reali in Europa, comprese quelle di Spagna, Italia, Bulgaria e Portogallo.\nBiografia.\nInfanzia.\nFran\u00e7oise de Rochechouart nacque il 5 ottobre 1640 e venne battezzata quello stesso giorno al Castello di Lussac-les-Ch\u00e2teaux attualmente nel dipartimento di Vienne, nella regione di Poitou-Charentes in Francia.\nFran\u00e7oise (essendo una \"pr\u00e9cieuse\" adott\u00f2 in seguito il nome di \"Ath\u00e9na\u00efs\"), possedeva il sangue di antiche e nobili famiglie francesi grazie ai suoi genitori: Gabriel de Rochechouart Duca di Mortemart, Principe di Tonnay-Charente, e Diane de Grandseigne.\nDa suo padre, aveva ereditato il famoso \"esprit\" dei Mortemart. Da giovane, aveva spesso viaggiato con la madre tra le propriet\u00e0 di famiglia e la corte del Louvre a Parigi. All'et\u00e0 di dodici anni, inizi\u00f2 la sua istruzione formale presso il Convento di Santa Maria a Saintes, dove sua sorella Gabrielle l'aveva preceduta quasi un decennio prima. Aveva tre fratelli:\nFece il suo ingresso a corte nel 1658: conosciuta formalmente come \"damigella di Tonnay-Charente\", divenne una damigella d'onore della cognata del re, Enrichetta d'Inghilterra. In seguito, grazie al legame tra sua madre e la regina vedova Anna d'Austria, Fran\u00e7oise-Ath\u00e9na\u00efs divenne dama di compagnia della moglie del re, Maria Teresa d'Austria.\nMatrimonio.\nIl 28 gennaio 1663, Fran\u00e7oise spos\u00f2 Louis Henri de Pardaillan, Marchese di Montespan (1641\u20131701), maggiore di lei di un anno. Fran\u00e7oise in precedenza era stata fidanzata con il fratello del marito, ma questi venne ucciso in un duello, dopo un ballo al Louvre. Dopo la sua morte venne deciso che Fran\u00e7oise dovesse sposarne il fratello minore. La cerimonia di nozze ebbe luogo nelle cappella della Chiesa di Saint-Eustache a Parigi.\nLa coppia riceveva una piccola rendita di 1.200 lire e visse in una casa vicino al Louvre, ci\u00f2 permetteva a \"Madame de Montespan\" di presenziare a corte e svolgere l\u00ec i suoi doveri come dama di compagnia della Duchessa d'Orl\u00e9ans. La bellezza era solo una delle tante doti di \"Madame de Montespan\". Era una conversatrice colta e divertente, in grado di conquistarsi l'ammirazione di alcune figure letterarie come la scrittrice \"Madame de S\u00e9vign\u00e9\" ed il diarista Saint-Simon.\nInoltre, era una abile cronista dei suoi tempi, sempre al corrente dei pi\u00f9 recenti avvenimenti politici: ci\u00f2 ebbe l'effetto di renderla ancora pi\u00f9 interessante sia per gli intellettuali sia per i politici. Si diceva che una volta avesse avuto una relazione con il rinomato \"chef\" Fran\u00e7ois Vatel durante le festivit\u00e0 al Castello di Chantilly.\n\"Ma\u00eetresse-en-titre\".\nUno scandalo scoppi\u00f2 quando la Duchessa di Montausier, istitutrice dei figli reali e dama di compagnia della regina, fu accusata di agire come intermediario al fine di garantire il governatorato del Delfino per il marito, il Duca di Montausier.\nDal 1666, Madame de Montespan stava cercando di diventare amante di Luigi XIV al posto di Louise de La Valli\u00e8re. Usando la sua intelligenza e il suo fascino, cerc\u00f2 di ingraziarsi il re. Divent\u00f2 anche intima del Delfino, il cui affetto per lei non vacill\u00f2 mai.\nFece anche amicizia a corte con un'altra dama di compagnia della regina, Louise Boyer, la moglie di Anne de Noailles, Duca di Noailles. Il figlio minore della Montespan, il Conte di Tolosa, avrebbe in seguito sposato una nipote della Boyer. Madame de Montespan divent\u00f2 facilmente la Favorita del re e rimase in quella posizione per ben 13 anni, non limitandosi alla compagnia mondana ma diventando fidata consigliera del sovrano anche in materia politica e strategica. Madame godeva di ampio potere tanto da essere soprannominata \"la vera regina di Francia\" e intorno a lei si cre\u00f2 una corte di intellettuali e menti brillanti, come i letterati Saint-Simon e Madame de S\u00e9vign\u00e9. Madame dettava anche la moda di corte con il suo gusto opulento ed eccentrico, il suo stile fu imitato dalle nobili anche dopo l'esilio della Montespan.\u00a0La dama accompagn\u00f2 il sovrano anche in guerra e nelle occasioni ufficiali, a scapito della regina Maria Teresa d'Asburgo.\nFigli illegittimi.\nIl primo dei sette figli che \"Madame de Montespan\" ebbe dal re nacque nel marzo 1669, una femmina: Louise Fran\u00e7oise de Bourbon (1669-1672). Fu affidata a un'amica di \"Madame de Montespan\", \"Madame Scarron\" (poi nota come \"marchesa de Maintenon\"). Il Re acquist\u00f2 a tal fine una piccola casa nel villaggio di Vaugirard, alla periferia di Parigi.\nNel 1673, i tre figli illegittimi della coppia sopravvissuti furono legittimati da Luigi XIV con il cognome reale di \"de Bourbon\". Il nome della madre, per\u00f2, non fu menzionato nei documenti di legittimazione, perch\u00e9 \"Madame de Montespan\" era, al momento, ancora sposata con il marchese di Montespan. Se la maternit\u00e0 fosse stata rivelata, il marchese avrebbe potuto infatti rivendicare i figli che \"Madame de Montespan\" aveva avuto dal re come propri.\nIl maggiore, un maschio, Luigi Augusto di Borbone, fu nominato \"duc du Maine\"; il secondo figlio, un altro maschio, Luigi Cesare di Borbone, divenne \"conte de Vexin\" e il terzo, una femmina, Luisa Francesca di Borbone divenne \"Mademoiselle de Nantes\". Poich\u00e9 \"Madame de Montespan\" trascorreva la maggior parte del tempo nel vortice di attivit\u00e0 della corte, i tre figli ebbero pochi contatti con la madre e trascorsero la maggior parte della loro infanzia con la governante, \"Madame Scarron\".\nNel 1674, Il procuratore generale Achille de Harlay, assistito da sei giudici allo Ch\u00e2telet, dichiar\u00f2 la separazione legale di \"Madame de Montespan\" dal marito, e, quando l'affetto di Luigi XIV cominci\u00f2 a mostrare segni di raffreddamento, ella fu sospettata di aver fatto ricorso alla magia nera per riconquistarlo. Alcuni hanno supposto che intendesse avvelenare potenziali amanti del re, anche se il suo principale avversario si rivel\u00f2 comunque essere la Chiesa Cattolica. Nel 1675 il sacerdote L\u00e9cuyer rifiut\u00f2 di darle l'assoluzione, necessaria per ricevere la comunione del giorno di Pasqua, obbligo per tutti i cattolici. Padre L\u00e9cuyer le chiese in confessione,\n\"Siete quella Madame de Montespan che scandalizza tutta la Francia? Andate, Madame, abbandonate la vostra vita scandalosa e poi venite a gettarvi ai piedi dei ministri di Ges\u00f9 Cristo\" \nLuigi XIV si appell\u00f2 ai superiori del sacerdote, ma la Chiesa non cedette alle richieste del re. Dopo una breve separazione, il sovrano e \"Madame de Montespan\" ripresero la loro relazione che condusse alla nascita di altri due figli: Francesca Maria di Borbone, \"Mademoiselle de Blois\", nel 1677, e Luigi Alessandro di Borbone, \"comte de Toulouse\", nel 1678, entrambi legittimati nel 1681. Tuttavia, l'Affaire des Poisons, reso noto nel settembre del 1677, segn\u00f2 l'inizio della fine del regno di \"Madame de Montespan\".\nL'inizio della storia d'amore tra Luigi XIV e la Duchessa di Fontanges e la relegazione di \"Madame de Montespan\" alla posizione di sovrintendente della famiglia della regina portarono alla crisi. \"Mademoiselle de Fontanges\" mor\u00ec nel 1681, con il sospetto che potesse essere stata avvelenata, anche se nessuno poteva provarlo. Oggi si ritiene che la Duchessa de Fontanges sia in realt\u00e0 morta per cause naturali.\n\"Affaire des Poisons\".\nA lungo si \u00e8 ritenuto che \"Madame de Montespan\" fosse implicata nel famigerato \"Affaire des Poisons\", ma il suo coinvolgimento non \u00e8 mai stato definitivamente provato. Gabriel Nicolas de la Reynie, tenente generale della polizia di Parigi ed il giudice capo della Corte, davanti al quale furono istruiti i procedimenti per i casi di avvelenamento, ascoltarono testimonianze riguardanti le visite di \"Madame de Montespan\", avvenute nel 1665, alla cosiddetta strega Catherine Monvoisin, nota come \"La Voisin\". La Voisin rifer\u00ec di aver venduto a \"Madame de Montespan\" soltanto dei filtri d'amore preparati con ingredienti repellenti destinati a Luigi XIV, nella speranza che tale magia facesse riconquistare all'amante, caduta in disgrazia, il favore del re e l'aiutasse a sostituire Louise de La Valli\u00e8re nel ruolo di favorita del Re.\nNel luglio del 1667 \"Madame de Montespan\" ottenne di nuovo il favore del re, mentre l'amante in carica, Louise, era incinta di suo figlio, il futuro Louis de Bourbon, conte di Vermandois.\n\"Madame de Montespan\" fu anche accusata di aver cospirato per ucciderlo. Tuttavia, alcune incongruenze nelle testimonianze fecero ritenere che l'amante reale fosse estranea a queste accuse. Sembra che i sospetti su \"Madame de Montespan\" fossero sorti perch\u00e9 il nome della sua cameriera, Mademoiselle Des\u0153illets, fu ripetutamente citato in connessione con La Voisin nel procedimento proposto dinanzi alla \"Chambre Ardente\".\nSe qualcuno aveva complottato per uccidere il re, la maggiore indiziata era Mademoiselle Des\u0153illets, che aveva avuto un figlio illegittimo dal re, mai riconosciuto. Presumibilmente la cameriera aveva maturato un risentimento nei confronti del re, che non la faceva pi\u00f9 oggetto delle sue attenzioni. Si riteneva che anche Olimpia Mancini, contessa di Soissons, ex amante del re e nota intrigante, fosse implicata nel complotto. Dalla fine del 1680 in poi, il Marchese di Louvois, Jean-Baptiste Colbert e \"Madame de Maintenon\" contribuirono a mettere a tacere la vicenda, al fine di evitare ulteriori scandali riguardanti la madre dei figli legittimati dal sovrano. Per quanto riguarda la posizione del re, costretto a evitare l'orribile scandalo, il capo della polizia La Reynie afferm\u00f2: \u00abL'enormit\u00e0 dei loro crimini costitu\u00ec la loro salvaguardia\u00bb.\nEsilio.\nAnche dopo lo scandalo che aveva costretto Luigi XIV a tenere \"Madame de Montespan\" a una certa distanza, il re continu\u00f2 a farle visita ogni giorno nelle sue stanze a palazzo. A quanto pare il suo splendore e il fascino nella conversazione mitigarono in qualche misura la sua condizione di amante in disgrazia.\nNel 1691, avendo perso il favore del re, \"Madame de Montespan\" si ritir\u00f2 nel convento delle \"Filles de Saint-Joseph\", in rue Saint-Dominique a Parigi, con una pensione di 800.000 luigi accordati da Luigi XIV. In segno di gratitudine per la sua partenza, il re nomin\u00f2 suo padre governatore di Parigi, suo fratello, il duca di Vivonne, maresciallo di Francia e una delle sue sorelle, Gabrielle, badessa della ricca Abbazia di Fontevrault.\nNel suo lungo ritiro, \"Madame de Montespan\" don\u00f2 ingenti somme di denaro a ospedali ed enti di beneficenza. Fu anche una mecenate generosa delle lettere e intrattenne amichevoli rapporti con Corneille, Racine e La Fontaine.\nUltimi anni di vita.\n\"Madame de Montespan\" trascorse gli ultimi anni della sua vita in una penitenza molto severa. Mor\u00ec il 27 maggio 1707 all'et\u00e0 di sessantasei anni, mentre faceva delle cure termali a Bourbon-l'Archambault per cercare di guarire da una malattia. Soltanto i suoi tre figli pi\u00f9 giovani provarono sincero dolore per la sua morte. Il re proib\u00ec ai suoi figli di portare il lutto per lei.\nIn segno di rispetto per la morte della loro amata madre, la \"duchesse de Bourbon\", la \"duchesse d'Orl\u00e9ans\" ed il \"conte de Toulouse\", legati a lei da sincera amicizia, si rifiutarono di partecipare a qualsiasi incontro a corte. Tuttavia, il maggiore (e pi\u00f9 sleale) dei figli avuti dal re, il \"duc du Maine\", non riusciva a nascondere la sua gioia per la morte della madre.\nSi dice che \"Madame de Maintenon\", dopo aver appreso della morte di Fran\u00e7oise-Ath\u00e9na\u00efs, abbia pianto amaramente poich\u00e9, dopo tutto, l'aveva introdotta a corte e le aveva affidato la cura dei suoi figli, posizione che in origine le aveva permesso di guadagnare l'attenzione del re.\nFran\u00e7oise-Ath\u00e9na\u00efs di Montespan verr\u00e0 sepolta nel Convento di La Fl\u00e8che.\nDiscendenza.\nFigli avuti da Louis Henri de Pardaillan.\nIl Marchese di Montespan e \"Madame de Montespan\" ebbero due figli:\nFigli avuti da Luigi XIV.\nLuigi XIV e Madame de Montespan ebbero sette figli, di cui soltanto quattro sopravvissero all'infanzia.\nEredit\u00e0.\nCasato degli Orl\u00e9ans.\nAttraverso tre dei suoi figli (Luisa Francesca, Francesca Maria ed il \"Comte de Toulouse\") \"Madame de Montespan\" divenne un'antenata della moderna Casata degli Orl\u00e9ans e del suo attuale capo Henri d'Orl\u00e9ans, Conte di Parigi e Duca di Francia.\n\u00c8 legata all'attuale Casato Reale di Braganza portoghese e brasiliano, la Casa d'Este, gli Austria-Este e Casa Savoia, principalmente attraverso la nipote, figlia di Francesca Maria, Carlotta Aglae d'Orl\u00e9ans.\nIl bis-bis-nipote di Francesca Maria fu Luigi Filippo I, re dei Francesi. Attraverso la figlia maggiore di Luigi Filippo, Louise-Marie d'Orl\u00e9ans, moglie di re Leopoldo I del Belgio, Madame de Montespan \u00e8 un'antenata dell'attuale Re del Belgio, Alberto II.\nAttraverso il figlio di Luigi Filippo Ferdinando Filippo, duca d'Orl\u00e9ans \u00e8 anche un'antenata della Famiglia reale spagnola e il suo capo, il re Juan Carlos I di Spagna. Attraverso la quarta figlia di Luigi Filippo, la Principessa Clementina d'Orl\u00e9ans, moglie del nipote di Leopoldo, il Principe Augusto di Sassonia-Coburgo-Gotha, \u00e8 anche l'antenata della attuale pretendente al trono di Bulgaria, il re Simeone II.\nIl Castello di Clagny.\nLo Ch\u00e2teau de Clagny a Versailles fu eretto tra il 1674 e il 1680 su progetto di Jules Hardouin-Mansart, \"Premier architecte du Roi\", (primo architetto del re), su un terreno acquistato da Luigi XIV nel 1665. Madame de S\u00e9vign\u00e9 ha scritto che per la sua costruzione, furono impiegati 1200 lavoratori e il costo era non meno di due milioni di \"livres\". Il giardiniere reale, Andr\u00e9 Le N\u00f4tre, cre\u00f2 i giardini, che guardavano a ovest verso l'enorme palazzo di Versailles, di cui Clagny era una versione pi\u00f9 piccola. Il castello di Clagny divenne anche famoso per la sua galleria. Nel 1685, Luigi XIV regal\u00f2 il magnifico palazzo a Madame de Montespan. Alla sua morte, Clagny venne ereditato dal figlio maggiore, il \"duc du Maine\", il quale, a sua volta, lo pass\u00f2 al figlio, Louis-Auguste de Bourbon, principe di Dombes. Il castello torn\u00f2 alla corona francese nel 1766 e fu demolito nel 1769.\n\"Trianon de porcelaine\".\nLuigi XIV, per \"Madame de Montespan\", aveva anche ordinato la costruzione di un divertente padiglione, chiamato \"Trianon de porcelaine\", circondato da giardini, sul luogo dell'ex borgo del Trianon acquistato nelle vicinanze del Palazzo di Versailles. Di fatto era inteso come un rifugio per la coppia. A causa della fragilit\u00e0 delle piastrelle di terracotta utilizzati per la sua costruzione, fu demolito nel 1687 e sostituito dal \"Grand Trianon\" di marmo rosa (\"marbre rose des Pyr\u00e9n\u00e9es\").\nModa.\nA corte, le donne copiavano lo stile raffinato di vestire che di Madame de Montespan. La scioltezza le permise di muoversi pi\u00f9 facilmente durante le sue frequenti gravidanze. La regina Maria Teresa copi\u00f2 senza successo la sua pettinatura in modo da ottenere maggiore attenzione dal re. Pi\u00f9 tardi, anche dopo la sua partenza dalla corte, la moda preferita da Madame de Montespan era ancora copiata.\nCorte.\nCome amante ufficiale del re, Madame de Montespan si univa spesso al resto della corte mentre accompagnava il re quando egli conduceva le sue molte guerre contro gli olandesi e gli austriaci. Si dice che il primo approccio con il re sia avvenuto durante una di queste occasioni.\nNella cultura popolare.\nLa figura di Madame de Montespan \u00e8 sempre stata piuttosto conosciuta, ed \u00e8 stata pi\u00f9 volte considerata la pi\u00f9 celebre tra le favorite del Re, ma ultimamente gode di nuova popolarit\u00e0. Madame \u00e8 infatti una delle protagoniste della serie Versailles, distribuita dal 2015 e di produzione francese e canadese.\nNel film del 1979 Amore al primo morso, il servitore del conte Dracula Renfield cita uno dei suoi amori passati del suo padrone: Madame De Montespan."}
{"id": "1361445", "revid": "1924342", "url": "https://it.wikipedia.org/wiki?curid=1361445", "title": "An Ideal for Living", "text": "An Ideal for Living \u00e8 l'EP d'esordio del gruppo post-punk inglese Joy Division, pubblicato il 3 giugno 1978.\nIl disco.\nRegistrazione.\nTutte le tracce furono registrate ai Pennine Sound Studios, Oldham, il 14 dicembre 1977. \nContenuto.\nLa pubblicazione rispecchia le prime influenze punk della band, in contrasto con lo stile post-punk che la band avrebbe sviluppato in seguito.\nCopertina del disco.\nLa copertina dell'album consiste nella figura in bianco e nero di un biondo membro della Giovent\u00f9 Hitleriana che suona un tamburo, disegnata dal chitarrista Bernard Sumner (chiamato \"Bernard Albrecht\" all'interno della custodia) e le parole \"Joy! Division\" stampate in scrittura gotica. Il disegno di copertina, accoppiato alla natura del nome del gruppo, aliment\u00f2 polemiche sul fatto che la band avesse simpatie naziste. Quando l'EP fu ripubblicato in vinile 12 pollici, la copertina originale fu sostituita dall'illustrazione di un ponteggio.\nPubblicazione.\nUna versione 7\" fu pubblicata nel giugno del 1978 dall'etichetta stessa della band Enigma Records (da non confondere con la casa discografica americana con lo stesso nome) che fu esaurita a settembre, seguita da una versione 12\" il 10 ottobre dall'etichetta di propriet\u00e0 della band Anonymous Records.\nTutte le tracce furono ripubblicate nella raccolta del 1988 Substance.\nUna versione rimasterizzata dell'EP fu ristampato dalla Rhino Entertainment in concomitanza con il Record Store Day del 2014.\nLascito.\nL'EP ispir\u00f2 il singolo \"A Design for Life\" dei Manic Street Preachers.\nAccoglienza critica.\nNella sua recensione retrospettiva, David Cleary di AllMusic scrisse che \"[la] qualit\u00e0 del suono e la produzione di questa distribuzione \u00e8 estremamente primitiva\", mentre descrive l'uscita come \"un eufemismo interessante, se non un grande EP.\" Not\u00f2 anche che con la ripubblicazione delle tracce uno e tre sull'album di rarit\u00e0 \"Substance\" (le altre due furono originariamente incluse solo nelle versioni CD e cassetta dell'album), diminu\u00ec notevolmente il bisogno degli irriducibili fan dei Joy Division di procurarsi questo disco.\nTracce.\n7\": Enigma / PSS 139 (UK).\nTesti e musiche dei Joy Division."}
{"id": "1361448", "revid": "1305772", "url": "https://it.wikipedia.org/wiki?curid=1361448", "title": "Strage di Natale", "text": "Il termine viene comunemente usato per:"}
{"id": "1361449", "revid": "186518", "url": "https://it.wikipedia.org/wiki?curid=1361449", "title": "Naufragio della F-174", "text": ""}
{"id": "1361450", "revid": "186518", "url": "https://it.wikipedia.org/wiki?curid=1361450", "title": "Tragedia di Portopalo", "text": ""}
{"id": "1361451", "revid": "186518", "url": "https://it.wikipedia.org/wiki?curid=1361451", "title": "F174", "text": ""}
{"id": "1361453", "revid": "110157", "url": "https://it.wikipedia.org/wiki?curid=1361453", "title": "The Greatest Hits - Remixed", "text": "The Greatest Hits - Remixed \u00e8 il quattordicesimo album di Fatboy Slim pubblicato a settembre 2007.\n\u00c8 la continuazione dell'album \"\" pubblicato nel 2006"}
{"id": "1361456", "revid": "120147", "url": "https://it.wikipedia.org/wiki?curid=1361456", "title": "Miss Moneypenny", "text": "Miss Moneypenny (vero nome Jane Moneypenny o Eve Moneypenny) \u00e8 un personaggio immaginario legato alla serie dell'Agente 007 James Bond, creato dalla penna di Ian Fleming.\nCaratteristiche del personaggio.\nAll'interno dei romanzi e dei relativi film che da tali romanzi sono stati ricavati, Miss Moneypenny ricopre il ruolo di segretaria di M, il capo della speciale struttura con cui viene identificato il Secret Intelligence Service britannico denominata MI6. Come addetta all'ufficio centrale, Moneypenny viene a contatto, specialmente all'inizio o alla fine di un'avventura di Bond, con l'agente segreto doppio 0 e come mostrato in Agente 007 - Si vive solo due volte, \u00e8 secondo ufficiale del Women's Royal Naval Service (colloquialmente detto \"Wrens\").\nMaggiormente nei film piuttosto che sulla pagina scritta \u00e8 possibile intuire, dall'atteggiamento pi\u00f9 che premuroso che la segretaria ha rispetto all'agente segreto, che la donna (raffigurata come ironica e dal discreto fascino, e che \u00e8 stata portata sullo schermo principalmente dall'attrice canadese Lois Maxwell), nutra un non dichiarato sentimento amoroso (forse contraccambiato) per l'affascinante spia. A livello onirico questo sentimento viene contraccambiato solamente nel film \"La morte pu\u00f2 attendere\", nel quale Pierce Brosnan/\"Bond\" e Samantha Bond/\"Moneypenny\" si scambiano dolci effusioni appoggiati su una scrivania anche se \u00e8 tutto dovuto a una simulazione, poich\u00e9 Moneypenny \u00e8 frutto di un paio di occhiali speciali creati da \"Q\" per le esercitazioni."}
{"id": "1361458", "revid": "33277", "url": "https://it.wikipedia.org/wiki?curid=1361458", "title": "Madame de Montespan", "text": ""}
{"id": "1361459", "revid": "33277", "url": "https://it.wikipedia.org/wiki?curid=1361459", "title": "Fran\u00e7oise d'Aubign\u00e9 di Maintenon", "text": ""}
{"id": "1361460", "revid": "1361571", "url": "https://it.wikipedia.org/wiki?curid=1361460", "title": "Salvator Angelo Spano", "text": "Biografia.\nHa svolto attivit\u00e0 politica nel Consiglio comunale di Villacidro (provincia del Sud Sardegna) e nel Consiglio regionale della Sardegna per sei legislature, nelle quali \u00e8 stato pi\u00f9 volte assessore ed infine, nel 1972, presidente.\nHa promosso importanti e popolari iniziative legislative e sociali. Ha fondato, e ne \u00e8 stato primo presidente, il Consorzio industriale di Villacidro.\nNel 1982 lascia volontariamente la politica attiva per dedicarsi agli studi di Teologia, e nel 1991 viene ordinato Diacono permanente dal vescovo Antonino Orr\u00f9.\nGiornalista pubblicista, ha scritto in lingua italiana \"Conosci la Sardegna - Note di storia e di attualit\u00e0\" (Nuovo Cammino, Cagliari, 1964); \"Cercando l'amico - pagine di diario\" (Ed. Ancilla, Conegliano veneto, 1992).\nNumerose le opere teatrali, racconti e poesie in lingua sardo campidanese.\nGli \u00e8 stato conferito il premio Ozieri per il teatro nel 1977 per la commedia \"S'arropapaneri\" (\"Il picchia-sederi\") (EDES, Sassari, 1978); nel 1981 per il racconto \"Su parenti americanu\" (\"Il parente americano\") (S'alvure, Oristano, 1983); nel 1990 per il racconto \"Ogu liau\" (\"Malocchio\").\nIl premio Ozieri per la poesia gli \u00e8 stato invece conferito nel 1998 per \"Sa paxi mia\" (\"La pace mia\"). Per la prosa, ha ricevuto il primo premio per il racconto \"Su mauccheddu\" nel 1982.\nInoltre, nel 1998 e nel 1999, ha vinto il premio Montanaru di Desulo per la prosa, con i racconti \"Brebeis\" (\"Pecore\") e \"Tzia Antonica\" (\"Zia Antonica\").\nNel 1998 ottiene il primo premio di poesia religiosa \"Cantamus e faeddamus a Deus\" (\"Cantiamo e parliamo a Dio\") di Nuoro.\nSempre in lingua sardo campidanese, con testo a fronte in italiano, ha pubblicato \"Sa vid' 'e Gesu Cristu - sonetti\" (\"La vita di Ges\u00f9 Cristo\") (Ed. Della Torre, Cagliari, 1981); \"Perd' 'e sali - poesie\" (ivi, 1987).\nHa pubblicato, inoltre, le raccolte \"Contus de bidda mia\" (\"Racconti del mio paese\") (Ed. Cartabianca, Villacidro, 1995), \"You capire?\" (ivi, 1997) e \"Genti mia - racconti\" (\"Gente mia\") (EDES, Sassari, 2003). Insieme a Salvatore Fiori ha pubblicato la raccolta di poesie in lingua italiana \"Che resta?\" (Ed. Cartabianca, Villacidro, 1998).\nNei quaderni del Sardinian Pen Club, ha pubblicato la traduzione a quattro mani con il figlio Giovanni Spano dall'inglese al sardo campidanese, con testo a fronte in italiano ed inglese, del poema \"Gitanjali\" (EDES, Sassari, 2001) del Premio Nobel indiano Rabindranath Tagore.\nAll'ultima opera alla quale ha lavorato, con l'amico Gerardo Addari, \"Pispisendu - poesie in sardo-campidanese\" (\"Sussurrando\") (Ed. Fiore, San Gavino M.le, 2004) pubblicata qualche settimana dopo la sua morte, si aggiunge il racconto del Passio \"Sa passioni e sa morti de Gesu Cristu\" (\"Passione e morte di Ges\u00f9 Cristo\"), pubblicazione postuma."}
{"id": "1361463", "revid": "125849283", "url": "https://it.wikipedia.org/wiki?curid=1361463", "title": "Daihatsu Sirion", "text": "La Daihatsu Sirion \u00e8 un'automobile utilitaria prodotta dalla casa automobilistica giapponese Daihatsu dal 1998.\nIl gruppo Toyota, proprietario della Daihatsu, la commercializza anche come Toyota Duet\nsui mercati di esportazione e lo stesso modello, sul mercato giapponese, \u00e8 commercializzato come Daihatsu Storia e Toyota Passo.\nSin dalla prima presentazione la vettura \u00e8 prodotta solo con carrozzeria berlina a 5 porte equipaggiata con propulsori di cilindrata ridotta e cambio manuale a 5 marce o cambio automatico a 4 rapporti.\nPrima generazione (1998-2004).\nAnticipata dalla concept car semi definitiva Daihatsu NCX esposta nel settembre 1997 al Salone dell\u2019automobile di Francoforte e successivamente a quello di Tokyo, la prima generazione \u00e8 stata introdotta sul mercato giapponese nel febbraio del 1998 ed \u00e8 stata sviluppata in collaborazione con la Toyota utilizzando la stessa piattaforma che verr\u00e0 utilizzata nel 1999 dalla prima generazione della Toyota Yaris. \nLa Sirion nasce come erede della precedente Charade ma viene proposta solo con carrozzeria cinque porte e dimensioni che la collocano nel segmento B sul mercato europeo. Sul mercato giappone la vettura \u00e8 stata venduta con la denominazione Daihatsu Storia in quanto il nome Sirion era riservato ai mercati di esportazione. Inoltre, per mezzo di un accordo di badge engineering \u00e8 stata vendita in Giappone anche dalle concessionarie Toyota rimarchiata Toyota Duet. \nCome tutte le utilitarie della casa giapponese la Sirion possiede un telaio a trazione anteriore o integrale con sospensioni anteriori a ruote indipendenti con schema MacPherson e posteriori ad assale torcente sul modello a trazione anteriore e Multilink a tre bracci sui modelli a trazione integrale (lo stesso schema utilizzato dalla Cuore 4WD dell\u2019epoca).\nIn Europa \u00e8 stata introdotta dal settembre del 1998 mentre in Italia \u00e8 stata venduta a partire dal 1999 con 2 motorizzazioni benzina: 1.0 (3 cilindri 58 CV) e 1.3 16V (4 cilindri 102 cavalli). In Inghilterra \u00e8 stata venduta una versione sportiva denominata Rally equipaggiata con il 1.3 16 valvole potenziato a 110 cavalli. Il cambio era manuale a cinque rapporti oppure optional sulle 1.3 automatico a quattro rapporti Seqtronic con modalit\u00e0 sequenziale. Sottoposta al crash test dell'Euro NCAP nel 2000 ha ottenuto la valutazione di 3 stelle.\nPer il mercato giapponese la vettura era disponibile anche nella versione sportiva denominata Daihatsu Storia X4 con un motore quattro cilindri da soli 713 cm\u00b3 JC-DET capace di 120 cavalli mediante l'uso di un turbocompressore. La trazione era integrale. Quest'ultima \u00e8 stata impiegata nel campionato nipponico All-Japan Rally Championship.\nNel 2000 viene introdotto un lieve restyling estetico dove viene aggiornato il frontale adottando una nuova calandra cromata, nuova grafica per i fanali e optional il body kit con minigonne anteriore, laterali e posteriori.\nNel\u2019estate 2002 debutta un secondo restyling pi\u00f9 importante dove viene ridisegnato il frontale adottando nuovi fanali a goccia e nuova calandra, vengono cambiati anche i paraurti posteriori e debuttano nuovi cerchi in lega. All\u2019interno debutta una nuova strumentazione con computer di bordo e nuovi rivestimenti per i sedili. Il motore 1.3 viene sostituito da una versione depotenziata a 87\u00a0CV omologata Euro 4.\nSeconda generazione (2004-2015).\nLa seconda generazione (codice progettuale M300) \u00e8 stata introdotta nel mercato giapponese nell\u2019agosto del 2004 mentre sul mercato europeo viene introdotta a novembre. La produzione avviene nello stabilimento di Ikeda in Giappone.\nCompletamente rinnovata la vettura \u00e8 stata sviluppata dalla Daihatsu insieme alla Toyota e a capo del progetto vi era Tetsuya Tada, ingegnere capo del gruppo Toyota. \nLa seconda \u00e8 stata venduta sul mercato giapponese dalla Toyota come Toyota Passo andando a rappresentare il modello pi\u00f9 piccolo del costruttore, mentre la Daihatsu l\u2019ha ribattezzata come Daihatsu Boon riservando la denominazione Sirion al mercato estero (Europa e sud-est asiatico). \nLa seconda serie di Sirion \u00e8 leggermente pi\u00f9 corta (la carrozzeria misura 3,605 metri) e utilizza un nuovo telaio che funge da piattaforma di base pi\u00f9 leggero disponibile sia a trazione anteriore che integrale. La sospensione anteriore possiede uno schema MacPherson mentre al posteriore viene adottato uno schema a ponte rigido torcente sia per la variante a trazione anteriore che per quella integrale. La gamma motori \u00e8 composta dal 1.0 tre cilindri benzina 1KR-FE da 69 CV e dal 1.3 quattro cilindri benzina K3-VE da 86 CV. Il cambio \u00e8 manuale a cinque rapporti oppure (solo sulla 1.3) un automatico con convertitore a quattro rapporti. La trazione integrale \u00e8 con giunto viscoso progressivo ed \u00e8 abbinata alla motorizzazione 1.3. \nEsteticamente possiede una carrozzeria cinque porte con forme spigolose sviluppata maggiormente in altezza rispetto la prima generazione, l\u2019abitacolo \u00e8 pi\u00f9 spazioso ed \u00e8 omologato cinque posti. Le portiere possiedono un angolo di apertura fino a 80 gradi. \nIn Giappone la vettura \u00e8 stata prodotta anche nella versione sportiva Boon X4 equipaggiata con il motore 900 turbo 3 cilindri (936 cm\u00b3) KJ-VET erogante 120 cavalli.\nNuovamente sottoposta ai crash test Euro NCAP nel 2005 la valutazione sotto il punto di vista della sicurezza automobilistica \u00e8 stata di quattro stelle.\nIn Malesia la vettura veniva prodotta localmente dalla Perodua nello stabilimento di Rawang e venduta come Perodua Myvi; tale modello presentava lievi differenze nel frontale con fanali e paraurti specifici.\nRestyling 2007.\nAl salone di Francoforte 2007 \u00e8 stato presentato un leggero restyling che ha portato ad un aggiornamento al frontale con l\u2019adozione di nuovi paraurti e nuova mascherina. Sul mercato europeo inoltre viene introdotta anche la gemella a marchio Subaru ribattezzata Subaru Justy tramite un accordo OEM tra la Daihatsu e la Subaru Corporation; la Justy non presenta modifiche rispetto la Sirion.\nSul mercato italiano sono state introdotte le versioni 1.0 bi-fuel \"GreenPowered\" (Benzina e GPL). Il serbatoio del GPL possiede una capacit\u00e0 di 34 litri.\nNel 2008 \u00e8 stata introdotta la versione Sport equipaggiata con il motore 1.5 quattro cilindri benzina 3SZ-VE 16 valvole DVVT erogante 103 cavalli e accoppiato al cambio manuale a cinque rapporti e alla trazione anteriore. La Sport esteticamente viene caratterizzata da paraurti anteriore specifico dal design pi\u00f9 sportivo con un\u2019ampia presa d\u2019aria e fendinebbia circolari, spoiler anteriore e minigonne laterali, gruppi ottici posteriori imbruniti. La lunghezza della Sirion Sport \u00e8 di 3,63 metri (per via dei paraurti specifici). L\u2019assetto e le sospensioni erano irrigidite e al retrotreno viene adottato un ponte semirigido.\nIn Giappone le vendite sono terminate nel 2011 quando \u00e8 stata sostituita dalla Daihatsu Boon di seconda generazione mentre all\u2019estero \u00e8 stata venduta fino al 2015."}
{"id": "1361467", "revid": "172866", "url": "https://it.wikipedia.org/wiki?curid=1361467", "title": "Gamma film", "text": ""}
{"id": "1361470", "revid": "7", "url": "https://it.wikipedia.org/wiki?curid=1361470", "title": "Moneypenny", "text": ""}
{"id": "1361471", "revid": "7", "url": "https://it.wikipedia.org/wiki?curid=1361471", "title": "Miss Jane Moneypenny", "text": ""}
{"id": "1361472", "revid": "232", "url": "https://it.wikipedia.org/wiki?curid=1361472", "title": "Punta (Croazia)", "text": ""}
{"id": "1361474", "revid": "33277", "url": "https://it.wikipedia.org/wiki?curid=1361474", "title": "Jacques-B\u00e9nigne Bossuet", "text": ""}
{"id": "1361475", "revid": "80030", "url": "https://it.wikipedia.org/wiki?curid=1361475", "title": "Tarquinio Jacometti", "text": "Biografia.\nNato a Recanati e nipote dello scultore e fonditore Antonio Calcagni, presso il quale inizi\u00f2 il mestiere. Dopo la morte del Calcagni, Tarquinio Jacometti port\u00f2 a termine la Porta Monumentale destra della Basilica di Loreto assieme a Sebastiano Sebastiani. Lavor\u00f2 poi come scultore con il fratello, Pier Paolo Jacometti con cui realizza la \"Fontana dei Galli\" (1614 - 1616) e la Fontana Maggiore (1619 - 1620), entrambe a Loreto. Lavorano poi per Faenza, Macerata, Recanati, Osimo e Ascoli Piceno."}
{"id": "1361482", "revid": "1602064", "url": "https://it.wikipedia.org/wiki?curid=1361482", "title": "Ohaguro", "text": "L' \u00e8 una moda tradizionale giapponese che prevede di tingersi i denti con dell'inchiostro nero.\nL'ohaguro \u00e8 stata una pratica tradizionale sin dall'antichit\u00e0 fino all'inizio del Periodo Meiji. Uno dei primi casi documentati di ohaguro si trova nell'opera letteraria \"Genji monogatari\", risalente all'XI secolo. Originariamente l'ohaguro era in voga soltanto tra le donne delle famiglie ricche; era consuetudine iniziare a tingersi i denti quando si entrava nell'et\u00e0 adulta, fatto che all'epoca si aggirava formalmente intorno all'et\u00e0 di nove anni. Per un periodo l'ohaguro divenne una moda che riguardava ambo i sessi, ma nel periodo Edo torn\u00f2 a riguardare solamente le donne, con la differenza che era praticato anche dalle classi sociali povere ed indicava che una donna fosse sposata. L'ohaguro veniva inoltre adottato per enfatizzare il contrasto con il viso chiaro ottenuto dall'utilizzo della cipria bianca chiamata \"oshiroi\".\nPi\u00f9 i denti erano neri e pi\u00f9 l'ohaguro veniva considerato ben riuscito e bello. I denti venivano ridipinti molte volte a settimana. L'inchiostro, poich\u00e9 copriva e proteggeva i denti, aveva effettivamente un riscontro positivo e salutare ritardando le carie e veniva prodotto con del ferro imbevuto nel t\u00e8 o nel sak\u00e8.\nContestualmente le donne usavano di rimuovere le sopracciglia naturali e di dipingere le sopracciglia simili a sbavature sulla fronte nel Giappone pre-moderno, pratica nota come .\n\"Hiki\" significa \"tirare\" e \"mayu\" significa \"sopracciglia\". Le donne aristocratiche erano solite pizzicare o radersi le sopracciglia e dipingerne di nuove usando un inchiostro in polvere chiamato \"'haizumi\", che era fatto di fuliggine da ol\u00ee di sesamo od ol\u00ee di semi di colza."}
{"id": "1361486", "revid": "1632387", "url": "https://it.wikipedia.org/wiki?curid=1361486", "title": "After Forever (album)", "text": "After Forever \u00e8 il quinto ed ultimo album pubblicato dalla band olandese Symphonic metal After Forever, nel 2007.\nTracce.\nBonus Tracks:"}
{"id": "1361487", "revid": "1833487", "url": "https://it.wikipedia.org/wiki?curid=1361487", "title": "Caprarica del Capo", "text": "Caprarica del Capo \u00e8 un rione del comune di Tricase in provincia di Lecce. Fino al 1972 godeva dello status di frazione.\nOrigini del nome.\nSecondo una tradizione locale, riportata anche dallo storico Giacomo Arditi, il nome deriverebbe da \"capra-ricca\", in riferimento all'esistenza in origine di un ovile di capre, le quali davano un'abbondante produzione di latte. Successivamente venne aggiunta la specifica \"del Capo\" per distinguerlo da Caprarica di Lecce.\nStoria.\nIl primo nucleo abitativo di Caprarica sorse probabilmente intorno al XII secolo, seguendo per un determinato periodo le sorti della Contea di Alessano, dove erano feudatari i Della Ratta. Successivamente Alessano e la sua contea pass\u00f2 sotto il controllo dei Del Balzo, dei Capua e dei Gonzaga. Nel 1585 Andrea Gonzaga don\u00f2 il feudo di Caprarica al nipote Ferrante II, poi fu propriet\u00e0 dei Mellacqua, dei Ventura, dei Raho e dei Vernaleone.\nNel 1736 il feudo di Caprarica, allora nelle mani di Giuseppe Vernaleone, fu acquistato dal principe di Tricase Stefano Gallone, i cui eredi ne conservarono il possesso sino all'eversione della feudalit\u00e0 (1806).\nNegli ultimi anni, con la crescita urbanistica di Tricase, la localit\u00e0 \u00e8 stata quasi completamente inglobata dal centro principale; dal 1992 non gode pi\u00f9 dello status di frazione e, insieme ai centri di Marina Serra, Sant'Eufemia, Tutino e Tricase Porto, viene considerata un rione.\nMonumenti e luoghi d'interesse.\nArchitetture religiose.\nChiesa di Sant'Andrea apostolo.\nLa chiesa parrocchiale di Sant'Andrea apostolo fu riedificata a partire dal 1792, sul sito di una precedente costruzione. Dal tetrastico inciso sotto il finestrone della facciata principale si evince che la chiesa fu completata nel 1795. Fu aperta al culto nel 1814.\nPresenta una sobria facciata, i pochi elementi decorativi consistono nei capitelli, nei girali floreali attorno al portale d'ingresso che inviluppano lo stemma dell'Universitas rappresentante una capra che porta uno stendardo, nei decori attorno al finestrone e nel coronamento arricchito dalle statue in pietra leccese degli apostoli Pietro e Paolo. Il campanile, costruito nel 1952, sostituisce l'originario a vela.\nL'interno, a croce latina, \u00e8 ritmato da lesene che sostengono una cornice che ne percorre tutto il perimetro. Sulla cornice si impostano gli archi che scandiscono l'impianto a volte della copertura. La navata \u00e8 scandita da due arcate per lato ospitanti altari con tele. Nei bracci del transetto sono posizionati gli altari del protettore Sant'Andrea apostolo, a sinistra, e della Madonna del Rosario, a destra.\nLe pitture della cupoletta centrale, all'incrocio tra la navata e il transetto, furono eseguite dal pittore Tonti nel 1921-1922. In esse si scorge la figura di Don Giovanni Lisi, parroco dell'epoca, che invoca Sant'Andrea. Contemporaneamente vennero eseguiti dallo stesso pittore gli affreschi dei quattro evangelisti sulle pareti del transetto. Gli affreschi sulla copertura e sulle pareti dell'abside furono realizzati dal pittore Antonio Valzano da Trepuzzi nel 1966.\nNel 1976 venne rimosso l'altare maggiore in marmi policromi del 1876 e la balaustra in pietra leccese che perimetrava il presbiterio.\nNel 2013 \u00e8 terminato un complesso restauro che ha riportato alla luce i colori originari degli altari ottocenteschi. Nello stesso intervento \u00e8 stato riposizionato l'altare maggiore policromo precedentemente smontato.\nSantuario della Madonna di F\u00e1tima.\nLa chiesa della Madonna di F\u00e1tima, situata sull'omonima collinetta che sovrasta l'abitato, fu edificata per volont\u00e0 del parroco don Tommaso Piri e ultimata nel 1952.\nNel 1957 venne elevata a Santuario in occasione del quarantesimo anniversario delle apparizioni della Madonna a Fatima (1917). Successivamente, per opera del successore don Eugenio Licchetta, vennero edificati la casa di accoglienza e le opere del Santuario.\nLa chiesa, di piccole dimensioni, presenta una semplice facciata a capanna con campanile a pianta quadrata.\nL'interno \u00e8 a navata unica e termina con un'abside semicircolare nella quale \u00e8 inserita una nicchia contenente la statua raffigurante la Vergine che appare ai tre pastorelli di Fatima.\nBrevi cenni storici del Santuario di Fatima in Caprarica del Capo. (di Salvatore Musio)\nIl 26 novembre 1950 Don Tommaso Piri veniva nominato Parroco di Caprarica del Capo nella Parrocchia di Sant\u2019Andrea Apostolo. Da l\u00ec il sacerdote si recava sulla collina detta \u201cSerra Grande\u201d per pregare e meditare in un luogo dove, a suo dire, \u201cV\u2019\u00e8 un punto della Serra dove passano ogni mattina i pastorelli con le loro pecorelle, che menano al pascolo\u201d. Ed \u00e8 stato proprio in quel momento che la mente di Don Tommaso \u201csal\u00ec alla Madonna e ai pastorelli di Fatima\u201d. Si dice che tra il dire e il fare c\u2019\u00e8 di mezzo il mare. Magari proprio quel Mare Adriatico che Don Tommaso osservava con stupore dalla collina. Ma l\u2019affetto per Maria lo port\u00f2 in pochi giorni a chiamare un muratore per farsi costruire una \u201cnicchia\u201d e un pittore di Tricase per dipingere su tela \u201cla Madonna con i tre pastorelli e le pecorelle che brucano l\u2019erba\u201d.\nMons. Ruotolo benedisse l\u2019opera e da quel giorno i capraricesi non lasciarono pi\u00f9 sola la \u201ccara Madonnina\u201d. Don Tommaso con gioia scrive che \u201cun bel giorno i miei filiani mi dissero: Signor Curato, non \u00e8 una buona cosa che la Madonna stia cos\u00ec in una semplice nicchia, dobbiamo farle una cappella e dall\u2019ora, poverini, togliendo il pane dalla bocca, mi portano le loro piccole offerte per costruire la casa della Madonna\u201d. I lavori terminarono e ricevuta la benedizione di Papa Pio XII ci fu la solenne apertura al Culto il 22 maggio 1952, solennit\u00e0 dell\u2019Ascensione, alla presenza del Vescovo di Ugento - S. M. di Leuca Mons. Ruotolo, del clero e dell\u2019intera popolazione. Lo stesso Vescovo il 13 ottobre 1957 elev\u00f2 solennemente la cappella a Santuario Mariano. A completamento del grande evento si inseriscono le indulgenze concesse al Santuario da Pio XII prima e da Giovanni XXIII poi. Nel dicembre 1959, ad un anno dalla scomparsa, la comunit\u00e0 capraricese volle ricordare Papa Pacelli (Pio XII) con una statua lapidea, sostituita poi con una bronzea e sistemata a met\u00e0 della nuova scalinata del Santuario. Nel 1968, il 27 maggio, il Cardinale di Napoli Corrado Ursi, in una solenne celebrazione scopr\u00ec la lapide a destra della porta d\u2019ingresso, il cui testo fu scritto dal Servo di Dio Don Tonino Bello in memoria dell\u2019amato Don Tommaso e della sua grande opera.\n\"(Notizie tratte da una lettera di Don Tommaso Piri ad un monsignore e da altre fonti presenti nell\u2019archivio parrocchiale di Caprarica di Tricase)\"\nArchitetture militari.\nCastello.\nIl Castello di Caprarica fu edificato nel 1524 dall'architetto tricasino Antonio Renna.\nA pianta rettangolare, possiede mura realizzate in conci irregolari di carparo bruno e sormontate da piccoli beccatelli che sostengono la cornice superiore. Agli angoli sono rafforzate da torri circolari con base scarpata.\nIl severo portale \u00e8 difeso da una tripla piombatoia. Originariamente l'interno era dotato di numerosi ambienti, magazzini, cantine, pozzi, granai. Era presente inoltre una prigione e una piccola cappella dedicata a San Giovanni Battista.\nIl castello fu adibito a masseria alla fine dell'Ottocento."}
{"id": "1361490", "revid": "104458", "url": "https://it.wikipedia.org/wiki?curid=1361490", "title": "Kitchener", "text": "Kitchener \u00e8 una citt\u00e0 del Canada situata nel sud-ovest della provincia dell'Ontario.\nFa parte della Municipalit\u00e0 Regionale di Waterloo, situata a ad ovest di Toronto. Nel 2006, la sua popolazione ammontava a abitanti. L'area metropolitana, che comprende anche le due citt\u00e0 vicine Waterloo e Cambridge (\"the tri-cities\"), raccoglie abitanti rendendola, per grandezza, l'undicesima citt\u00e0 del Canada e la quinta dell'Ontario. Kitchener e Waterloo sono di solito identificate come \"Kitchener-Waterloo\" (K-W), sebbene abbiano due municipalit\u00e0 separate. La citt\u00e0 di Kitchener si estende su un'area di 136,89 chilometri quadrati.\nStoria.\nNel 1784 il territorio su cui sarebbe sorta Kitchener fu donata agli indigeni Irochesi dagli Inglesi come ricompensa e regalo per la loro alleanza durante la Rivoluzione Americana; per la precisione si trattava di ettari. Dal 1796 al 1798 gli Irochesi vendettero ettari di questa terra a un lealista, il colonnello Richard Beasley. La porzione di terra che Beasley aveva comprato era fuori mano, ma comunque di grande interesse per le famiglie tedesche dei Mennoniti provenienti dalla Pennsylvania. Questi volevano vivere in un luogo dove potessero praticare il loro credo senza essere perseguitati. Alla fine i Mennoniti comprarono tutta la terra di Beasley che era rimasta invenduta e crearono 160 fattorie. \nNel 1800 fu costruito il primo edificio e nella decade successiva arrivarono altre famiglie mennonite. Una di queste famiglie, arrivata nel 1807, erano gli Schneiders, la cui casa, costruita nel 1816 (l'edificio pi\u00f9 antico della citt\u00e0), \u00e8 oggi un museo che si trova nel cuore di Kitchener. Altre famiglie, i cui nomi intitolano altre parti della citt\u00e0, erano Bechtels, Ebys, Erbs, Weavers (oggi meglio conosciuti come Webers), Crassman e Brubachers. Nel 1816 il Governo del Canada del Nord diede il nome di Waterloo a questa zona. La maggior parte della terra fu riconvertita in fattorie e strade. Tanti contadini giunsero in questa zona e introdussero molte coltivazioni tra cui gli alberi di mele.\nL'immigrazione verso la citt\u00e0 increment\u00f2 dal 1816 al 1870, specialmente dalla Germania e ancora di persone di fede Mennonita. Data la forte presenza di tedeschi, nel 1833 il villaggio fu rinominato Berlin. Il 9 giugno 1912 divenne ufficialmente una citt\u00e0. In conseguenza della prima guerra mondiale e dell'ostilit\u00e0 verso la Germania, i cittadini scelsero di rinominarla in onore del generale britannico Lord Horatio Herbert Kitchener, morto in quell'anno mentre svolgeva le funzioni di Segretario di Stato per la Guerra del Regno Unito.\nIl 17 settembre 1981 a Kitchener fu lanciato il primo programma di riciclaggio \"blue box\". Oggi pi\u00f9 del 90% degli abitanti dell'Ontario partecipano a programmi di riciclaggio. Il programma \"blue box\" si \u00e8 espanso attraverso tutto il Canada ma anche in Regno Unito, Francia e Australia.\nSport.\nA Kitchener ha sede la squadra di hockey su ghiaccio dei Kitchener Rangers, affiliata alla Ontario Hockey League. Nel 1997 ha ospitato le partite del gruppo A femminile del Campionato del mondo di hockey su ghiaccio."}
{"id": "1361497", "revid": "1326403", "url": "https://it.wikipedia.org/wiki?curid=1361497", "title": "Cleuasmo", "text": "Il cleuasmo \u00e8 la figura retorica che consiste nell'atto dell'oratore di sminuirsi, cercando cos\u00ec, con una professione di umilt\u00e0, di attirarsi le simpatie dell'uditorio.\nIl nome deriva dal verbo greco , \"chleuazo\", che significa \"diminuisco\", \"sminuisco\".\nUn mirabile esempio di cleuasmo \u00e8 rappresentato dalle \"Lettere Provinciali\" del filosofo francese Blaise Pascal, opera nella quale l'autore interroga i sapienti con simulata umilt\u00e0.\nAlcuni esempi:"}
{"id": "1361499", "revid": "436907", "url": "https://it.wikipedia.org/wiki?curid=1361499", "title": "The Divine Conspiracy", "text": "The Divine Conspiracy \u00e8 il terzo album in studio del gruppo musicale olandese Epica, pubblicato il 7 settembre 2007 dalla Nuclear Blast.\nTematiche.\n\"The Divine Conspiracy\" \u00e8 concept album suddiviso in due parti. La prima parte dell'album (fino a \"La'fetach Chatat Rovetz\") parla del lato oscuro della psicologia umana, analizzando problemi come lo stalking, la dipendenza da droghe, la sete di potere, l'egocentrismo e il narcisismo. La seconda parte dell'album, invece, ha come tematiche il fondamentalismo religioso e il rapporto tra religione e potere politico, trattate attraverso una storia. Proprio in questa seconda parte si conclude la saga \"The Embrace That Smothers\", iniziata dagli After Forever in \"Prison of Desire\" e continuata dagli Epica in \"The Phantom Agony\".\nRiguardo all'album e al brano omonimo, il chitarrista Mark Jansen ha dichiarato: La cantante Simone Simons, riguardo ad alcuni dei testi da lei composti, ha invece spiegato: \nIl titolo dell'interludio strumentale \"La'petach Chatat Rovetz\" (\"\u05dc\u05e4\u05ea\u05d7 \u05d7\u05d8\u05d0\u05ea \u05e8\u05d5\u05d1\u05e5\") \u00e8 un'espressione ebraica che indica il peccato che si nasconde e attende la possibilit\u00e0 di colpire e influenzare.\nStile musicale.\nL'album presenta le sonorit\u00e0 tipicamente symphonic metal del gruppo, unite con influenze progressive, death, power, gothic, black, industrial e arabeggianti/mediorientali a seconda dei brani. Inoltre rappresenta una svolta rispetto agli album precedenti per via dell'irrobustimento delle sonorit\u00e0, che si sono fatte pi\u00f9 aggressive, oscure e strutturalmente complesse.\nNel libretto Simone Simons \u00e8 indicata come mezzosoprano, ma successivamente ha ammesso di esser stata classificata male e di essere in realt\u00e0 un soprano.\nCopertina.\nL'artwork dell'album ha come soggetto principale Simone Simons nuda, che rappresenta l'innocenza degli esseri umani alla nascita. Ma gli errori, le scelte sbagliate e il dolore ci marchiano indelebilmente, ecco perch\u00e9 il corpo di Simone \u00e8 ricoperto di tatuaggi. Inoltre, la cantante tiene in mano una mela, chiaro rimando alla figura biblica di Eva. La mela rappresenta non solo le tematiche religiose dell'album, ma anche la curiosit\u00e0 che spinge a preferire il cammino doloroso della conoscenza a quello tranquillizzante dell'ignoranza e dei dogmi."}
{"id": "1361500", "revid": "1305772", "url": "https://it.wikipedia.org/wiki?curid=1361500", "title": "Sulake", "text": "La Sulake Oy (pronuncia: sew-lah-key) \u00e8 un'azienda multinazionale finlandese fondata nel 2000 dagli informatici Aapo Kyr\u00f6l\u00e4 e Sampo Karjalainen, la cui attivit\u00e0 principale \u00e8 la costruzione di portali internet.\nFamosa per aver creato Habbo Hotel e proprietaria di \"IRC-Galleria\" fino a marzo 2012, sviluppa inoltre giochi per iPhone come \"Lost Monkey, Niko! \"e \"Pocket Habbo\". \u00c8 inoltre sviluppatrice di mondi virtuali, tra cui quelli per la Coca-Cola Company nel 2001 e la Walt Disney Company nel 2004.\nIl giro d'affari della societ\u00e0 nel 2005 ammontava a 30 milioni di euro con una perdita di 6 milioni di euro. Nel 2006 il giro d'affari era salito a 38 milioni di euro, pi\u00f9 i due milioni dell'azienda controllata Dynamoid Oy. Il maggior azionista della Sulake \u00e8 l'operatore telefonico Elisa, che detiene l'85% delle azioni di Sulake (2013)., seguita dall'ufficio di marketing Taivas e la societ\u00e0 di investimenti 3i e Benchmark Capital.\nNel 2012 subisce un calo e il fatturato scende a 22 milioni di euro, con 50 dipendenti. Nel 2013 Elisa diventa il principale acquirente di Sulake."}
{"id": "1361504", "revid": "110157", "url": "https://it.wikipedia.org/wiki?curid=1361504", "title": "Campionato europeo di pallavolo femminile 2009", "text": "Il campionato europeo di pallavolo femminile 2009 si \u00e8 svolto dal 25 settembre al 4 ottobre 2009 a Breslavia, Bydgoszcz, Katowice e \u0141\u00f3d\u017a, in Polonia: al torneo hanno partecipato sedici squadre nazionali europee e la vittoria finale \u00e8 andata per la seconda volta consecutiva all'.\nQualificazioni.\nAl torneo hanno partecipato: la nazionale del paese organizzatore, le prime sei nazionali classificate al campionato europeo 2007 (in questo caso si \u00e8 qualificata la settima classificata in quanto la , quarta nella precedente edizione, \u00e8 gi\u00e0 qualificata come paese organizzatore) e nove nazionali qualificate tramite il torneo di qualificazione.\nRegolamento.\nFormula.\nLe squadre hanno disputato una prima fase a gironi con formula del girone all'italiana: al termine della prima fase, le prime tre classificate di ogni girone hanno acceduto alla seconda fase a gironi con formula del girone all'italiana (ogni squadra ha conservato risultati e punti in classifica conquistati negli scontri diretti durante la prima fase). Al termine della seconda fase, le prime due classificate di ogni girone hanno acceduto alla fase finale strutturata in semifinali, finale per il terzo posto e finale.\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nPrima fase.\nI gironi sono stati sorteggiati il 17 settembre 2008 a \u0141\u00f3d\u017a.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nGirone D.\nClassifica.\nLegenda:\nSeconda fase.\nGirone E.\nClassifica.\nLegenda:\nGirone F.\nClassifica.\nLegenda:\nPodio.\nCampione.\nItalia(Secondo titolo)\nSecondo posto.\nPaesi Bassi\nTerzo posto.\nPolonia"}
{"id": "1361505", "revid": "486946", "url": "https://it.wikipedia.org/wiki?curid=1361505", "title": "Liceo Classico Sannazaro", "text": ""}
{"id": "1361509", "revid": "11284122", "url": "https://it.wikipedia.org/wiki?curid=1361509", "title": "Chlamydosaurus", "text": ""}
{"id": "1361511", "revid": "123202699", "url": "https://it.wikipedia.org/wiki?curid=1361511", "title": "The Spectator (quotidiano)", "text": "The Spectator fu un quotidiano inglese uscito dal marzo 1711 al dicembre 1712. Fu fondato dal politico, scrittore e drammaturgo Joseph Addison, che in precedenza aveva collaborato con Richard Steele alla pubblicazione tri-settimanale \"The Tatler\".\nStoria.\nLo \"Spectator\" \u00e8 considerato come uno dei primi esempi di giornalismo moderno; incentrando la linea editoriale pi\u00f9 sull'analisi di questioni sociali che sulle dispute politiche, il giornale inglese riusc\u00ec a conquistare molti lettori, raggiungendo una tiratura di oltre 10.000 copie, un record per l'epoca. Secondo le stime di Addison il giornale veniva per\u00f2 letto da circa 60.000 persone, ossia circa un decimo della popolazione della Londra di inizio '700.\nOgni numero \u00e8 ambientato in un club, pretesto utilizzato per porre a confronto le diverse categorie sociali che nei club normalmente si incontrano: avvocati, commercianti, militari, letterati, riservando al giornalista il ruolo imparziale di spettatore (\"spectator\", per l'appunto).\nL'ideale che anima le pagine del giornale \u00e8 costituito dall'idea che il dialogo sociale sia garanzia di benessere e miglioramento della societ\u00e0 stessa, e che in questo dialogo il giornalismo debba avere il ruolo di contribuire alla creazione dell'opinione pubblica, mostrando e, se necessario, criticando, i diversi punti di vista.\nIl successo dello \"Spectator\" fu tale che super\u00f2 i confini dell'Inghilterra: anche in seguito alla chiusura, nel 1712, le ristampe che raccoglievano in volume i numeri del giornale inglese circolarono in molte copie in Europa, generando anche tentativi di emulazione. Per quanto riguarda l'Italia si possono ricordare due esempi, ambedue con dichiarati riferimenti all'opera di Addison: la \"Frusta letteraria\" di Aristarco Scannabue, edito a Venezia tra il 1763 ed il 1765 ad opera di Giuseppe Baretti, e \"Il Caff\u00e8\", testata milanese dei fratelli Pietro ed Alessandro Verri, e di Cesare Beccaria, pubblicata tra il 1764 ed il 1766."}
{"id": "1361512", "revid": "1921867", "url": "https://it.wikipedia.org/wiki?curid=1361512", "title": "Numb/Encore", "text": "Numb/Encore \u00e8 un singolo del rapper statunitense Jay-Z e del gruppo musicale statunitense Linkin Park, pubblicato il 30 novembre 2004 come secondo estratto dall'EP \"Collision Course\".\nDescrizione.\nQuarta traccia di \"Collision Course\", il brano \u00e8 un mash-up tra \"Numb\" dei Linkin Park (dall'album \"Meteora\") ed \"Encore\" di Jay-Z (dall'album \"The Black Album\").\nVideo musicale.\nIl videoclip, diretto da Joe DeMaio e da Kimo Proudfoot, mostra spezzoni dal vivo del brano (ripreso in occasione del concerto al Roxy Theatre del 18 luglio 2004) che si alternano alle prove in studio dei Linkin Park con Jay-Z. Il video ricevette una candidatura agli MTV VMA Viewer's Choice Awards verso la fine di luglio 2005.\nTracce.\nTesti e musiche dei Linkin Park, Shawn Carter e Kanye West.\nSuccesso commerciale.\nNella classifica britannica dei singoli, \"Numb/Encore\" divenne uno dei brani pi\u00f9 longevi nella Top 20 nonostante non abbia mai raggiunto le prime dieci posizioni.\n\"Numb/Encore\" divenne noto per aver vinto un Grammy Award alla miglior collaborazione con un artista rap ai Grammy Awards 2006, evento nel quale i Linkin Park e Jay-Z eseguirono il brano duettando a sorpresa con Paul McCartney, con il quale hanno eseguito una parte del brano \"Yesterday\" dei Beatles.\nIl brano \u00e8 inoltre apparso nella scena iniziale del film \"Miami Vice\" e nei trailer di quest'ultimo, senza essere tuttavia inclusa nella relativa colonna sonora. Nel 2009 Will Smith ha utilizzato la parte strumentale del brano per un mash-up intitolato \"Mash-Up Your Bootz Party Vol. 17\". Il nome della canzone \u00e8 \"Encore Party\"."}
{"id": "1361521", "revid": "119988960", "url": "https://it.wikipedia.org/wiki?curid=1361521", "title": "Eileen Essell", "text": "Biografia.\nBallerina di fila ed attrice teatrale sul finire degli anni quaranta, dopo il matrimonio con lo scrittore Gerard McLarnon da cui ha avuto un figlio, Fergus, ha abbandonato la carriera nel mondo dello spettacolo per dedicarsi alla famiglia ed all'insegnamento della recitazione presso la Central School of Music and Drama and the City University. Solo dopo il decesso del marito, avvenuto nel 1997, sotto consiglio di un amico, ha interpretato il suo primo film all'et\u00e0 di ottant'anni, (\"Ali G Indahouse\", 2002, di Mark Myold). In seguito, ha partecipato come attrice non protagonista a \"Duplex - Un appartamento per tre\", (2003), di Danny DeVito, dove \u00e8 l'indimenticabile signora Connelly."}
{"id": "1361525", "revid": "110157", "url": "https://it.wikipedia.org/wiki?curid=1361525", "title": "Divizia A 1995-1996", "text": "La Divizia A 1995-1996 \u00e8 stata la 78\u00aa edizione della massima serie del campionato di calcio rumeno, disputato tra il 12 agosto 1995 e il 20 aprile 1996 e concluso con la vittoria finale della Steaua Bucure\u0219ti, al suo diciottesimo titolo e quarto consecutivo.\nCapocannoniere del torneo fu Ion Vl\u0103doiu (Steaua Bucure\u0219ti), con 25 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime due classificate retrocedettero in Divizia B.\nLe qualificate alle coppe europee furono sei: la vincente alla UEFA Champions League 1996-1997, seconda e terza alla Coppa UEFA 1996-1997, la vincente della coppa di Romania alla coppa delle Coppe 1996-1997 pi\u00f9 altre due squadre alla Coppa Intertoto 1996."}
{"id": "1361526", "revid": "110157", "url": "https://it.wikipedia.org/wiki?curid=1361526", "title": "Divizia A 1996-1997", "text": "La Divizia A 1996-1997 \u00e8 stata la 79\u00aa edizione della massima serie del campionato di calcio rumeno, disputato tra il 31 luglio 1996 e il 14 giugno 1997 e concluso con la vittoria finale della Steaua Bucure\u0219ti, al suo diciannovesimo titolo e quinto consecutivo.\nCapocannoniere del torneo fu Sabin Ilie (Steaua Bucure\u0219ti), con 31 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime due classificate retrocedettero in Divizia B.\nLe qualificate alle coppe europee furono sei: la vincente alla UEFA Champions League 1997-1998, seconda e terza alla Coppa UEFA 1997-1998, la vincente della coppa di Romania alla coppa delle Coppe 1997-1998 pi\u00f9 altre due squadre alla Coppa Intertoto 1997."}
{"id": "1361528", "revid": "110157", "url": "https://it.wikipedia.org/wiki?curid=1361528", "title": "Divizia A 1997-1998", "text": "La Divizia A 1997-1998 \u00e8 stata la 80\u00aa edizione della massima serie del campionato di calcio rumeno, disputato tra il 2 agosto 1997 e il 2 maggio 1998 e concluso con la vittoria finale della Steaua Bucure\u0219ti, al suo ventesimo titolo e sesto consecutivo.\nCapocannoniere del torneo fu Vasile Oan\u0103 (Gloria Bistri\u021ba), con 22 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono cinque: la vincente alla UEFA Champions League 1998-1999, seconda e terza alla Coppa UEFA 1998-1999, la vincente della coppa di Romania alla coppa delle Coppe 1998-1999 pi\u00f9 un'altra squadra alla Coppa Intertoto 1998."}
{"id": "1361529", "revid": "110157", "url": "https://it.wikipedia.org/wiki?curid=1361529", "title": "Divizia A 1998-1999", "text": "La Divizia A 1998-1999 \u00e8 stata la 81\u00aa edizione della massima serie del campionato di calcio rumeno, disputato tra il 1\u00ba agosto 1998 e il 12 giugno 1999 e concluso con la vittoria finale della , al suo secondo titolo.\nCapocannoniere del torneo fu Ioan Viorel Ganea (Gloria Bistri\u021ba/Rapid Bucure\u0219ti), con 28 reti.\nFormula.\nCome nella stagione precedente le squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono cinque: la vincente alla UEFA Champions League 1999-2000, la seconda e la vincitrice della coppa di Romania alla Coppa UEFA 1999-2000, pi\u00f9 altre due squadre alla Coppa Intertoto 1999."}
{"id": "1361535", "revid": "402432", "url": "https://it.wikipedia.org/wiki?curid=1361535", "title": "InterBase", "text": "InterBase \u00e8 un database management system relazionale (RDBMS) attualmente sviluppato e distribuito da Embarcadero. Si distingue da altri RDBMS per il consumo ridotto di risorse e per il buon livello di implementazione delle specifiche SQL.\nStoria.\nNel 2000 la Borland (il marchio sotto il quale il prodotto veniva distribuito all'epoca) decise di rendere pubblico il codice sorgente di InterBase 6, rilasciandolo sotto una variante della Mozilla Public License, per poi fare marcia indietro subito dopo e riprenderne lo sviluppo come prodotto commerciale. Da quei sorgenti per\u00f2 nacque il progetto open source Firebird che da quel momento si svilupp\u00f2 in maniera indipendente.\nLa XE7 Update 6 \u00e8 l'ultima versione di giugno 2015."}
{"id": "1361540", "revid": "736476", "url": "https://it.wikipedia.org/wiki?curid=1361540", "title": "William George Armstrong", "text": "Fu il fondatore dell'impero industriale Armstrong Whitworth &amp; Co.\nI primi anni.\nWilliam Armstrong nacque a Newcastle upon Tyne, al numero 9 di Pleasant Row, Shieldfield, a circa mezzo miglio dal centro cittadino. La sua casa natale \u00e8 stata demolita ma sul sito \u00e8 stata posta una lapide di granito a indicarne l'ubicazione. A quell'epoca la zona, vicina al Pandon Dene, era quasi del tutto rurale. Suo padre, che si chiamava anch'egli William, era un commerciante di grano presso il mercato di Newcastle, citt\u00e0 di cui divenne sindaco nel 1850. William senior ebbe anche una figlia, nata nel 1802, cui fu imposto il nome Anne come quello della madre, la figlia di William Porter. \nArmstrong venne educato in scuole private a Newcastle, presso la \"Royal Grammar School\", e in seguito a Whickam, nei pressi di Gateshead fino all'et\u00e0 di sedici anni, quando venne inviato presso la \"Bishop Auckland Grammar School\". \nMentre era in quest'ultimo istituto, il giovane Armstrong approfittava spesso delle ore libere per visitare i lavori dell'ingegnere William Ramshaw. Fu in occasione di una di queste visite che egli incontr\u00f2 la sua futura moglie Margaret, figlia di Ramshaw, di sei anni pi\u00f9 anziana di lui.\nIl padre di Armstrong aveva pianificato per il figlio una carriera da avvocato e fu per questo motivo che venne inviato presso lo studio legale di Armorer Donkin, amico di famiglia. Armstrong trascorse ben cinque anni nella citt\u00e0 di Londra dove complet\u00f2 la sua formazione giuridica per poi fare ritorno nella citt\u00e0 natale nel 1833. Nel 1835 divenne socio dello studio di Donkin che assunse la ragione sociale di \"Donkin, Stable and Armstrong\". \nSoddisfatto della sua carriera, Armstrong chiese a Margaret Ramshaw di sposarlo. Ella accett\u00f2 e nell'arco di breve tempo convolarono a nozze per poi trasferirsi a Jesmond, nella periferia di Newcastle. Armstrong lavor\u00f2 per undici anni come avvocato durante i quali, tuttavia, dimostr\u00f2 sempre un notevole interesse per l'ingegneria.\nMutamento di carriera.\nArmstrong era un appassionato pescatore, un giorno, mentre pescava sul River Dee a Dentdale nei Pennines, vide una ruota idraulica in azione fornire energia ad una cava di marmo. Armstrong fu colpito dal fatto che una cos\u00ec grande quantit\u00e0 di energia disponibile venisse sprecata. Al suo rientro a Newcastle, progetto un motore rotante alimentato ad acqua che venne realizzato nella fabbrica di High Bridge del suo amico Henry Watson. Questo motore non suscit\u00f2 molto interesse. \nArmstrong successivamente svilupp\u00f2 un motore a pistoni al posto di quello rotante e ritenne che questo nuovo motore sarebbe potuto essere adatto a muovere una gru idraulica. Nel 1846 la sua opera da scienziato dilettante ottenne un riconoscimento con la sua elezione a membro della Royal Society.\nNel 1845 fu messo in moto un sistema per fornire l'acqua proveniente da lontane riserve per le famiglie di Newcastle. Armstrong fu preso da questo progetto a tal punto da proporre alla Newcastle Corporation che l'eccesso di pressione dell'acqua nella parte bassa della citt\u00e0 venisse utilizzata per fornire energia ad una gru appositamente adattata da lui stesso e collocata nell'area del Quayside lungo la banchina nord del River Tyne. Egli sostenne che questa sua gru idraulica poteva scaricare le navi pi\u00f9 velocemente e pi\u00f9 a buon mercato rispetto alle gru convenzionali. La Newcastle Corporation accett\u00f2 il suo suggerimento e l'esperimento ebbe tanto successo che altre tre gru idrauliche vennero installate sulla banchina.\nIl successo della sua gru idraulica spinse Armstrong a considerare di metter su una fabbrica per la costruzione di gru ed altre attrezzature idrauliche. Per questo motivo lasci\u00f2 lo studio legale. Donkin, il suoi collega, lo appoggi\u00f2 nell'avvio dell'impresa e gli forn\u00ec un sostegno finanziario. Nel 1847 l'impresa W.G. Armstrong &amp; Company compr\u00f2 5,5 acri (22.000\u00a0m\u00b2) di terreno lungo il fiume ad Elswick, vicino Newcastle, e inizi\u00f2 a costruire la fabbrica. La nuova societ\u00e0 ben presto ricevette ordini per le gru idrauliche dalle Northern Railways di Edimburgo e dal Porto di Liverpool, cos\u00ec come per meccanismi idraulici di apertura delle paratie a Grimsby. L'azienda cominci\u00f2 presto ad espandersi. Nel 1850 vennero prodotte 45 gru e due anni dopo, 75. L'azienda tenne una media di 100 gru all'anno per il resto del secolo 19\u00b0. Nel 1850 erano 300 gli uomini impiegati, ma nel 1863 il numero sal\u00ec a 3.800. La societ\u00e0 ben presto si specializz\u00f2 nella costruzione di ponti, uno dei primi ordini fu per il ponte di Inverness, completato nel 1855.\nL'accumulatore idraulico.\nAd Armstrong si deve lo sviluppo dell'accumulatore idraulico. L\u00e0 dove la pressione dell'acqua non era disponibile sul posto per l'utilizzo delle gru idrauliche, Armstrong spesso ricorse alla costruzione di serbatoi a torre per avere un approvvigionamento di energia sotto forma di acqua sotto pressione. Tuttavia, quando forn\u00ec delle gru da usare a New Holland, nel North Lincolnshire sulle sponde del fiume Humber, Armstrong non pot\u00e9 applicare questa tecnologia a causa delle fondamenta in terreno sabbioso. Dopo un attento studio egli produsse l'accumulatore idraulico, un cilindro di ferro munito in cui scorreva un pistone in grado di sostenere un peso notevole. Il pistone si solleva lentamente immagazzinando acqua finch\u00e9 il peso della massa d'acqua era tale da spingerla a forte pressione nelle tubature. L'accumulatore fu una invenzione molto importante, se non spettacolare, che trov\u00f2 molte applicazioni negli anni successivi.\nArmamenti.\nNel 1854, durante la Guerra di Crimea, Armstrong lesse delle difficolt\u00e0 che l'Esercito inglese trovava nel manovrare i pesanti cannoni da campo. Egli decise di progettare un cannone pi\u00f9 leggero e manovrabile ma con una portata e una precisione maggiori. Armstrong costru\u00ec un cannone a retrocarica dotato di una forte canna rigata in ferro battuto e con un rivestimento interno in acciaio, progettata per sparare una granata piuttosto che una palla. Nel 1855 era pronto un cannone da cinque libbre da sottoporre all'esame di una commissione governativa. Il cannone super\u00f2 le prove, ma la commissione ritenne che fosse necessario un cannone di maggior calibro, di conseguenza Armstrong ne costru\u00ec uno dello stesso tipo ma da 18 libbre. Dopo aver effettuate le prove, questo cannone fu dichiarato superiore a tutti i suoi concorrenti. Armstrong cedette il brevetto del cannone al governo britannico, invece di trarre profitto dal suo progetto. Per questo egli ricevette la nomina a Lord e nel 1859 venne presentato alla Regina Vittoria. Armstrong venne nominato Ingegnere per gli approvvigionamenti di armamenti presso il Dipartimento della Guerra. Al fine di evitare un conflitto di interessi tra questo incarico e la titolarit\u00e0 della sua industria di armamenti, Armstrong diede vita ad una societ\u00e0 distinta, denominata Elswick Ordnance Company, in cui non aveva alcun impegno finanziario. La nuova societ\u00e0 accett\u00f2 di produrre armi esclusivamente per il governo britannico. Sfruttando la sua nuova carica, Armstrong lavor\u00f2 per ammodernare il vecchio Woolwich Arsenal in modo che qui si potessero costruire le armi progettate ad Elswick.\nTuttavia, proprio quando sembrava che il suo nuovo cannone stesse per diventare un grande successo, si lev\u00f2 una grande opposizione verso il suo armamento, sia all'interno delle gerarchie militari sia tra i concorrenti produttori di armi, in particolare Joseph Whitworth di Manchester. Vennero messe in circolazione storie sulla poca manovrabilit\u00e0 del nuovo cannone, sui suoi costi, sulla sua pericolosit\u00e0 per gli addetti al pezzo, sulla necessit\u00e0 di frequenti riparazioni e cos\u00ec via. Tutto questo sapeva di una campagna denigratoria concertata contro Armstrong. Armstrong fu in grado di confutare tutte queste affermazioni davanti a varie commissioni governative, tuttavia egli trov\u00f2 questa assillante critica molto defatigante e deprimente. Nel 1862 il governo decise di sospendere gli ordinativi del nuovo cannone e ritornare ai vecchi cannoni ad avancarica. Inoltre, a causa di un calo della domanda, tutti gli ordini futuri di armi vennero evasi dal Woolwich Arsenal, lasciando Elswick a secco. Alla fine venne concordato un indennizzo con il governo per compensare le perdite per l'azienda. Ma il governo non avrebbe liberato la societ\u00e0 dal suo impegno di non vendere armamenti all'estero, chiudendo questa via di uscita dalla crisi. Alla fine, tuttavia, questa limitazione venne eliminata e la societ\u00e0 fu in grado di vendere armi ad entrambi i contendenti nella Guerra Civile Americana.\nNavi da guerra.\nNel 1864 le due societ\u00e0, W.G. Armstrong &amp; Company ed Elswick Ordnance Company si fusero per formare la Sir W.G. Armstrong &amp; Company. Armstrong si era dimesso dal suo lavoro presso il Ministero della Guerra, per cui non sussisteva pi\u00f9 un conflitto di interessi. L'azienda cominci\u00f2 ad interessarsi di armamenti navali. Nel 1867 Armstrong raggiunse un accordo con Charles Mitchell, un costruttore di navi di Low Walker nel South Tyneside, in base al quale le officine Mitchell avrebbero costruito navi da guerra ed Elswick avrebbe fornito gli armamenti. La prima nave, la cannoniera \u201cH.M.S. Staunch\u201d, venne varata nel 1868. \nNel 1876, poich\u00e9 il ponte del XVIII secolo a Newcastle limitava l'accesso delle navi verso le officine di Elswick, l'azienda di Armstrong pag\u00f2 per la costruzione di un nuovo ponte, lo Swing Bridge sul River Tyne, in modo che le navi da guerra potessero essere armate ad Elswick. Nel 1882 la societ\u00e0 di Armstrong si fuse con la Mitchell per dar vita alla Sir William Armstrong, Mitchell and Co. Ltd. e nel 1884 venne aperto un cantiere ad Elswick specializzato nella produzione di navi da guerra. Le prime navi prodotte furono due lanciasiluri, il \u201cPanther\u201d e il \u201cLeopard\u201d per l'Impero austro-ungarico. La prima corazzata prodotta ad Elswick fu la H.M.S Victoria, varata nel 1887. Questa nave in un primo momento doveva chiamarsi Renown, ma il nome fu cambiato in onore del Queen's Golden Jubilee. Armstrong si riserv\u00f2 l'onore di applicare il primo e l'ultimo rivetto. Questa nave fu sfortunata, fu coinvolta nella collisione con la H.M.S. Camperdown nel 1893 e affond\u00f2 con una perdita di 358 uomini, compreso il Vice-Ammiraglio Sir George Tryon. Un importante cliente dei cantieri di Elswick fu il Giappone, che acquist\u00f2 diversi incrociatori, alcuni dei quali sconfissero la flotta Russa nella Battaglia di Tsushima nel 1905. Si \u00e8 sostenuto che ogni cannone usato in questa battaglia dai Giapponesi fosse stato acquistato ad Elswick. Infatti, Elswick era l'unica fabbrica al mondo che poteva costruire una nave da guerra ed armarla di tutto punto.\nLe officine di Elswick continuarono a prosperare e nel 1870 si estendevano per tre quarti di miglio lungo la riva del fiume. La popolazione di Elswick, che contava 3.539 abitanti nel 1851, dopo vent'anni, nel 1871, ne contava 27.800. Nel 1894, ad Elswick vennero costruiti i motori a vapore per il pompaggio, gli accumulatori idraulici e i motori idraulici di pompaggio per il funzionamento del Tower Bridge di Londra. Nel 1897 la societ\u00e0 si fuse con l'azienda del vecchio rivale di Armstrong, Joseph Whitworth, per dar vita alla Sir W.G. Armstrong, Whitworth &amp; Co Ltd. Whitworth, comunque, era gi\u00e0 morto.\nArmstrong assunse molti eccellenti ingegneri per Elswick. Tra i quali sono da ricordare Andrew Noble e George Wightwick Rendel, i cui progetti per il montaggio dei cannoni e il controllo idraulico delle torrette vennero adottati in tutto il mondo. Si deve a Rendell l'introduzione dell'incrociatore come nave da guerra. Tra Noble e Rendel ci fu grande rivalit\u00e0 e antipatia che vennero alla luce dopo la morte di Armstrong per la direzione dei cantieri.\nLa residenza di Cragside.\nDal 1863 in poi, pur rimanendo alla guida della azienda, Armstrong fu sempre meno coinvolto nella quotidiana attivit\u00e0. Egli nomin\u00f2 diversi uomini capaci in posizioni dirigenziali che continuarono il suo lavoro. Quando si spos\u00f2, Armstrong costru\u00ec una casa ad ovest di Jesmond Dene, presso Newcastle ed inizi\u00f2 a fare miglioramenti ambientali nel terreno che aveva acquistato. Nel 1860 assunse un architetto del luogo, John Dobson, per la progettazione di una sala banchetti. La casa situata vicino Newcastle era comoda quando esercitava da avvocato e in seguito da industriale, ma quando ebbe pi\u00f9 tempo libero volle una casa in campagna.\nArmstrong, da bambino avendo sofferto di pertosse, era stato spesso a Rothbury una amena localit\u00e0 di cui aveva piacevoli ricordi. Nel 1863 compr\u00f2 un terreno situato in una ripida e stretta vallata dove la Debdon Burn scorre verso il River Coquet nei pressi di Rothbury. Armstrong supervision\u00f2 la costruzione di una casa situata su di una roccia sporgente che domina la Debdon Burn. Egli diresse anche i lavori di rimboschimento per coprire il fianco roccioso della collina. Alla sua nuova casa diede il nome di Cragside, e col passare degli anni aggiunse altre costruzioni al complesso immobiliare di Cragside. Alla fine il complesso misurava 1.729 ettari ed aveva sette milioni di alberi piantati, insieme con cinque laghi artificiali e 31 miglia di strade carrabili. I laghi venivano utilizzati per generare energia idroelettrica, la casa, infatti, \u00e8 stata la prima al mondo ad essere illuminata con questo tipo di energia elettrica, con lampade ad incandescenza fornite dall'inventore Joseph Swan.\nArmstrong passava poco tempo presso lo stabilimento di Elswick e ne preferiva trascorrere di pi\u00f9 a Cragside che divenne la sua residenza principale. Nel 1869 diede incarico al celebre architetto Richard Norman Shaw per ingrandire e migliorare la casa, questi lavori vennero eseguiti nel corso di 15 anni. Nel 1883 Armstrong don\u00f2 Jesmond Dene, unitamente alla sala dei banchetti, alla citt\u00e0 di Newcastle. Per s\u00e9 conserv\u00f2 la casa vicino al Dene. Armstrong ospit\u00f2 a Cragside numerosi ospiti illustri, tra cui lo Sci\u00e0 di Persia, il re del Siam, il primo ministro della Cina ed il Principe e la Principessa del Galles.\nGli ultimi anni.\nNel dicembre del 1881, Armstrong venne eletto presidente della Institution of Civil Engineers e ricopr\u00ec questa carica nell'anno successivo. Nel 1886 fu spinto a presentarsi quale candidato del Liberal Unionist Party nel collegio elettorale di Newcastle-upon-Tyne, ma non fu eletto arrivando solo terzo. In quello stesso anno ricevette l'onorificenza del Freedom of the City of Newcastle. Nel 1887 entr\u00f2 nella nobilt\u00e0 col titolo di Baron Armstrong di Cragside, nella Contea del Nortumberland. Il suo ultimo grande progetto, iniziato nel 1894, fu quello dell'acquisto e del restauro di Bamburgh Castle sulla costa del Northumberland, che rimane nel possesso della famiglia Armstrong. Nel settembre del 1893 mor\u00ec sua moglie, Margaret, nella loro residenza di Jesmond. Armstrong si spense a Cragside il 27 dicembre 1900, all'et\u00e0 di novant'anni. \u00c8 sepolto nel cimitero di Rothbury, accanto a sua moglie. La coppia non aveva figli e quindi come erede di Armstrong fu nominato il pronipote William Watson-Armstrong. Alla guida dell'azienda di Armstrong successe il suo prediletto collaboratore, Andrew Noble.\nLa fama di Armstrong come capitano dell'industria bellica fu tale che si ritiene possa essere stato usato come modello del protagonista della commedia il \"Maggiore Barbara\" di George Bernard Shaw.\nIl suo atteggiamento verso gli armamenti.\nNon ci sono testimonianze sul fatto che Armstrong fosse dispiaciuto della sua decisione di produrre armi. Una volta disse:\"Se avessi pensato che la guerra sarebbe stata fomentata, o che gli interessi dell'umanit\u00e0 sarebbero stati danneggiati, per la mia attivit\u00e0, certo ne sarei molto rammaricato. Non penso che le cose stiano cos\u00ec.\" Armstrong afferm\u00f2 anche:\"Il nostro scopo, in quanto ingegneri, \u00e8 quello di ridurre le forze della materia alla volont\u00e0 dell'uomo; coloro che usano i mezzi da noi forniti devono ritenersi responsabili del loro corretto uso\".\nOpinione sulle energie rinnovabili.\nArmstrong raccomand\u00f2 l'uso di energie rinnovabili. Affermando che il carbone \"veniva usato in modo esagerato e fuori del normale in tutte le sue applicazioni\", egli nel 1863 previde che l'Inghilterra avrebbe smesso di produrre carbone nel giro di un paio di secoli. Oltre a raccomandare l'utilizzo di energia idroelettrica, Armstrong sostenne l'uso di energia solare, affermando che l'energia solare immagazzinata in un metroquadrato delle zone tropicali sarebbe pari \"alla potenza di 4000 cavalli che lavorano per circa nove ore al giorno\".\nIl benefattore.\nNel 1883, Armstrong don\u00f2 la zona boschiva di Jesmond Dene alla citt\u00e0 di Newcastle upon Tyne, come pure l'Armstrong Bridge e l'Armstrong Park. \nLa Newcastle University venne originariamente fondata nel 1871 da Lord Armstrong come College of Physical Science, in seguito denominata Armstrong College nel 1904. \nArmstrong don\u00f2 11.500 sterline, somma enorme per quei tempi, per la costruzione del Hancock Natural History Museum di Newcastle, completato nel 1882.\nLa generosit\u00e0 di Armstrong \u00e8 proseguita anche dopo la sua morte. Nel 1901, il suo erede don\u00f2 100.000 sterline per la costruzione del nuovo ospedale Royal Victoria di Newcastle che andava a sostituire il fabbricato risalente al 1753 ormai insufficiente e impossibile da ampliare."}
{"id": "1361555", "revid": "729019", "url": "https://it.wikipedia.org/wiki?curid=1361555", "title": "Muscolo miloioideo", "text": "Il muscolo miloioideo \u00e8 un muscolo del collo, pari e simmetrico, del gruppo dei muscoli sopraioidei.\nIl miloioideo collabora ad elevare l'osso ioide e ad abbassare la mandibola, cooperando nella deglutizione.\nOrigine ed inserzione.\nPosto in profondit\u00e0 rispetto al ventre anteriore del muscolo digastrico, origina dalla superficie interna della mandibola, tra le spine mentali e la linea miloioidea, e si porta in basso per inserirsi sull'osso ioide.\nI \"fasci anteriori\", ovvero i fasci di fibre che originano pi\u00f9 medialmente dalla mandibola, si uniscono sulla linea mediana con quelli controlaterali a formare il \"rafe miloioideo\"."}
{"id": "1361558", "revid": "729019", "url": "https://it.wikipedia.org/wiki?curid=1361558", "title": "Muscoli scaleni", "text": "I muscoli scaleni sono un gruppo di tre o quattro paia di muscoli, pari e simmetrici, situati nella regione laterale del collo.\nAnatomia.\nI muscoli scaleni si distinguono in:\nHanno origine dal processo trasverso delle vertebre cervicali, dalla seconda alla settima, e si inseriscono sulla prima e sulla seconda costa.\nMuscolo scaleno minimo.\nNel 30% circa delle persone \u00e8 inoltre presente un quarto muscolo scaleno, lo \"scaleno minimo\", che origina dal tubercolo anteriore del processo trasverso della vertebra prominente (C7) e si inserisce anch'esso sulla prima costa, oltre che sulla cupola pleurica. Dal suo tendine parte il legamento pleurale trasverso, costituito da varie lacinie tendinee: quando si contrae il muscolo, la cupola pleurica si alza.\nAzione ed innervazione.\nI muscoli scaleni sono innervati dai rami anteriori del nervi spinali cervicali da C3 a C8.\nL'azione dei muscoli scaleni anteriore e medio consiste nell'elevazione della prima costa e nella rotazione del collo sul lato opposto; lo scaleno posteriore consente di elevare la seconda costa e ruotare il collo dalla stessa parte. Avendo azione elevatoria sulle coste, fanno parte del gruppo dei muscoli inspiratori."}
{"id": "1361561", "revid": "124211143", "url": "https://it.wikipedia.org/wiki?curid=1361561", "title": "MTV Classic (Italia)", "text": "MTV Classic era un canale televisivo a pagamento prodotto da MTV Italia S.r.l. e dedicato alla musica anni '70, '80 e '90.\nStoria.\nIl canale inizia le trasmissioni il 1\u00ba ottobre 2007 con l'identificativo di MTV Gold sulla piattaforma satellitare Sky Italia al canale 705.\nIl target commerciale di riferimento era quello dei 15-45 anni ed inoltre aveva a disposizione l'intera libreria musicale di Videomusic. Oltre a proporre una selezione di tutti i video degli anni d'oro della musica, trasmetteva anche storici documentari e concerti di personaggi del mondo della musica del passato e non.\nA partire dal 10 gennaio 2011 MTV Gold subisce un rebranding, diventando \"MTV Classic\".\nMTV Classic chiude definitivamente il 1\u00ba agosto 2015."}
{"id": "1361563", "revid": "6923", "url": "https://it.wikipedia.org/wiki?curid=1361563", "title": "Toyota Duet", "text": ""}
{"id": "1361564", "revid": "116184022", "url": "https://it.wikipedia.org/wiki?curid=1361564", "title": "Comune di Ikast-Brande", "text": "Ikast-Brande \u00e8 un comune danese situato nella regione dello Jutland centrale.\nIl comune \u00e8 stato costituito in seguito alla riforma amministrativa del 1\u00ba gennaio 2007 accorpando i precedenti comuni di Brande, Ikast e N\u00f8rre-Snede."}
{"id": "1361575", "revid": "287204", "url": "https://it.wikipedia.org/wiki?curid=1361575", "title": "Nothobranchius rachovii", "text": "Nothobranchius rachovii \u00e8 un piccolo pesce d'acqua dolce, appartenente alla famiglia di recente istituzione Nothobranchiidae.\nDistribuzione e habitat.\nQuesta specie \u00e8 diffusa in Mozambico e Sudafrica, nelle pianure costiere vicino a Beira e nelle paludi del Parco Nazionale Kruger. Abita gli stagni e le paludi stagionali.\nDescrizione.\nIn questa specie il dimorfismo sessuale \u00e8 molto visibile: il maschio ha corpo allungato, piuttosto alto, compresso ai fianchi, e presenta la pinna dorsale e quella anale piuttosto sviluppate, opposte e simmetriche. La livrea \u00e8 splendida: gli occhi sono gialli, segnati di nero, mentre il colore di fondo \u00e8 un rosso vivo intervallato, appena dopo l'occhio, da macchie azzurre presenti in ogni scaglia, tale da formare un coloratissimo reticolo. Le pettorali sono trasparenti, le pinne ventrali sono rosse orlate d'azzurro. La pinna dorsale e quella anale sono azzurre, screziate di rosso scuro. La pinna caudale \u00e8 simile alla pinna dorsale, ma dalla sua met\u00e0 alla fine presenta una fascia di arancio vivo, orlata di nero. La femmina \u00e8 pi\u00f9 piccola e allungata, con una livrea beige puntata d'azzurro diafano, dove ben visibili sono il sacco degli organi e il tessuto sanguigno delle branchie. Raggiungono una lunghezza di 6\u00a0cm. \nGli allevatori e gli appassionati tendono a distinguere alcune variet\u00e0 di colorazioni a seconda della provenienza geografica.\nRiproduzione.\nSono pesci annuali, sessualmente maturi in cattivt\u00e0 dopo 1-3 mesi, a seconda della temperatura dell'acqua e dell'alimentazione. Le uova, deposte nel substrato, hanno un'incubazione variabile, che in acquario pu\u00f2 durare per diversi mesi. La lunga incubazione, sia in acqua che, alternativamente, su un substrato asciutto, risulta necessaria per superare la stagione secca nei luoghi d'origine.\nAcquariofilia.\nPesce poco diffuso poich\u00e9 di difficile mantenimento in acquario, \u00e8 allevato e commercializzato prevalentemente da appassionati."}
{"id": "1361577", "revid": "729019", "url": "https://it.wikipedia.org/wiki?curid=1361577", "title": "Muscolo grande dorsale", "text": "Il muscolo grande dorsale (\"Musculus latissimus dorsi\") con la sua forma triangolare \u00e8 il muscolo pi\u00f9 esteso del corpo umano. Per la sua funzione di adduzione dell'omero era detto dagli antichi anche \"Musculus tersor seu scalptor ani\".\nSito nella zona lombare, ricopre la parte laterale e inferiore del dorso, formando la parete posteriore della cavit\u00e0 ascellare.\nOrigine.\nIl muscolo \u00e8 suddiviso in quattro parti:\nInserzione.\nI fasci muscolari si dirigono lateralmente e si inseriscono sul labbro posteriore del solco intertubercolare (o solco bicipitale) dell'omero, dove si affiancano al\nmuscolo grande rotondo.\nAzione.\nInterviene nel movimento di adduzione, estensione e rotazione interna dell'omero. Contraendosi, retropone la spalla e adduce la scapola.\nUtilizzando l'omero come punto fisso, solleva il tronco ed innalza le coste (muscolo inspiratore). Ponendo il bacino come punto fisso, partecipa all'estensione del tratto dorso-lombare del rachide, specie a braccia in elevazione.\nInnervazione.\n\u00c8 innervato dal nervo toraco-dorsale, ramo collaterale del tronco secondario posteriore del plesso brachiale (C6-C8)."}
{"id": "1361578", "revid": "599013", "url": "https://it.wikipedia.org/wiki?curid=1361578", "title": "Nuoto ai Giochi della XXVII Olimpiade - 400 metri stile libero maschili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 6 batterie di qualificazione. I primi 8 atleti si sono qualificati direttamente per la finale.\n16 settembre 2000\nFinale.\n16 settembre 2000"}
{"id": "1361579", "revid": "287204", "url": "https://it.wikipedia.org/wiki?curid=1361579", "title": "Comune di Norddjurs", "text": "Norddjurs \u00e8 un comune danese situato nella regione dello Jutland centrale. Comprende l'isola di Anholt e la localit\u00e0 di Allingaabro.\nIl comune \u00e8 stato costituito in seguito alla riforma amministrativa del 1\u00ba gennaio 2007 accorpando i precedenti comuni di Gren\u00e5, N\u00f8rre Djurs, Rougs\u00f8 e la parte orientale del comune di S\u00f8nderhald."}
{"id": "1361580", "revid": "69794", "url": "https://it.wikipedia.org/wiki?curid=1361580", "title": "Sylar", "text": "Gabriel Gray, pi\u00f9 conosciuto come Sylar, \u00e8 un personaggio della serie televisiva \"Heroes\", interpretato da Zachary Quinto e doppiato da Alessio Cigliano.\nBiografia.\nPrima stagione - Volume uno: Genesi.\nGabriel Gray lavora come orologiaio nel negozio di suo padre nel Queens, a New York. Reduce di un'infanzia infelice, trascurato dai genitori e perseguitato da un crescente senso di inadeguatezza e di conformismo con gli altri, Gabriel ha sviluppato una tendenza a sperare di diventare qualcosa di pi\u00f9, per poter finalmente distinguersi alla massa. Quando viene contattato da Chandra Suresh che gli spiega la sua teoria sull'evoluzione umana, il ragazzo si apre alla speranza che il suo sogno si stia realizzando. Chandra ne intuisce il potere (ovvero capire il funzionamento delle cose, infatti \u00e8 un ottimo orologiaio e capisce il malfunzionamento degli orologi solo ascoltandone il ticchettio), per\u00f2 spaventato dalle inclinazioni di Gabriel lo licenzia dicendo di non aver ottenuto risultati dalle analisi e lo cancella dalla lista. Gabriel contatta una delle persone della lista usando lo pseudonimo di Sylar (nome che altro non \u00e8 che la marca dell'orologio che porta al polso), scoprendo che vuole essere curato. Capendo l'affermazione di Suresh sulla sua teoria che i poteri risiedono nel cervello, Sylar uccide l'uomo e, osservandone il cervello, apprende il potere di quest'ultimo diventando telecinetico. Da quel momento Sylar diventa una sorta di \"collezionista di poteri\", uccidendo tutte le persone che incontra con poteri speciali, ritenendoli \"indegni\", poich\u00e9 la maggior parte di loro vuole essere normale e liberarsene. Sylar finalmente si considera unico in quanto tutti i \"mutanti\" possiedono un solo potere ciascuno mentre, lui \u00e8 capace di apprenderne di nuovi. In realt\u00e0, il suo uccidere gli altri \"dotati\" non \u00e8 altro che una replica del potere di Peter Petrelli. Anche Peter infatti assorbe i poteri altrui, ma involontariamente e senza provocare nessuna conseguenza agli altri. Sylar invece li comprende e li replica perfettamente acquisendone in breve tempo il totale controllo.\nDopo la morte del professor Suresh, Sylar usa quindi la sua lista per trovare le persone dotate di superpoteri, per poterle ucciderle e assorbirne i poteri. Il primo caso di omicidio commesso da Sylar che ci viene presentato \u00e8 quello dei coniugi Walker, in cui l'unica superstite \u00e8 la piccola Molly, la figlia della coppia. Ovviamente anche la piccola ha un potere e Sylar cerca di portarla via dagli uffici dell'FBI in cui \u00e8 stata nascosta per ucciderla, ma viene fermato da Matt Parkman. Tempo dopo uccide una cameriera texana di nome Charlie Andrews, dotata di una supermemoria. Sentendo parlare di una \"cheerleader\" di nome Jackie Wilcox che aveva salvato un uomo da un incendio senza procurarsi un graffio, Sylar decide di andare alla partita dell'Homecoming della scuola frequentata dalla ragazza. Trovandola e avvertendo la presenza di un soggetto avanzato, la uccide aprendole il cranio, ma si accorge che in realt\u00e0 \u00e8 la sua amica Claire Bennet ad essere dotata del potere della rigenerazione spontanea. Allora cerca di uccidere anche lei, ma viene fermato da Peter Petrelli. Sylar scappa sulle colline e viene catturato da Eden McCain e dall'Haitiano che lo portano da Noah Bennet, il padre della ragazza, nonch\u00e9 agente dell'Impresa, un'organizzazione che tenta di tenere sotto controllo i soggetti avanzati. Sylar viene usato come cavia per gli esperimenti dell'Impresa, finch\u00e9 non viene dichiarato morto dallo scienziato che lo stava analizzando. Sylar, in realt\u00e0 ancora vivo, lo uccide e imprigiona Bennet, rubandogli i documenti per raggiungere casa sua e uccidere Claire. A casa Bennet fa la conoscenza di Sandra, la madre di Claire, a cui si presenta come un dipendente del marito. Incuriosita e preoccupata dalle troppe domande dell'uomo su Claire, la donna cerca di chiamare il marito, ma Sylar le rivela le sue intenzioni e sta per ucciderla quando Bennet arriva con l'Haitiano, mettendolo in fuga. Sylar torna a New York dove incontra Zane Taylor, un giovane musicista che ha sciolto tutti gli oggetti presenti in casa usando il suo potere di controllo delle temperature. Sylar lo uccide, ma viene sorpreso dalla visita di Mohinder Suresh, figlio del professore che lo aveva analizzato, giunto in America per continuare la ricerca del padre. Fingendosi Zane, chiede a Mohinder di poterlo seguire per conoscere altre persone come lui.\nTempo dopo, approfitta dell'occasione per conoscere Dale Smithers, una meccanica, e acquisire il suo potere, un superudito. Suresh scopre su internet un articolo sulla morte del vero Zane Taylor e decide di analizzare Sylar, usando il suo DNA per compilare un'altra lista di soggetti avanzati. Sylar, per\u00f2, si libera e inchioda Mohinder al soffitto. Poco dopo arriva Peter Petrelli, che credeva di aver ucciso in Texas, scoprendo che \u00e8 un soggetto avanzato e lo uccide sparandogli una scheggia di vetro nel cervello prima di essere steso da Mohinder. Al suo risveglio, Mohider e la sua vittima sono scomparsi e la lista \u00e8 distrutta, ma resta uno stralcio di giornale con un solo nome leggibile: Isaac Mendez. Allora va dall'uomo, ma scopre che grazie al suo potere ha dipinto il modo per ucciderlo, cos\u00ec inizia a torturarlo per farsi dare la localizzazione del quadro. Dopo averlo ucciso, Sylar scopre che assorbir\u00e0 il potere di un uomo radioattivo. Capendo che qualcuno lo sta seguendo, Sylar decide poi di andare a nascondersi a casa di sua madre, contenta di rivedere il figlio dopo tanto tempo. Dopo averla involontariamente uccisa in una colluttazione, si convince che sar\u00e0 lui a far esplodere la citt\u00e0 e impadronitosi del potere di Ted Sprague affronta, in Kirby Plaza, Peter e gli altri soggetti avanzati che ha incontrato. Durante lo scontro per\u00f2, appena capito che a far esplodere la citt\u00e0 non sar\u00e0 lui ma lo stesso Peter, viene trafitto dalla spada di Hiro Nakamura. Prima che questo possa uccidere Peter per scongiurare l'esplosione, Sylar scaraventa via il giovane giapponese e si accascia, apparentemente senza vita.\nNel prologo al secondo volume si scopre che Sylar in realt\u00e0 \u00e8 ancora vivo ed \u00e8 riuscito a scappare strisciando verso un tombino.\nSeconda stagione - Volume due: Generazioni.\nSylar si ritrova confinato in un luogo isolato in mezzo alla foresta, dove l'Impresa lo ha curato. Si prende cura di lui Candice, che lo accudisce facendo di tutto per allietare la sua convalescenza tramite le sue illusioni. Seppur ancora privo di poteri uccide Candice e ne assorbe il potere, pur non essendo ancora in grado di usarlo. In seguito viene recuperato dai fratelli Maya e Alejandro Herrera, e poco tempo dopo, capisce che sono entrambi soggetti avanzati, perci\u00f2 decide di condurli negli Stati Uniti con l'unico scopo di ucciderli e impossessarsi dei loro poteri. Maya s'innamora di lui mentre Alejandro dubita delle sue buone intenzioni. Poco tempo dopo, Alejandro scopre che Sylar ha ucciso la propria madre qualche mese prima, ma questi cerca subito di spiegare che \u00e8 stato un incidente e che era lei a volerlo uccidere dopo aver scoperto i suoi poteri. Mentre Maya gli crede, Alejandro si convince definitivamente delle sue vere intenzioni e decide di ucciderlo durante la notte. Sylar si difende dall'aggressione uccidendo Alejandro con un tagliacarte. Subito dopo Maya gli si dichiara e lo bacia, non accorgendosi della tragedia appena avvenuta. Una volta arrivati a casa di Mohinder, Sylar contatta il genetista telefonicamente ricattandolo: o gli fornisce una cura per recuperare i suoi poteri, o avrebbe ucciso Molly.\nArrivato nella sua abitazione, Mohinder scopre il potere di Maya e per poco non vengono entrambi uccisi dal veleno, quindi Sylar costringe Mohinder a preparargli la cura, ma lui cerca in tutti i modi di portarlo nel suo laboratorio, un tempo abitazione di Isaac Mendez, per far in modo che l'Impresa, tramite le telecamere installate, si accorga di quanto stia accadendo. Maya scopre tramite Molly che suo fratello Alejandro risulta introvabile, quindi morto, allora cerca di aggredire Sylar che le spara. Intanto Mohinder cerca di perdere tempo cos\u00ec che Sylar trova la cura nascosta in una custodia e per essere sicuro degli effetti, fa iniettare la prima fiala (contenente il sangue di Claire mischiato con quello di Mohinder) nel corpo di Maya, rimarginandone le ferite. Nell'istante in cui Sylar fa la piacevole scoperta giunge Elle Bishop che, accortasi di cosa stava succedendo nel laboratorio tramite le telecamere installate, affronta Sylar: nonostante sia privo dei suoi poteri riesce a fuggire portandosi con s\u00e9 una fiala della cura.\nAl termine del secondo volume si vede Sylar che seduto a bordo strada si inietta il contenuto della fiala, le sue ferite si rimarginano e riprende il controllo di tutti i suoi poteri.\nTerza stagione.\nVolume tre: Criminali.\nSylar riesce a penetrare in casa di Claire, e dopo una breve lotta, in cui viene gravemente ferito al petto da un coltello conficcatogli dalla ragazza, riesce ad immobilizzarla con la telecinesi e ad aprirle il cranio.\nClaire, grazie al suo potere, sopravvive, ma Sylar, dopo aver analizzato il suo cervello, senza asportarlo, acquisisce il potere della rigenerazione spontanea, riuscendo cos\u00ec a salvarsi dalla grave ferita infertagli.\nMentre Sylar abbandona casa Bennet, dopo aver trafugato alcuni dati su altre possibili vittime a cui rubare i poteri imprigionati in una struttura dell'Impresa. Grazie ai documenti rubati a casa di Noah, Sylar arriva al Livello 5 della Compagnia dove, dopo aver ucciso Bob Bishop, acquisendo il potere dell'alchimia, attacca Elle e Noah Bennet.\nTenta di asportare il cranio di Elle, ma lei emettendo una scarica elettrica involontaria estremamente forte, stordisce Sylar e fa saltare il sistema elettrico dell'Impresa, consentendo la fuga dei soggetti avanzati rinchiusi. Solo Sylar viene immobilizzato e tenuto sotto osservazione da Angela Petrelli, succeduta a Bob a capo dell'organizzazione. Angela Petrelli rivela poi a Sylar di essere la sua madre biologica e confessa il suo rimpianto per averlo dato in adozione e promette di avere cura di lui. La stessa nel terzo episodio, \"Uno di noi, uno di loro\", manda nella cella in cui \u00e8 rinchiuso, Bridget Bailey, per fargli acquisire il suo potere della percezione degli eventi collegati con una persona, dal possesso di un oggetto appartenente ad essa (psicometria).\nPer rintracciare il Peter del presente, imprigionato da quello venuto dal futuro, nel corpo di uno dei \"criminali\", Jesse Murphy, scappato insieme agli altri detenuti del Livello 5, Angela Petrelli manda Sylar e Noah ad affrontare la banda di criminali, che in quel momento hanno preso in ostaggio alcune persone in una banca. Arrivati sul luogo del crimine, i due si fingono agenti dell'FBI e riescono ad entrare nell'edificio, in cui si trovano Jesse Murphy e gli altri fuggitivi. Noah scopre che Peter non \u00e8 pi\u00f9 nel corpo di Jesse (Il Peter del futuro \u00e8 intervenuto fermando il tempo e liberando quello del presente, si \u00e8 teletrasportato portandolo con s\u00e9), allora Sylar ne approfitta per prendere il suo potere, della manipolazione del suono, nonostante le suppliche di Noah di non farlo. Dopo aver riportato uno dei fuggitivi all'Impresa, anche Sylar viene provvisoriamente reimprigionato, anche se protetto dalla madre Angela. Nel quarto episodio, si scopre che Sylar fra 4 anni avr\u00e0 un bambino di nome Noah, ma la madre non viene rivelata. Il Peter del presente, va a trovarlo e dopo aver scoperto di essere suo fratello, acquisisce il potere originale di Sylar, anche dopo l'avvertimento di quest'ultimo della pericolosit\u00e0 di tale potere.\nClaire, Daphne e Knox del futuro, rintracciano Peter del presente a casa Bennet, dove ormai Sylar e suo figlio abitano.\nDurante lo scontro, Knox uccide Noah (il bambino) e Sylar disperato si fa esplodere utilizzando il potere di Ted Sprague, distruggendo tutta la Costa Verde.\nQuando Peter torna nella sua epoca, si ritrova nella cella dove \u00e8 rinchiuso Sylar, quest'ultimo gli dice che ormai \u00e8 diventato come lui. Peter in preda alla collera gli spezza il collo, e cerca di uccidere la madre, ma Sylar guarendo grazie al potere di Claire riesce a fermarlo facendogli perdere i sensi.\nIn seguito, quando la madre finisce misteriosamente in coma, Sylar per aiutarla sveglia Peter dal coma farmacologico cui era stato indotto per impedirgli di fare altri danni, quando tuttavia il killer si rivolge ad Angela come \"loro madre\" Peter letteralmente fuori di s\u00e9 si avventa sul presunto fratello inducendolo a sua volta in coma e si reca da solo alla sede della Pinehearst, dove finisce preda di un agguato di Arthur. Sar\u00e0 proprio Sylar ad andarlo a salvare dopo che, grazie alla madre si riprende dal coma; tuttavia, giunto sul posto incontrer\u00e0 a sua volta il presunto padre biologico Arthur Petrelli, il quale gli far\u00e0 un vero e proprio lavaggio del cervello convincendolo a restare con loro. Il killer scaraventa quindi Peter fuori dalla finestra e si unisce alla Impresa del padre. Tuttavia il fatto che Peter sia sopravvissuto lascia intendere che Sylar in realt\u00e0 potrebbe fare il doppio gioco. Nell'ottava puntata della terza stagione viene mostrato il passato di Sylar attraverso la visione di Hiro durante la sua avventura in Africa. \u00c8 tutto avvenuto precedentemente la prima puntata della prima stagione. In primo luogo viene riproposta la scena dell'assassinio di Brian Davis, prima vera vittima, il quale fu ingannato da Sylar rivelandogli di essere il Dottor Suresh pronto a risolvere il suo problema. Per questo motivo decide di suicidarsi, ma al momento dell'impiccagione viene salvato con una scarica elettrica da Elle Bishop che entra nella sua bottega fingendo di voler far riparare il suo orologio. In realt\u00e0 lavora per la Compagnia ed \u00e8 in missione con Noah Bennet con lo scopo di catturare Sylar in quanto sia un assassino. Dunque Elle comincia a frequentarlo e trovarlo e riesce a installare in casa sua una spia con la quale Noah lo terr\u00e0 d'occhio. Inoltre ruba la lista di Sylar, contenente i nomi di cinque persone con abilit\u00e0 speciali. Fra questi vi \u00e8 Trevor Zeitlan, un fantomatico alcolista invitato da Elle in casa di Sylar con l'intenzione di mostrargli la sua abilit\u00e0. Egli, infatti, ha il potere di sparare dei colpi di energia invisibile, come se avesse una vera pistola in mano, e usa tale abilit\u00e0 distruggendo un paio di bicchieri. Elle dichiara che il potere di Trevor sia davvero speciale, ma suscita l'animo di Sylar che a partire dall'incontro con Elle capisce il suo vero senso di vivere. Cos\u00ec con la telecinesi scaraventa Trevor contro un muro e viene attaccato da Elle. Dopo aver scoperto la sua abilit\u00e0 elettrica, le intima di uscire, e sotto gli occhi di Noah attraverso la spia installata, uccide Trevor con la classica scoperchiatura del cranio, rubandogli l'abilit\u00e0. Nell'episodio nove si scopre che pu\u00f2 replicare i poteri degli Heroes che lo circondano (chiamata empatia da Arthur Petrelli), possiede quindi lo stesso potere di Peter. In sintesi Artur gli spiega che prima lui comprendeva i poteri grazie all'analisi del meccanismo cerebrale, ma che pu\u00f2 anche comprenderli comprendendo i sentimenti e le emozioni che gli \"heroes\" provano durante l'utilizzo dei loro poteri. Infatti facendo sfogare Elle comprende le sue sensazioni ed e in grado anche lui di emettere scariche. Questa abilit\u00e0 quindi fa parte delle potenzialit\u00e0 di Sylar, ma in seguito raramente sar\u00e0 usata.\nSylar ed Elle, vanno alla ricerca di Claire, ma a causa dell'eclissi perdono i loro poteri e hanno uno scontro a fuoco con Noah. Claire per salvare il padre si mette in mezzo e rimane ferita da un colpo di pistola.\nMentre Noah e Claire si allontanano, Sylar ed Elle rimangono da soli. Sylar, resosi conto che forse la sua vita sarebbe potuta cambiare senza poteri, bacia Elle e i due finisco a letto assieme.\nNoah per\u00f2 \u00e8 tornato per vendicarsi e spara un colpo di fucile. I due scappano, ma Elle rimane ferita. Sylar la porta in un supermercato per medicarla, ma Noah, seguendo le tracce di sangue li trova. Sylar nasconde Elle, dentro un ascensore e dopo un piccolo scontro con Noah, quest'ultimo gli taglia la gola uccidendolo.\nFinita l'eclissi, Sylar riacquista i suoi poteri e torna in vita.\nIn seguito Sylar far\u00e0 irruzione in casa Bennet con Elle per rapire Claire. Dopo essere stato bloccato al muro con la telecinesi Noah Bannet gli dir\u00e0 che non appartiene alla famiglia Petrelli e che lo stanno manovrando.\nA questo punto arriver\u00e0 Hiro che teletrasporter\u00e0 Sylar ed Elle in una costa pi\u00f9 lontana, salvando la situazione.\nSylar, dopo aver capito che non pu\u00f2 fidarsi di nessuno e aver dichiarato di non poter cambiare, uccide Elle, che poi cremer\u00e0 in segno dell'amore passato, e chiama Arthur Petrelli per dirgli che non sta pi\u00f9 dalla sua parte.\nSuccessivamente acquisir\u00e0 il potere di riconoscere le bugie e chiedendo ad Arthur se \u00e8 suo padre capir\u00e0 che \u00e8 una bugia e lo uccider\u00e0.\nPoi si recher\u00e0 dal suo secondo falso genitore: Angela Petrelli, dopo aver tenuto in scacco per ore Noah e Meredith, e provocato la morte di quest'ultima e di molti altri soggetti avanzati, riuscito a raggiungere la donna, proprio mentre sta per estorcerle tutta la verit\u00e0, verr\u00e0 tuttavia ferito alla testa da Claire, e rimarr\u00e0 dunque intrappolato nella Primatech durante l'esplosione provocata da Meredith.\nVolume quattro: Fuggitivi.\nNel quarto volume di Heroes, parte della terza stagione, si scopre che i poteri di Claire hanno fatto uscire Sylar illeso dall'incendio, ed il suo unico pensiero \u00e8 di rintracciare il padre. Trovatolo, lo interroga sul perch\u00e9 abbia abbandonato lui e la madre, e questo risponde che non era la vita che voleva, che sua madre era strana e che lui non era veramente suo figlio, ma era stato adottato come favore verso il suo vero padre: il fratello dell'orologiaio, un uomo di nome Samson Gray. Sylar grazie ai suoi poteri capisce che dice la verit\u00e0 e si trattiene dall'ucciderlo, in seguito si reca all'indirizzo del vero padre ma trova la casa vuota, dove viene attaccato come gli altri \"heroes\" per essere deportato. Tuttavia, grazie alle sue numerose e potenti abilit\u00e0 si sbarazza facilmente dei suoi aggressori, e per ottenere informazioni ne cattura uno.\nPoi si reca dai vicini di casa del padre e minaccia di torturarli. Durante l'interrogatorio scopre che il giovane vicino di casa di Mr.Gray, Luke Campbell, \u00e8 speciale come lui, ed ha conosciuto Samson Gray, decide dunque di prenderlo come compagno di viaggio.\nSylar inizia quindi un lungo viaggio alla ricerca del padre assieme a Luke, che riesce per\u00f2 a stento a sopportare; inoltre, Sylar comincia ad avere dei flashback riguardanti il padre: rivive il giorno in cui fu venduto al suo padre adottivo e a sua moglie, e di quando vide il padre Samson uccidere la madre con la telecinesi nel modo che in seguito gli rimarr\u00e0 impresso nel suo modus operandi.\nIn seguito si sbarazza di Luke, ormai divenuto inutile ai suoi scopi, e si reca dal padre al suo indirizzo con l'intento di ucciderlo.\nQuando si trova finalmente faccia a faccia con il padre per\u00f2 Sylar scopre che questo \u00e8 gi\u00e0 malato di cancro. L'uomo inoltre rivela di essere in possesso dello stesso potere del killer e di avere anche lui cercato di accumulare poteri; tuttavia ora che si trova in procinto della morte non \u00e8 pi\u00f9 interessato a ci\u00f2, e desidera solo morire in pace. Quando il figlio rivela di possedere il potere della rigenerazione spontanea, tuttavia, il vecchio cerca di ucciderlo per averla a sua volta e poter ritornare l'uomo di prima; Sylar lo mette facilmente fuori gioco, e comprendendo che il vecchio Gray non cambier\u00e0 mai, decide di lasciarlo al suo destino di una morte lenta di cancro.\nIn seguito Sylar si alleer\u00e0 con Danko per dare la caccia agli altri individui speciali e restare l'unico soggetto avanzato sul pianeta. Grazie alla collaborazione inoltre Sylar spera di poter accumulare nuovi poteri, il primo dei quali \u00e8 quello di mutare forma. In seguito, sempre insieme a Danko tormenter\u00e0 Bennet e lo costringer\u00e0 alla fuga, facendo tuttavia capire all'uomo della sua collaborazione con Danko.\nAppare quindi in TV con le sembianze di Nathan al fine di chiarire i fatti riguardanti il senatore. Tale trasmissione sar\u00e0 per\u00f2 vista dalla famiglia Petrelli, che grazie a Noah capir\u00e0 il vero intento di Sylar: uccidere il Presidente degli Stati Uniti.\nSylar infatti \u00e8 preda di una crisi d'identit\u00e0 degenerata in follia, dovuta proprio al suo nuovo potere di mutaforma: arriva perfino a dialogare con s\u00e9 stesso sotto le sembianze della madre, finch\u00e9 decide di rubare l'identit\u00e0 del presidente per poter controllare chiunque nella nazione.\nClaire e Noah scoprono i piani di Sylar, ma la giovane si trova proprio a dover fronteggiare questi, che grazie la telecinesi la pu\u00f2 muovere come un burattino; in suo soccorso arrivano per\u00f2 Peter e Nathan, i quali affrontano il killer. Durante la lotta Peter riesce a toccare Sylar ed a copiarne le abilit\u00e0; tuttavia Nathan, trascinato all'esterno dell'edificio, viene ucciso da Sylar.\nIn seguito si reca dal presidente sotto le sembianze di un suo collaboratore e giunge ad incontrarlo nella sua limousine; non sa tuttavia che l'uomo che incontra \u00e8 in realt\u00e0 Peter, trasformato grazie al potere assorbito dal killer; questi tramortisce Sylar con un potente siero.\nPi\u00f9 tardi Angela, scoperto il cadavere del figlio, decide di convincere Matt Parkman a cancellare la memoria del killer e fargli credere di essere Nathan; dopo una lunga discussione il poliziotto collabora. Oltre a Matt ed Angela, l'unica altra persona a sapere la verit\u00e0 \u00e8 Noah. Il ripristino cerebrale funziona a dovere, e Sylar crede quindi di essere Nathan Petrelli, di cui ha anche l'aspetto grazie al suo potere di mutaforma.\nTuttavia, nel prologo al quinto volume viene mostrata una scena ambigua che lascia intendere che l'uomo potrebbe presto ricordare la sua vera identit\u00e0; \u00e8 infatti visto da Angela mentre risistema un orologio grazie al suo potere originale della comprensione dei sistemi complessi.\nQuarta stagione - Volume cinque: Redenzione.\nNella quarta stagione Sylar \u00e8 presente in due posti contemporaneamente, difatti \u00e8 sia nella mente di Matt, cercando di manipolarlo affinch\u00e9 gli ridia il suo corpo, sia in Nathan Petrelli, che sta mano a mano scoprendo di avere altri poteri oltre al volo.\nNel corso della stagione il Sylar nella mente di Matt riuscir\u00e0 in pi\u00f9 occasioni a far utilizzare al poliziotto i suoi poteri telepatici (anche grazie a torture psichiche e mentali). Invece, il Sylar corporeo dalla mente riscritta dopo aver svolto un'indagine su una sua amica d'infanzia morta per colpa sua (o meglio un'amica di Nathan, morta per colpa del senatore Petrelli) viene assassinato da un killer mandatogli contro dalla madre della ragazza e gettato in una fossa. Da tale fossa riemerger\u00e0 non pi\u00f9 con l'aspetto di Nathan Petrelli ma con le sue reali sembianze.\nLo shock ha distrutto il lavaggio del cervello svolto da Matt, ed ora il killer non ricorda proprio pi\u00f9 nulla; vagando per strada coprendo di sangue e privo di memoria viene raggiunto dalla polizia, che lo arresta ed interroga, tuttavia essendo privo di memoria non risponde alle domande, dunque gli viene assegnata una psicologa che lo segua. La donna sembra capirlo e conquistarsi la sua simpatia, tuttavia quando i detective scoprono la vera identit\u00e0 dell'uomo tramite le impronte digitali e lo identificano come pericoloso serial killer, Sylar si difende con le sue abilit\u00e0 sbarazzandosi di quasi tutto il distretto di polizia, in seguito supplica la giovane psicologa che l'aveva interrogato, Madeline Gibson, di aiutarlo a fuggire e la donna lo asseconda. Tuttavia vengono raggiunti e la loro auto distrutta; costretti a fuggire per le campagne vengono nuovamente raggiunti ma Madeline gli dice di fuggire e che ci penser\u00e0 lei ai poliziotti; sicch\u00e9 Sylar fugge e, pi\u00f9 avanti si trova all'entrata di un Luna Park, dove Samuel lo invita ad entrare. La scena non viene vista dai poliziotti perch\u00e9 tutta l'area attorno al parco dei divertimenti dei Sullivan \u00e8 come protetta da un'illusione che ne cela l'esistenza.\nArrivato al luna park, Sylar si dimostra subito molto poco disponibile ai piani di Samuel, difatti il ripristino della memoria non gli riporta alla luce il suo passato, ma al contrario, il killer ha frammenti del passato di Nathan Petrelli. Inoltre lo stesso Sylar, una volta venuto a sapere dei suoi tanti omicidi si rifiuta di credere di esserne stato capace. Samuel decide allora di attendere; e fino ad allora consacra Sylar tra la \"famiglia\" del Luna Park dei Sullivan.\nNel frattempo il Sylar nella mente di Matt, grazie ad uno stratagemma prende il possesso del corpo ospite e si dirige in una tavola calda minacciando il poliziotto di compiere una carneficina se non gli dir\u00e0 la verit\u00e0 sulla collocazione del suo corpo; il poliziotto alla fine cede, ma riesce a chiamare la polizia e costringerli a sparargli addosso compiendo uno sforzo immane per fermare il killer una volta per tutte.\nNel frattempo il corpo di Sylar, recuperata la memoria (di Nathan) fugge dal luna park e si dirige in volo a casa del fratello Peter; il quale lo aiuta a scoprire cosa gli sta succedendo realmente e, grazie all'aiuto dell'Haitiano i due Petrelli trovano il cadavere del vero Nathan; dunque toccandolo il finto Nathan scopre che dietro a tutto c'\u00e8 Parkman. Peter accompagna dunque il fratello nell'ospedale dove il poliziotto \u00e8 in cura e lo salva grazie al suo potere. Dunque Parkman vuota il sacco ed i due visitatori rimangono scioccati, tuttavia senza che abbiano il tempo di dire una parola vengono sorpresi da un'agente di sicurezza che inizia una colluttazione infortuita nel corso della quale la mano di \"Nathan\" tocca quella di Parkman e la mente di Sylar coglie dunque l'occasione per tornare nel suo corpo. Sconvolto \"Nathan\" vola via seguito da Peter, che ne copia il potere per non perderlo nuovamente di vista.\nCon il subconscio di nuovo nel suo corpo d'origine, Sylar deve ora soltanto liberarsi dell'altra mente presente nel suo corpo, quella di Nathan. Durante il giorno del ringraziamento, mentre cena con Angela e Peter Petrelli, prende il sopravvento sulla personalit\u00e0 del senatore ed incomincia a torturarli con l'intenzione di ucciderli, finch\u00e9 spronato dalle parole di Peter, Nathan non riprende il controllo e, terrorizzato da ci\u00f2 che \u00e8 diventato e dal male che poteva fare vola via. Poco dopo tuttavia Peter si mette sulle sue tracce e, forte dei poteri dell'Haitiano picchia a sangue il killer (che nel frattempo ha preso il sopravvento) dopo aver soppresso i suoi poteri. Tuttavia Nathan si \u00e8 stancato di lottare e dopo averlo spiegato al fratello e avergli detto addio, si butta dal tetto dell'ospedale in cui combattevano lasciando dopo la caduta totalmente spazio a Sylar, il quale come prima cosa si dirige al luna park dei Sullivan per vendicarsi di Samuel. Tuttavia il circense lo sconfigge con facilit\u00e0 in quanto il numero di poteri posseduti da Sylar non fa che andare a vantaggio di Samuel. In seguito Lydia lo cura convincendolo poi ad andarsene. La donna comprende inoltre il turbamento dell'uomo per la sua paura di morire solo e lo invita a cercare cosa desidera realmente. Grazie a questo feeling con la donna Sylar ne assorbe il potere empaticamente, per poi dirigersi alla ricerca di Claire Bennet.\nSylar aspetta Claire in una classe vuota. Al suo arrivo la minaccia dicendole che se non lo aiuta, la sua amica Gretchen sarebbe morta. Il killer incomincia ad esporre tutti i punti che lui e lei hanno in comune, non capacitandosi del fatto che siano cos\u00ec diversi. Claire gli dice che \u00e8 uno psicopatico e fa per allontanarsi, quando Sylar la blocca, la sbatte sul divano e la bacia.\nUtilizzando il potere di Lydia, scopre che Claire ha paura di affrontare tutte le sue situazioni, in particolare il rapporto teso venutosi a creare tra lei e Gretchen, dicendole che se continuer\u00e0 cos\u00ec, rimarr\u00e0 sola come lui. Claire, dopo aver scoperto dove si trovava Gretchen, si alza e lo colpisce in un occhio con una matita. Arrivata nella stanza, libera l'amica e si chiudono in un magazzino per nascondersi da Sylar.\nQui Claire dopo essersi scusata per il comportamento avuto la mattina stessa, le dice che ha capito che forse l'unico modo che ha Sylar per non sentirsi solo \u00e8 quello di eliminare i suoi poteri, che lo frenano dall'essere normale, lo stesso blocco che la rende uguale a lui.\nQui Gretchen assume per\u00f2 l'identit\u00e0 di Sylar, che si era trasformato, e ringrazia Claire per avergli dato una spiegazione. Sylar assiste alla scena di Claire che si scusa con la vera Gretchen, poi si dirige a casa di Matt Parkman. Ad accoglierlo \u00e8 la moglie, a cui si presenta come un collega di Matt. Quando questi arriva, lo porta in cantina con una scusa. Qui Sylar chiede a Parkman di togliergli i poteri che lo hanno trasformato in un serial killer, minacciandolo che se non l'avesse aiutato avrebbe ucciso sua moglie. Matt gli dice che l'avrebbe aiutato se avesse lasciato fuggire Janice. Lui accetta e Parkman prova con i suoi poteri ad aiutarlo, ma invano.\nSylar allora approfitta del ritorno della moglie per minacciarlo. Parkman riesce a calmarlo e riprova, ma invece di togliergli i poteri li nasconde da qualche parte nella sua mente e lo rinchiude dentro ad un suo incubo (come aveva fatto il padre di Parkman con lui).\nMentre Sylar \u00e8 intrappolato nell'incubo, Matt prende il suo corpo e lo mura vivo in un angolo della cantina. Viene per\u00f2 fermato da Peter Petrelli che interviene prendendogli il potere della telepatia.\nPeter gli dice che Sylar \u00e8 l'unico che pu\u00f2 salvare Emma, dicendo questo lo tocca ed entra nel suo incubo per liberarlo. Grazie al suo aiuto Sylar riesce ad uscire dal mondo onirico in cui era imprigionato, tuttavia quando i due si svegliano scoprono di trovarsi nella cantina di Matt e salite le scale trovano ad attenderli gli uomini di Samuel; sconfitti gli avversari i due scopriranno i piani del circense grazie al potere telepatico di Peter. In seguito Matt cercher\u00e0 di ostacolarli perch\u00e9 non si fida di Sylar, tuttavia egli afferma di essere cambiato, poich\u00e9 il tempo che ha trascorso nell'incubo \u00e8 sembrato essere lungo cinque anni e chiede l'occasione di dimostrarlo, convincendo cos\u00ec il poliziotto a lasciarlo andare.\nArrivati a Central Park i due si divideranno ed il killer dimostrer\u00e0 di essersi redento salvando Emma da Eric Doyle senza uccidere quest'ultimo.\nPrologo Volume sei: il nuovo mondo.\nIl cammino della redenzione di Sylar si \u00e8 finalmente concluso, poi lui e Peter vedono Claire salire in cima alla ruota panoramica del luna park per poi gettarsi nel vuoto dando sfoggio del suo potere rigenerante davanti alle telecamere rivelando al mondo l'esistenza dei soggetti avanzati, Sylar afferma che questo \u00e8 l'inizio di un mondo nuovo.\nPoteri e abilit\u00e0.\nL'abilit\u00e0 di Sylar consiste nella comprensione di tutti i sistemi complessi, compresi quelli del meccanismo cerebrale dei vari \"heroes\". Nella prima parte della sua vita sfrutta tale abilit\u00e0 nel suo lavoro da orologiaio, ma in seguito, comprendendo come funzionano i poteri nei vari soggetti avanzati, inizia ad ucciderli, esaminandogli il cervello e rubandone i poteri.\nTutte le abilit\u00e0 acquisite sono state ottenute uccidendo i rispettivi proprietari ed esaminandone il cervello. L'unica che rimane viva, grazie al suo potere (rigenerazione spontanea), \u00e8 Claire Bennet. Durante le prime due stagioni non viene chiarito subito il modo in cui Sylar ruba i poteri e visto che i cervelli delle sue vittime non venivano quasi mai ritrovati alcuni degli altri personaggi avevano anche ipotizzato che li mangiasse, come fa Claire quando Sylar gli aprir\u00e0 il cranio durante la terza stagione, episodio in cui si capisce che in realt\u00e0 il killer si limita ad \"osservare\" e \"capire\".\nA partire dalla terza stagione Sylar scopre di poter acquisire nuovi poteri anche senza uccidere, tramite la comprensione empatica. Similmente a Peter Petrelli \u00e8 in grado di assorbire i poteri dei soggetti avanzati anche in modo non violento, osservando le loro reazioni sensitive. Tuttavia sfrutta poche volte questa abilit\u00e0, continuando a preferire il metodo violento. Con essa assorbe l'elettrocinesi da Elle Bishop, il potere di mutare il proprio aspetto da James Martin, il potere di volare da Nathan Petrelli e l'empatia tatuaria da Lydia.\nAbilit\u00e0 acquisite.\nCon la sua abilit\u00e0, Sylar, durante la prima stagione, ha acquisito molte capacit\u00e0. In ordine cronologico:\nA queste si dovrebbe aggiungere anche la Supermemoria di Charlie Andrews. Tuttavia, nell'ottavo episodio della quarta stagione, \"C'era una volta in Texas\", Hiro Nakamura \u00e8 tornato indietro nel tempo, impedendogli di assimilarlo. Cos\u00ec, nella linea temporale corrente, Sylar non ha mai acquisito quel potere.\nDurante la seconda stagione, in seguito all'infezione del Virus Shanti, i suoi poteri sono stati gravemente compromessi, facendo s\u00ec che, dei poteri ottenuti in precedenza, rimanesse solo la telecinesi. Una volta guarito, ha ricominciato a far scorta di poteri, acquisendone di nuovi:\nCuriosit\u00e0.\nDurante la prima stagione il volto di Sylar non viene mostrato fino al decimo episodio, \"Sei mesi fa\". Come rivelato in \"Heroes Unmasked\", nei primi episodi ad interpretarlo nelle poche scene in cui era presente, vi era un altro attore, mentre Zachary Quinto fu scelto quando la produzione era gi\u00e0 iniziata."}
{"id": "1361584", "revid": "767487", "url": "https://it.wikipedia.org/wiki?curid=1361584", "title": "Blue (Storace/Vergeat)", "text": "Blue \u00e8 un album in studio duo Marc Storace e Vic Vergeat, pubblicato dall'Etichetta discografica Eurostar Records nel 1991."}
{"id": "1361585", "revid": "63756", "url": "https://it.wikipedia.org/wiki?curid=1361585", "title": "Stirling Prize", "text": ""}
{"id": "1361586", "revid": "29244", "url": "https://it.wikipedia.org/wiki?curid=1361586", "title": "Chirocefalo del Marchesoni", "text": ""}
{"id": "1361587", "revid": "2047062", "url": "https://it.wikipedia.org/wiki?curid=1361587", "title": "Fonit", "text": "La Fonit \u00e8 stata una casa discografica italiana, attiva tra il 1911 e il 1957, anno in cui, fondendosi con la Cetra diede vita alla Fonit Cetra.\nStoria della Fonit.\nLa Fonit nasce a Milano nel 1911 su iniziativa di Mario Trevisan, ed il nome \u00e8 l'acronimo di FONodisco Italiano Trevisan.\nIn breve tempo diventa una delle aziende leader nella discografia italiana (all'epoca si stampavano soltanto dischi a 78 giri); dopo la prima guerra mondiale stipul\u00f2 dei contratti di distribuzione in Italia delle etichette Polydor e Decca Records.\nNegli anni '50 la Fonit continua ad avere una posizione di rilievo nel mercato, grazie ad artisti come Natalino Otto, Gorni Kramer, Peter Van Wood, Nino Taranto e Domenico Modugno (che aveva strappato alla RCA Italiana nel 1956).\nCon un atto datato 16 dicembre 1957 la Fonit e la Cetra (etichetta di propriet\u00e0 pubblica) decisero di fondersi in una nuova societ\u00e0, la Fonit Cetra, mantenendo comunque attive entrambe le sedi (quella di Milano e quella di Torino); il marchio Fonit continua ad esistere all'interno della nuova azienda, fino agli anni '70.\nI dischi pubblicati.\nPer la datazione ci siamo basati sull'etichetta del disco, o sul vinile o sulle informazioni presenti nei cataloghi discografici e nei numeri di Musica e dischi, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1361589", "revid": "44939", "url": "https://it.wikipedia.org/wiki?curid=1361589", "title": "Aneurina", "text": ""}
{"id": "1361592", "revid": "884077", "url": "https://it.wikipedia.org/wiki?curid=1361592", "title": "Rugby Mirano 1957", "text": "Il Mirano Rugby 1957 A.S.D. \u00e8 un club rugbistico italiano di Mirano, nella citt\u00e0 metropolitana di Venezia.\nLa storia del Rugby Mirano.\nNel 1957 viene fondata l'associazione sportiva rugby Mirano, grazie agli sforzi di Ferruccio Bianchi detto Maci che arriva a Mirano nel 1953 da Borsea, in provincia di Rovigo.\nLa prima amichevole venne disputata il 6 ottobre 1957 contro il Vicenza, 3-3 il risultato finale, in quegli anni la meta valeva 3 punti.\nLa prima gara ufficiale venne giocata a Lancenigo, il 3 novembre del 1957, nella prima giornata del campionato \"Promozione\" - Girone C. I padroni di casa si imposero per 31 a 0.\nPer la prima vittoria bisogner\u00e0 aspettare l'anno successivo quando il 16 novembre i bianconeri si impongono a Padova contro l'Allegri per 14 a 3.\nIl campionato '60-61 si chiude con la prima storica promozione in serie B. \nTre anni pi\u00f9 tardi, grazie alla vittoria nella finale giocata il 19 aprile 1964 al \"Padovan\" di Firenze contro la Marina Militare di Roma, il Rugby Mirano conquista la promozione in serie A. \nIl primo campionato di serie A si chiude con un pareggio e undici sconfitte e la retrocessione in serie C per la riforma dei campionati.\nA partire dal 1966, in caso di vittoria i giocatori del Mirano cantano il ritornello della canzone del film \"L'armata Brancaleone\" di Mario Monicelli, uscito nella primavera dello stesso anno. \"Armata Brancaleone\" \u00e8 anche il nome della formazione Old.\nNel 1969 sulla panchina del Mirano arriva Luigi Luise e per 10 anni rimarr\u00e0 alla guida tecnica della squadra. Con l'allenatore Padova il Mirano centra due promozioni in serie B, la prima nella stagione 71/72 e la seconda in quella 76/77.\nNel 1979 arriva a Mirano il primo giocatore/allenatore straniero, Andrew William Sinclair.\nNel 1983 entra a far parte della squadra bianconera il neozelandese Jud Arthur che ora \u00e8 un famoso cantante lirico in Australia. Dopo 27 anni per la prima volta Mirano \u00e8 promossa in serie A.\nGiocatori internazionali.\nDi seguito elencati i giocatori internazionali che hanno giocato per il club di Mirano:\nRivalit\u00e0.\nIl derby con il , club che ha sede a Mira, \u00e8 stato definito il \"derby dea stassion\" (in italiano: derby della stazione) per via della stazione di Mira-Mirano che serve entrambi i comuni, situata sulla linea ferroviaria Padova-Venezia. L'incontro assegna la \"Canaglie Cup\", dal nome della squadra di rugby a 7 fondata dalla collaborazione dei giocatori dei due club. La squadra vincente tiene la coppa fino al derby successivo durante il quale viene rimessa in palio."}
{"id": "1361594", "revid": "200154", "url": "https://it.wikipedia.org/wiki?curid=1361594", "title": "Vibrante", "text": ""}
{"id": "1361596", "revid": "751106", "url": "https://it.wikipedia.org/wiki?curid=1361596", "title": "Leiothlypis peregrina", "text": "La parula del Tennessee (Leiothlypis peregrina ) \u00e8 un parulide che nidifica nel Nordamerica orientale e sverna nelle zone meridionali dell'America Centrale e in quelle settentrionali del Sudamerica.\nDescrizione.\nLa parula del Tennessee misura 11,5 cm di lunghezza, ha un'apertura alare di 19,69 cm e pesa circa 10 g. Il maschio in tenuta riproduttiva ha dorso, spalle e basso ventre color oliva. Le remiganti sono nero-brunastre. Collo, corona e striscia oculare sono grigio ardesia. Le regioni inferiori sono grigio-bianche. La femmina \u00e8 simile al maschio, ma ha una colorazione molto pi\u00f9 spenta e regioni inferiori dai toni pi\u00f9 verdastri. La parula del Tennessee ha ali lunghe, coda corta e becco sottile e appuntito.\nLa parula del Tennessee ricorda nell'aspetto la femmina della parula blu golanera. Quest'ultima, tuttavia, ha guance pi\u00f9 scure e due macchie bianche sulle ali.\n\u00c8 possibile confondere questa specie con il vireo occhirossi, che \u00e8 pi\u00f9 grande, si sposta pi\u00f9 deliberatamente e canta quasi costantemente. Anche la parula capoarancio ha aspetto simile, ma non ha il sopracciglio bianco, ha regioni superiori bruno-grigiastre e copritrici del sottocoda gialle.\nIl canto \u00e8 suddiviso in tre parti, che possono essere ripetute costantemente: \"tecky tecky tecky tick tick tick tick tyew! tyew! tyew! tyew!\" Il richiamo \u00e8 costituito da un acuto \"tyick\". Il richiamo in volo \u00e8 un ronzante \"zzee\".\nDistribuzione e habitat.\nNidifica in un'area che si estende dai monti Adirondack nel New York, attraverso il Vermont settentrionale, il New Hampshire e il Maine, verso nord e ovest, fino a gran parte del Canada. Altri siti di nidificazione sono presenti nel Minnesota nord-orientale e nella parte settentrionale della Penisola Superiore del Michigan. Di abitudini migratorie, sverna nelle regioni meridionali dell'America Centrale e in quelle settentrionali di Colombia e Venezuela, con alcuni sparuti esemplari che si spingono pi\u00f9 a sud, fino all'Ecuador. Nell'Europa occidentale compare come visitatore occasionale molto raro. La specie prende il nome da un esemplare catturato nel Tennessee, dove pu\u00f2 fare la sua comparsa durante la migrazione.\nBiologia.\nLa parula del Tennessee si nutre principalmente di insetti e predilige le larve dei lepidotteri del genere \"Choristoneura\", i cosiddetti \u00abbruchi dell'abete\u00bb. L'andamento delle popolazioni di questa specie oscilla a seconda della quantit\u00e0 del numero delle larve. Consuma inoltre nettare dei fiori, frutti e alcuni semi.\nQuesta parula, come la maggior parte delle altre, \u00e8 nervosa e agile mentre \u00e8 in cerca di cibo. Scivola lungo i rami ed \u00e8 presente ad ogni livello degli alberi. Durante l'epoca della nidificazione conduce vita solitaria, ma negli altri periodi dell'anno forma stormi misti.\nLa parula del Tennessee predilige le foreste di conifere, le foreste miste di conifere-decidue, i boschi ai primi stadi di successione e le paludi boreali. Costruisce un nido a forma di tazza fatto di erba secca e muschio e foderato con fili d'erba pi\u00f9 sottili, steli e peli. Il nido pu\u00f2 essere situato sul terreno, tra i muschi di una palude o alla base di un arbusto. Viene costruito dalla sola femmina, che vi depone 4-7 uova bianche macchiate di marrone."}
{"id": "1361609", "revid": "287204", "url": "https://it.wikipedia.org/wiki?curid=1361609", "title": "Labrus merula", "text": "Labrus merula, conosciuto comunemente come tordo merlo o tordo nero, \u00e8 un pesce d'acqua salata del genere \"Labrus\", appartenente alla famiglia dei Labridae.\nDistribuzione e habitat.\nQuesta specie \u00e8 diffusa nel Mar Mediterraneo e nell'Atlantico orientale, dal Portogallo al Marocco, su fondali ricchi di \"Posidonia oceanica\" e alghe.\nDescrizione.\nIl corpo \u00e8 allungato, con testa e muso appuntiti e profilo dorsale convesso, cos\u00ec come quello ventrale. La pinna dorsale inizia a met\u00e0 dorso e termina al peduncolo caudale, \u00e8 pi\u00f9 alta che in Labrus viridis l'anale \u00e8 alta \u00e8 arrotondata, le pettorali sono ampie e tondeggianti, la caudale a delta.\nPi\u00f9 chiaro da giovane, beige-olivastro con ventre bianco, assume con l'et\u00e0 adulta una livrea bluastra scura talvolta puntinata di bianco. Le pinne presentano bordi azzurro intenso. L'animale morto assume un colore scurissimo nero-violetto uniforme\nRaggiunge una lunghezza massima di 40 centimetri.\nComportamento.\nTendente alla convivenza in gruppo da giovane, \u00e8 territoriale e solitario da adulto.\nRiproduzione.\nSi riproduce tra febbraio e maggio.\nQuesta specie non costruisce un nido come la maggioranza degli altri labridi ma depone le uova su una foglia di Posidonia oceanica dopo di che vengono vegliate dal maschio. Questa specie \u00e8 ermafrodita proterogina per cui gli animali giovani sono di sesso femminile per poi cambiare sesso a circa met\u00e0 della vita ma circa la met\u00e0 degli esemplari non subisce questa inversione sessuale.\nAlimentazione.\nSi nutre di invertebrati."}
{"id": "1361610", "revid": "29244", "url": "https://it.wikipedia.org/wiki?curid=1361610", "title": "Tordo merlo", "text": ""}
{"id": "1361611", "revid": "671029", "url": "https://it.wikipedia.org/wiki?curid=1361611", "title": "Unione Sportiva Reggina 1929-1930", "text": "Questa pagina raccoglie tutti i dati riguardanti la nelle competizioni ufficiali della Seconda Divisione 1929-1930.\nLa squadra, allora denominata Unione Sportiva Reggina, concluse il campionato ottenendo la promozione in Prima Divisione. L'U.S. Reggina si piazz\u00f2 al secondo posto nel girone A del Direttorio Meridionale, guadagnandosi la possibilit\u00e0 di disputare il girone finale valido per la promozione in Prima Divisione 1930-1931. La squadra vinse il girone, venendo pertanto promossa.\nClassifica.\nDirettorio Meridionale - girone A.\nVerdetti"}
{"id": "1361612", "revid": "29244", "url": "https://it.wikipedia.org/wiki?curid=1361612", "title": "Tordo nero", "text": ""}
{"id": "1361613", "revid": "29244", "url": "https://it.wikipedia.org/wiki?curid=1361613", "title": "Labrus livens", "text": ""}
{"id": "1361614", "revid": "29244", "url": "https://it.wikipedia.org/wiki?curid=1361614", "title": "Labrus turdus", "text": ""}
{"id": "1361615", "revid": "29244", "url": "https://it.wikipedia.org/wiki?curid=1361615", "title": "Labrus nereus", "text": ""}
{"id": "1361616", "revid": "29244", "url": "https://it.wikipedia.org/wiki?curid=1361616", "title": "Labrus psittacus", "text": ""}
{"id": "1361617", "revid": "29244", "url": "https://it.wikipedia.org/wiki?curid=1361617", "title": "Labrus limbatus", "text": ""}
{"id": "1361618", "revid": "29244", "url": "https://it.wikipedia.org/wiki?curid=1361618", "title": "Labrus saxorum", "text": ""}
{"id": "1361619", "revid": "29244", "url": "https://it.wikipedia.org/wiki?curid=1361619", "title": "Labrus lineolatus", "text": ""}
{"id": "1361636", "revid": "64024940", "url": "https://it.wikipedia.org/wiki?curid=1361636", "title": "Tratturo Magno", "text": ""}
{"id": "1361638", "revid": "11804", "url": "https://it.wikipedia.org/wiki?curid=1361638", "title": "Setta degli assassini", "text": ""}
{"id": "1361639", "revid": "1494169", "url": "https://it.wikipedia.org/wiki?curid=1361639", "title": "Oggetti non stellari nella costellazione di Cefeo", "text": "Principali oggetti non stellari presenti nella costellazione di Cefeo."}
{"id": "1361645", "revid": "438678", "url": "https://it.wikipedia.org/wiki?curid=1361645", "title": "Un amore splendido", "text": "Un amore splendido \u00e8 un film del 1957 diretto da Leo McCarey.\n\u00c8 un remake del suo precedente film \"Un grande amore\". Un successivo remake \u00e8 \"Love Affair - Un grande amore\", diretto nel 1994 da Glenn Gordon Caron.\nLa trama narra una fulminante, malinconica ed intensa storia d'amore tra i due personaggi che si protrasse anche nella realt\u00e0 in un \"flirt\" tra gli attori Deborah Kerr e Cary Grant.\nL'opera, molto elegante e raffinata nei costumi e nelle atmosfere, ottenne lusinghieri riscontri tra critica e pubblico. Ricevette quattro nomination \"tecniche\" ai Premi Oscar del 1958, non riuscendo per\u00f2 a ricevere nemmeno una statuetta.\nTrama.\nNickie Ferrante \u00e8 uno scapolo che vive alle spalle delle sue varie successive fidanzate, aiutato in questo dal suo charme. Ora \u00e8 in crociera, da solo, consapevole che qualsiasi donna potrebbe essere vittima del suo fascino. Sta tornando a New York, dove a breve sposer\u00e0 un'affascinante ereditiera. Sulla nave, per\u00f2, incontra Terry, una bellissima donna anch'essa fidanzata che si trova in vacanza, mentre il suo uomo si occupa di affari. Immediatamente sulla nave tra i due si stabilisce un legame, che viene per\u00f2 soffocato nel tentativo di sfuggire ai commenti degli altri passeggeri.\nDurante una sosta del piroscafo nel porto di Villefranche-sur-Mer, Nickie ne approfitta per visitare la casa di sua nonna Janou. Terry, che pensa che Nickie stia inventando una scusa per incontrare una delle sue fiamme, decide di accompagnarlo. Nella paradisiaca casa sulla scogliera della nonna Terry scopre il grande talento di Nickie per la pittura, da lui rigettata in quanto troppo autocritico, e rimane affascinata dalla saggezza dell\u2019anziana signora che le promette di donarle il proprio scialle quando non ci sar\u00e0 pi\u00f9. Prima di lasciare la casa e salutare la nonna, Nickie la convince a suonare il piano e, mentre Terry canta, si rende conto di vedere in lei pi\u00f9 della semplice ennesima conquista.\nDi ritorno a bordo, i due si rendono conto di essere innamorati. Tuttavia entrambi capiscono che Nickie, abituato da sempre a vivere sulle spalle delle sue amanti, non sarebbe in grado di garantire alla coppia di mantenere il tenore di vita a cui entrambi sono abituati. Si danno cos\u00ec appuntamento di l\u00ec a sei mesi, il primo luglio alle 5, sulla terrazza al 102\u00ba piano dell'Empire State Building. Se Nickie sar\u00e0 riuscito a dimostrare di essere in grado di lavorare per vivere, si sposeranno.\nSbarcati, vengono accolti dai rispettivi fidanzati, con Nickie che si mostra subito freddo e distaccato verso la sua ereditiera, mentre Terry ammette al proprio fidanzato, facoltoso uomo d\u2019affari, il proprio amore per lo scapolo. Torna pertanto alla citt\u00e0 natale di Boston, dove comincia di nuovo a cantare nei teatri. L\u2019ultima sera dei suoi spettacoli chiede di poter cantare una canzone che le sta molto a cuore, quella che la nonna di Nickie aveva suonato per loro durante la sosta in Francia. Nickie decide di riprendere a dipingere e, nonostante sia disposto anche a lavori umili pur di guadagnare qualcosa, inizia a mettere da parte del denaro con la vendita dei suoi quadri.\nIl giorno dell'appuntamento, Nickie sale sulla terrazza. Terry, lievemente in ritardo, arriva con un taxi: emozionatissima, uscendo dal mezzo che l'ha portata davanti al grattacielo, mentre attraversa la strada, guarda in alto verso la terrazza e non si accorge di un'auto che sta sopraggiungendo e che la travolge. Dopo l'incidente perde l'uso delle gambe e decide di non contattare pi\u00f9 Nickie per non dover suscitare la sua piet\u00e0. L'uomo, dal canto suo, \u00e8 convinto che Terry non lo ami pi\u00f9. Decide, per\u00f2, di non tornare al vecchio stile di vita e continua a dedicarsi alla pittura.\nPassa il tempo. Nickie apprende la notizia della morte della nonna e torna in Francia. Mentre si trova in casa e si lascia andare a ricordi malinconici, viene raggiunto dal custode che gli consegna lo scialle che Janou aveva desiderato andasse a Terry. La donna, paralizzata su una sedia, lavora come insegnante in una scuola parrocchiale e una sera il suo ex fidanzato, che subito le era stato vicino dopo l\u2019incidente, la accompagna a un concerto. A fine serata, mentre sta uscendo dalla sala, Nickie, anch'egli al concerto invitato dalla ex fidanzata, vede la donna che ancora ama seduta insieme a un altro. I due si salutano ma lui, vedendola con quello che crede essere il suo fidanzato, la saluta freddamente e si allontana.\nIl giorno successivo \u00e8 Natale e Nickie, in procinto di partire, trova il modo di conoscere l\u2019indirizzo di Terry e decide di portarle il prezioso scialle della nonna. Riuscito a sapere dove abita, Nickie va subito a trovarla nel suo appartamento, ma non si rende conto della sua disabilit\u00e0, perch\u00e9 lei, durante la visita, resta sempre seduta su un divano. Lui le fa capire tutta la propria delusione nel non trovarla sul grattacielo il giorno dell\u2019appuntamento, ma lei, pur di non farsi commiserare, gli tace la sua infermit\u00e0. Nickie le consegna lo scialle rivelandole la morte della nonna, che lei aveva intuito visto che le lettere che le aveva inviato erano state rimandate indietro.\nParlando della sua attivit\u00e0 di pittore, le racconta di aver dipinto un quadro, rappresentante lei e la nonna. Ha messo moltissimo di s\u00e9 in quel quadro ed il suo gallerista lo considera il suo capolavoro. Dato il proprio coinvolgimento emotivo egli non desiderava vendere il quadro, ma il suo gallerista gli aveva rivelato che una donna su una sedia a rotelle era rimasta cos\u00ec innamorata del quadro che aveva espresso il forte desiderio di averlo. Nickie allora aveva permesso al gallerista di donare il quadro alla donna. Solo in quel momento, guardando il plaid che copre le gambe di Terry, Nickie viene assalito dal dubbio: che sia lei la persona a cui ha donato il quadro? Di scatto si dirige verso la camera da letto, apre la porta e vede il quadro appeso sulla parete. Finalmente compreso il motivo per cui non gli ha detto niente delle sue condizioni, le chiede perdono per aver dubitato di lei e i due si sciolgono in un toccante abbraccio."}
{"id": "1361648", "revid": "110157", "url": "https://it.wikipedia.org/wiki?curid=1361648", "title": "Ryl'sk", "text": "Ryl'sk (anche traslitterata come \"Rylsk\") \u00e8 una cittadina della Russia europea, nell'oblast' di Kursk; sorge lungo il fiume Sejm, 124 km a sudest del capoluogo Kursk ed \u00e8 capoluogo del Ryl'skij rajon.\nAppare nelle cronache locali a partire dall'anno 1152; lo \"status\" di citt\u00e0 \u00e8 del 1779, concessole dalla zarina Caterina II.\nSociet\u00e0.\nEvoluzione demografica.\n\"Fonte: \""}
{"id": "1361649", "revid": "80339", "url": "https://it.wikipedia.org/wiki?curid=1361649", "title": "Rylsk", "text": ""}
{"id": "1361650", "revid": "39884", "url": "https://it.wikipedia.org/wiki?curid=1361650", "title": "Thomas Flemming", "text": "Specializzato nello stile libero ha vinto due medaglie nelle staffette alle Olimpiadi di Seoul 1988."}
{"id": "1361651", "revid": "712828", "url": "https://it.wikipedia.org/wiki?curid=1361651", "title": "Szayel Aporro Grantz", "text": ""}
{"id": "1361652", "revid": "158286", "url": "https://it.wikipedia.org/wiki?curid=1361652", "title": "Presidente della Giunta provinciale", "text": ""}
{"id": "1361655", "revid": "287204", "url": "https://it.wikipedia.org/wiki?curid=1361655", "title": "Jaguar XJR-12", "text": "La Jaguar XJR-12 \u00e8 uno Sport Prototipo (diretta evoluzione della XJR-9) schierato dalla casa britannica nella 24 Ore di Le Mans 1990 e 1991, ha gareggiato anche nel campionato americano IMSA GTP tra il 1990 e il 1993.&lt;br&gt;\nCon questa vettura nel 1990 la Jaguar vinse la 24 Ore di Daytona e la 24 Ore di Le Mans con un primo e secondo posto assoluti in entrambe le corse.\nCaratteristiche tecniche.\nTelaio e corpo vettura.\nLa vettura fu costruita dalla TWR nel 1990 secondo i regolamenti della categoria FIA Gruppo C, \u00e8 inoltre conforme anche alla normativa tecnica IMSA GTP, si tratta di una stretta evoluzione della precedente XJR-9 utilizzata dalla Jaguar fino al 1989, di cui riprende gran parte dei componenti, alcuni telai della XJR-9 furono infatti convertiti in configurazione XJR-12. Dispone di un telaio monoscocca in fibra di carbonio, una carrozzeria composta da pannelli in fibra di carbonio, sospensioni a doppi triangoli sovrapposti con ammortizzatori di tipo push rod, freni a disco in carbonio autoventilati, il cambio \u00e8 di tipo manuale a 5 rapporti e la trazione \u00e8 posteriore, il peso totale del corpo vettura \u00e8 di circa 900\u00a0kg.\nMotore.\nQuesto prototipo \u00e8 mosso da un motore a combustione interna a ciclo Otto, ha un frazionamento 12 cilindri a V di 60\u00b0 fra le due bancate, la cilindrata \u00e8 di 6.995 cm\u00b3, il monoblocco e le testate sono realizzate in alluminio, la distribuzione \u00e8 a 2 valvole per cilindro, sviluppa una potenza massima di 740 CV a 7.000 giri/min e la coppia motrice raggiunge un picco di 785 Nm a 5.500 giri/min; \u00e8 montato sul telaio del prototipo in posizione posteriore centrale longitudinale. &lt;br&gt;La vettura \u00e8 anche opportunamente rivista e adattata alle regole IMSA GTP, in particolare con un motore di 6,0 litri, capace di 670 CV a 7.500 giri/min e un peso di 930\u00a0kg.&lt;br&gt; Nel 1991 la XJR-12 viene aggiornata con una nuova evoluzione del proprio motore V12 con cilindrata portata a 7.400 cm\u00b3 e capace di 750 CV, mentre sulla versione IMSA viene introdotto un V12 di 6.500\u00a0cm\u00b3 da 670 CV.\nAerodinamica.\nPer la XJR-12, utilizzata in circuiti veloci, vengono sviluppate due configurazioni aerodinamiche a basso livello di deportanza.\nConfigurazione per Daytona:\nConfigurazione per Le Mans:\nRisultati sportivi.\nLa Jaguar XJR-12 viene schierata esclusivamente in occasione delle grandi gare di durata perch\u00e9 ritenuta pi\u00f9 affidabile dal punto di vista dello stress meccanico (grazie al collaudato gruppo motore-trasmissione) rispetto alle pi\u00f9 delicate \"Jaguar XJR-10\" e \"XJR-11\" con motore sovralimentato e Jaguar XJR-14 con motore 3,5 litri atmosferico, normalmente impiegate in corse disputate sulla distanza di circa 400\u00a0km.\nNel 1990 la Jaguar impegnata nel campionato IMSA GTP, partecipa alla 24 Ore di Daytona con due esemplari di XJR-12, ottenendo i primi due posti assoluti al termine della corsa. Successivamente le due vetture vengono schierate alla 12 Ore di Sebring, una si ritira per problemi al motore, l'altra termina la gara al 3\u00ba posto finale.&lt;br&gt; Alla 24 Ore di Le Mans 1990 partecipano 4 vetture, il team inglese riesce ad imporsi piazzandosi ai primi due posti, mentre due vetture si ritirano, una per problemi al motore l'altra per un guasto alla pompa dell'acqua.\nNel 1991 alla 24 Ore di Daytona, l'unica XJR-12 presente partita dalla seconda posizione in griglia, si ritira per problemi alla pompa dell'acqua. A Sebring, la vettura conclude la corsa al 5\u00ba posto finale.&lt;br&gt;Invece, nell'ambito del mondiale prototipi, il team Jaguar stava dominando con la competitiva XJR-14, ma per la 24 Ore di Le Mans 1991 vengono schierate in gara solo le ormai collaudate XJR-12, a sorpresa la gara viene vinta dalla Mazda 787B seguita nell'ordine d'arrivo da tre Jaguar, che ben pi\u00f9 pesanti lamentano un consumo di carburante superiore al motore Wankel della pi\u00f9 leggera Mazda.\nNel 1992 a Daytona la XJR-12 ottiene il 2\u00ba posto assoluto, mentre a Sebring il 4\u00b0. Infine, nel 1993 viene schierata per l'ultima volta alla 24 Ore di Daytona, concludendo al 10\u00ba posto finale."}
{"id": "1361656", "revid": "599013", "url": "https://it.wikipedia.org/wiki?curid=1361656", "title": "Lars Hinneburg", "text": "Specializzato nello stile libero ha vinto una medaglia nella staffetta 4x100\u00a0m sl alle Olimpiadi di Seoul 1988."}
{"id": "1361658", "revid": "174925", "url": "https://it.wikipedia.org/wiki?curid=1361658", "title": "Pterigoideo esterno", "text": ""}
{"id": "1361659", "revid": "140509", "url": "https://it.wikipedia.org/wiki?curid=1361659", "title": "Mauro Pagani (album)", "text": "Mauro Pagani (1978) \u00e8 il primo album da solista di Mauro Pagani.\nDescrizione.\nPagani registr\u00f2 l'album \u2013 quasi interamente strumentale \u2013 l'anno seguente alla sua uscita dal gruppo Premiata Forneria Marconi, tre componenti del quale (Franz Di Cioccio, Patrick Djivas e Franco Mussida), figurano sul brano \"La citt\u00e0 aromatica\". Per il resto, l'album vede la partecipazione degli Area al completo (Giulio Capiozzo, Patrizio Fariselli, Demetrio Stratos e Ares Tavolazzi) e di Pasquale Minieri e Giorgio Vivaldi, gi\u00e0 membri del Canzoniere del Lazio. La cantante Teresa De Sio scrive e interpreta il testo in napoletano dell'unico brano cantato del disco: \"Argiento\". Completano la lista degli ospiti Roberto Colombo, Walter Calloni e Luca Balbo, quest'ultimo coautore del brano \"Da qualche parte fra la Calabria e Corf\u00f9 Il blu comincia davvero\". Alcuni fra i musicisti sopracitati, incluso lo stesso Pagani, confluirono l'anno seguente nel progetto \"Carnascialia\" fondato da Minieri e Vivaldi.\nTracce.\nMusiche di Mauro Pagani, eccetto dove indicato."}
{"id": "1361661", "revid": "290351", "url": "https://it.wikipedia.org/wiki?curid=1361661", "title": "Heroes", "text": ""}
{"id": "1361662", "revid": "1573940", "url": "https://it.wikipedia.org/wiki?curid=1361662", "title": "Chiesa di San Filippo Neri (Messina)", "text": "La chiesa San Filippo Neri, \u00e8 stata una chiesa nella citt\u00e0 di Messina distrutta dal terremoto del 1908. Viene attribuita all'opera di Guarino Guarini durante la sua permanenza a Messina tra il 1660 ed il 1662, durante la quale realizza la pi\u00f9 famosa chiesa della Santissima Annunziata. Tuttavia non risulta ancora chiarito il suo contributo in un cantiere probabilmente gi\u00e0 iniziato, forse su preesistenze. In effetti la Congregazione di San Filippo Neri era giunta a Messina fin dal 1618.\nStoria.\n \nLa chiesa era parte integrante del convento (\"casa\") della Congregazione dell'Oratorio di San Filippo Neri e si trovava su via \"Cardines\" in una zona chiamata \"Judaica\" o \"Giudeca\": infatti la chiesa stessa sembra sia sorta sull'area o sui resti della sinagoga medievale, eretta tra XII e XIII secolo.\nLa facciata realizzata nel '700 in pietra di Siracusa, presentava un partito centrale a due ordini sovrapposti di colonne dell'ordine composito e dell'ordine corinzio.\nLa chiesa sub\u00ec danni in un incendio del 1884. Dopo il terribile terremoto che rase al suolo la citt\u00e0, della chiesa e dell'oratorio dei Filippini non rimane alcuna traccia. Attualmente il sito \u00e8 occupato da istituti scolastici.\nOpere.\nL'interno era a tre navate, divise da due file di possenti pilastri ed ospitava numerose tele tra cui una \"Madonna con San Filippo Neri\" sull'altare maggiore ed una \"Piet\u00e0\" (ora al Museo Regionale), opere del pittore messinese Antonio Barbalonga. Dello stesso autore in sacrestia il ritratto dello zio appartenente alla Confederazione dell'oratorio di San Filippo Neri.\nTra le altre opere presenti: nella prima cappella \u00e8 documentato un quadro del Giovanni Tuccari raffigurante \"San Francesco di Sales\", nella seconda cappella l\"'Immacolata\" di Giuseppe Crestadoro; l'opera del pittore romantico Salvatore Lo Forte raffigurante \"Il beato Valfr\u00e8\"; la \"Santissima Trinit\u00e0\" di Agostino Scilla (distrutta); la \"Madonna della Vittoria\", il \"Miracolo di San Filippo Neri\", il \"San Giovanni Battista\" e il \"San Nicola\" opere di Alonso Rodriguez.\nCasa.\nCasa Religiosa di San Filippo Neri."}
{"id": "1361663", "revid": "287204", "url": "https://it.wikipedia.org/wiki?curid=1361663", "title": "Politica dell'Irlanda", "text": "Il sistema politico dell'Irlanda \u00e8 una repubblica democratica parlamentare.\nCome per altri paesi che hanno vissuto la dominazione britannica, anche il sistema politico irlandese rientra tra quelli basati sul modello Westminster.\nCostituzione.\nLa costituzione dell'Irlanda venne adottata nel 1937 con referendum popolare. \u00c8 una costituzione di tipo liberale democratico, definisce le istituzioni dello Stato e i loro ruoli e tutela una serie di diritti fondamentali. La costituzione pu\u00f2 essere emendata solo mediante referendum.\nOireachtas.\nIl parlamento irlandese si chiama Oireachtas. \u00c8 composto dal presidente della repubblica e da due camere legislative, il D\u00e1il \u00c9ireann e il Seanad \u00c9ireann.\nPresidente della repubblica.\nIl Presidente della Repubblica d'Irlanda \u00e8 il capo dello Stato. Ha funzioni prevalentemente formali e di rappresentanza, ma ha anche alcuni poteri effettivi. Non pu\u00f2 porre il veto sulle leggi approvate dalle camere, ma pu\u00f2 impugnarle presso la Corte suprema e chiedere un giudizio sulla loro costituzionalit\u00e0.\nIl mandato del presidente dura sette anni e pu\u00f2 essere rinnovato una sola volta. Possono candidarsi alla presidenza tutti i cittadini irlandesi che hanno almeno 35 anni. Per essere candidati alla presidenza, \u00e8 necessario ottenere l'appoggio di almeno 20 membri delle camere dell'Oireachtas o di almeno 4 consigli di contea. Un presidente uscente che intenda ricandidarsi pu\u00f2 direttamente nominare se stesso come candidato. Si procede poi ad un'elezione a scrutinio segreto tra i candidati alla presidenza. Se i vari partiti convergono su una persona e c'\u00e8 un unico candidato alla carica, si procede direttamente alla sua nomina come presidente.\nNell'esercizio delle suo funzioni il presidente \u00e8 assistito dal Consiglio di stato. Non \u00e8 previsto un vicepresidente.\nNel caso in cui un presidente diventi impossibilitato a svolgere le sue funzioni, muoia, si dimetta o venga posto in stato di accusa, le sue funzioni vengono svolte da una commissione presidenziale, composta dal presidente della Corte suprema e dai presidenti del D\u00e1il \u00c9ireann e del Seanad \u00c9ireann. La commissione presidenziale pu\u00f2 intervenire anche nei casi di particolare urgenza che possono accadere durante una visita all'estero del presidente in carica.\nD\u00e1il \u00c9ireann.\nIl D\u00e1il \u00c9ireann costituisce la camera bassa dell'Oireachtas ed \u00e8 la camera legislativa pi\u00f9 importante della repubblica.\nAttualmente \u00e8 composto da 166 membri. Dal 1937 agli anni sessanta ha avuto 138 membri, dagli anni sessanta fino al 1981 ne ha avuti 144. I membri del D\u00e1il sono chiamati Teachta D\u00e1la (TD). I membri del D\u00e1il sono eletti direttamente per un mandato di cinque anni. Possono candidarsi alle elezioni tutti i cittadini irlandesi che hanno almeno 21 anni e hanno la residenza permanente nel Paese. Possono votare alle elezioni tutti i cittadini irlandesi maggiorenni e tutti i cittadini britannici maggiorenni residenti in Irlanda. Per le elezioni per il D\u00e1il viene utilizzato il sistema del voto singolo trasferibile applicato a collegi multinominali.\nIl D\u00e1il \u00e8 la sola camera dell'Oireachtas che ha un rapporto di fiducia con il governo e che quindi lo nomina o pu\u00f2 costringerlo alle dimissioni. \u00c8 anche la sola camera che pu\u00f2 approvare ed emendare le leggi di spesa.\nI due principali partiti politici irlandesi, entrambi conservatori, sono il Fianna F\u00e1il (Soldati d'Irlanda, coloro che rifiutarono la separazione dell'Irlanda con gran parte dell'Ulster) ed il Fine Gael (Famiglia degli Irlandesi) nato nel 1933. Il terzo partito storicamente pi\u00f9 importante \u00e8 il Partito laburista, pi\u00f9 volte membro del governo come alleato chiave del Fine Gael.\nSeanad \u00c9ireann.\nIl Seanad \u00c9ireann costituisce la camera alta dell'Oireachtas ed ha funzioni prevalentemente consultive.\n\u00c8 formato da 60 membri, chiamati \"senatori\". Le elezioni del Seanad sono legate a quelle del D\u00e1il \u00c9ireann e devono avere luogo non pi\u00f9 di 90 giorni dopo le elezioni generali. Il Seanad non \u00e8 eletto direttamente dai cittadini: 11 senatori vengono nominati dal Taoiseach, 6 da alcune universit\u00e0 e gli altri 43 sono eletti da un corpo elettorale composto dai 60 senatori uscenti, dai 166 membri del D\u00e1il \u00c9ireann eletti alle ultime elezioni generali e da 883 membri dei 29 consigli di contea e dei 5 consigli cittadini.\nIl Seanad esamina i disegni di legge elaborati dal D\u00e1il. Ha 90 giorni di tempo per analizzarli e proporre emendamenti. Per le leggi di spesa il Seanad ha solo 21 giorni di tempo a disposizione e non pu\u00f2 emendarle, ma solo approvare delle raccomandazioni al riguardo.\nGoverno.\nIl primo ministro irlandese \u00e8 chiamato Taoiseach ed \u00e8 nominato dal presidente della repubblica su indicazione del D\u00e1il \u00c9ireann. Il Taoiseach sceglie i ministri, che non possono essere meno di sei e pi\u00f9 di quindici e che devono essere approvati dal D\u00e1il.\nIl governo deve disporre della fiducia del D\u00e1il. Se perde la fiducia, il Taoiseach deve dimettersi oppure chiedere al presidente della repubblica di sciogliere il D\u00e1il e convocare nuove elezioni generali.\nIl sistema elettorale ha portato spesso alla creazione di governi di coalizione, soprattutto nell'ultimo ventennio.\nIl governo in carica.\nL'attuale Taoiseach \u00e8 Miche\u00e1l Martin, alla guida del governo Martin, in carica dal 27 giugno 2020. La composizione del governo \u00e8 stata modificata nel luglio 2020 a seguito delle dimmisioni di Barry Cowen.\nMagistratura.\nIl sistema giuridico dell'Irlanda \u00e8 basato sulla common law.\nIl sistema giudiziario \u00e8 formato dalla Corte suprema, dall'Alta corte (una sorta di corte d'assise) e da altre corti di grado inferiore. La Corte suprema \u00e8 la pi\u00f9 alta corte d'appello ed \u00e8 formata da otto membri, a cui si aggiunge d'ufficio il presidente dell'Alta corte. Corte suprema ed Alta corte hanno il potere di giudicare sulla costituzionalit\u00e0 delle leggi e possono annullarle.\nI giudici vengono indicati dal governo e nominati dal presidente della repubblica. Possono essere rimossi solo a causa di incapacit\u00e0 o malversazione e solo con l'approvazione di entrambe le camere dell'Oireachtas.\nSettore pubblico.\nIl settore pubblico comprende la pubblica amministrazione, i servizi pubblici e le aziende pubbliche.\nLa pubblica amministrazione \u00e8 divisa in due parti, una dipendente dal governo e una dipendente dallo Stato. Quest'ultima \u00e8 indipendente dal governo. Procedure, funzioni e competenze della pubblica amministrazione sono ben definite. Nel giugno 2005 la pubblica amministrazione disponeva di circa 38.700 dipendenti.\nI servizi pubblici comprendono una molteplicit\u00e0 di corpi e agenzie. Alcuni sono legati strettamente al governo, che pu\u00f2 nominarne gli amministratori. Altri servizi sono invece relativamente autonomi. Nel giugno 2005 i servizi pubblici disponevano di circa 254.100 dipendenti.\nLe aziende pubbliche funzionano in larga parte come le altre imprese private, ma sono finanziate dallo Stato. Nel giugno 2005 disponevano di circa 57.300 dipendenti.\nAutorit\u00e0 locali.\nL'Oireachtas stabilisce il numero, le dimensioni e i poteri delle autorit\u00e0 locali mediante la legge. La costituzione richiede che i membri delle autorit\u00e0 locali siano eletti direttamente dai cittadini almeno una volta ogni cinque anni.\nIl sistema di governo locale \u00e8 stato riformato nel 2001. Attualmente esistono 34 autorit\u00e0 locali: 29 di queste sono consigli di contea e corrispondono in gran parte alla tradizionale divisione in contee, mentre le altre 5 sono consigli di citt\u00e0, dotati degli stessi poteri ma presenti nelle cinque citt\u00e0 principali del paese (Dublino, Cork, Galway, Limerick e Waterford). Nei centri urbani principali sono inoltre presenti dei consigli municipali.\nLe competenze principali delle autorit\u00e0 locali riguardano la gestione del territorio, la protezione ambientale, la manutenzione della viabilit\u00e0 e la gestione dei servizi idrici e sanitari e del sistema bibliotecario.\nIstituzioni comuni con l'Irlanda del Nord.\nL'Accordo del Venerd\u00ec Santo del 10 aprile 1998 tra governo britannico e governo irlandese relativo all'Irlanda del Nord stabil\u00ec tra le altre cose la creazione di un Consiglio ministeriale Nord/Sud e di sei organi esecutivi Nord/Sud, formati da ministri della repubblica irlandese e del governo dell'Irlanda del Nord. Questi organismi sono incaricati di coordinare alcune attivit\u00e0 ed esercitare un limitato ruolo di governo in particolari settori sull'intera isola d'Irlanda.\nPartecipazione ad organizzazioni internazionali.\nL'Irlanda \u00e8 uno Stato membro delle Nazioni Unite. Fa parte del Fondo Monetario Internazionale, dell'Organizzazione mondiale del commercio e dell'Organizzazione per la Cooperazione e lo Sviluppo Economico. Partecipa alla Corte penale internazionale.\nL'Irlanda \u00e8 uno Stato membro dell'Unione europea, del Consiglio d'Europa e dell'Organizzazione per la sicurezza e la cooperazione in Europa."}
{"id": "1361664", "revid": "30909", "url": "https://it.wikipedia.org/wiki?curid=1361664", "title": "X-Men vs Street Fighter", "text": ""}
{"id": "1361665", "revid": "21880", "url": "https://it.wikipedia.org/wiki?curid=1361665", "title": "Georg Sars", "text": "Seguendo le orme del padre Michael Sars (1805-1869), Georg Sars si occup\u00f2 prevalentemente di forme di vita marine e di acqua dolce, in particolare di crostacei (Mysidacei e Ostracodi) e di molluschi."}
{"id": "1361672", "revid": "81646", "url": "https://it.wikipedia.org/wiki?curid=1361672", "title": "Nanotubi del carbone", "text": ""}
{"id": "1361675", "revid": "6923", "url": "https://it.wikipedia.org/wiki?curid=1361675", "title": "King John's Castle", "text": "Il King John's Castle \u00e8 un castello sulla King's Island sul fiume Shannon a Limerick, in Irlanda.\nDel castello si conservano principalmente i muri esterni e le torri fortificate che sono diventate attrazioni turistiche. I resti dell'insediamento vichingo sono stati scoperti con la costruzione di un centro per turisti. Si trova nella zona della citt\u00e0 conosciuta come \"King's Island\" (Isola del Re).\nIl primo bastione stabile si deve al re vichingo Thormodr Helgason, che costru\u00ec qui una base."}
{"id": "1361677", "revid": "287204", "url": "https://it.wikipedia.org/wiki?curid=1361677", "title": "Stefano Benzi", "text": "Carriera.\nStefano Benzi inizi\u00f2 la sua carriera da giornalista a fine anni ottanta lavorando per alcune radio ed emittenti televisive liguri. A met\u00e0 degli anni novanta si trasfer\u00ec nel gruppo Eurosport e nello stesso periodo collabor\u00f2 con Telepi\u00f9, commentando alcune partite di calcio di Serie A e Serie B. Nel 2004 pass\u00f2 a Sportitalia, emittente per la quale cur\u00f2 il programma \"WWE News\" fino al 2009. Nel stesso anno divent\u00f2 direttore di Eurosport Italia."}
{"id": "1361678", "revid": "119592620", "url": "https://it.wikipedia.org/wiki?curid=1361678", "title": "WWE News", "text": "WWE News \u00e8 stata una trasmissione televisiva italiana a tema wrestling riguardante la World Wrestling Entertainment, andata in onda su Sportitalia dal 2004 al 2009 e condotta da Stefano Benzi.\nVeniva trasmesso dal luned\u00ec al venerd\u00ec dalle 14:30 alle 15:00 ed il sabato dalle 14:30 alle 15:30. Durante l'estate il programma si fermava per una pausa di alcuni mesi, per poi riprendere con una nuova stagione nel periodo autunnale.\nFormato.\nGrazie alla visione di spezzoni delle puntate di \"Raw\" e \"SmackDown\", ad interviste esclusive, a schede grafiche multimediali e all'interazione con i fan, \"WWE News\" puntava a trattare in maniera approfondita ci\u00f2 che accadeva nel mondo della World Wrestling Entertainment.\nNel corso degli anni sono state mandate in onda numerose puntate speciali del programma, soprattutto per promuovere i \"tour\" della federazione in Italia. Diversi wrestler sono stati intervistati in studio, tra cui Batista, John Cena e Rey Mysterio.\nChiusura.\nNel novembre del 2009 Stefano Benzi ha annunciato, attraverso il sito italiano di Eurosport, che \"WWE News\" sarebbe stato sospeso a tempo indeterminato a causa del suo addio a Sportitalia; da allora il programma non \u00e8 stato mai pi\u00f9 ripreso.\nSito ufficiale.\nNel novembre del 2008 \u00e8 stato inaugurato il sito ufficiale della World Wrestling Entertainment in lingua italiana, curato da Stefano Benzi e da altri giornalisti di Sportitalia; l'Italia divenne cos\u00ec il primo ed unico paese al mondo, al di fuori degli Stati Uniti, ad avere un sito ufficiale della WWE nella sua lingua madre.\nIn seguito alla cancellazione del programma nel 2009 \u00e8 terminata anche la collaborazione con la WWE per il sito italiano, che ad oggi non \u00e8 pi\u00f9 presente sul web."}
{"id": "1361679", "revid": "767487", "url": "https://it.wikipedia.org/wiki?curid=1361679", "title": "Sven Lodziewski", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Seoul 1988."}
{"id": "1361681", "revid": "228587", "url": "https://it.wikipedia.org/wiki?curid=1361681", "title": "Filippi (famiglia)", "text": "Filippi \u00e8 un'antica famiglia patrizia fiorentina, probabilmente d'origine romana (gens Marcia Filippi, come dai testi citati in bibliografia ai nn. 13 e 54).\nLe origini leggendarie.\nSecondo la leggenda medievale, il patrizio romano Quinto Marcio Filippi di Montefilippi fu compagno di gesta di Uberto Cesare, figlio di Catilina e fondatore della schiatta degli Uberti. Marcio, oriundo di Roma, fece costruire il Campidoglio di Firenze: infine accompagn\u00f2 Uberto in Germania, dove Ottaviano Augusto li aveva mandati a sedare una rivolta di sassoni. Il fondatore storico della famiglia fu Braccio Filippi, armato cavaliere da Carlo re dei Franchi nel 786.\nAnche suo figlio Brunello fu armato cavaliere da Carlo Magno, nell'805 (alcuni autori confondono i due come un unico personaggio, come per es. Ricordano Malispini nella sua \"Storia fiorentina: dall'edificazione di Firenze fino al 1282, seguitata poi da Giacotto Malespini fino al 1286\", Livorno, Glauco Masi, 1830, Volume 1, pag. 147)). Avevano come feudo Montefilippi, nella val di Greve, dove sorgeva il loro castello. All'inizio dell'XI secolo avevano abbandonato il feudo per inurbarsi a Firenze, mantenendo la signoria e costruendo una torre nel primo cerchio. Menzionata fra le famiglie potenti della citt\u00e0, da rami collaterali diede origine agli Strozzi, ai Gualfreducci, ai Bartoli Filippi, alla famiglia francese Philippy de Bucelli, e, sebbene con qualche incertezza storica, alla famiglia de' Gondi. \u201cGli antichi storici e genealogisti che scrissero dei Gondi, raccolsero volentieri la tradizione che li faceva discendere dai Filippi posti da Dante fra i pi\u00f9 antichi abitatori di Firenze; pi\u00f9 precisamente da quel Braccio Filippi armato cavaliere da Carlo Magno nel 786. Ma \u00e8 una tradizione che non si appoggia ad alcun documento; e sembra perci\u00f2 preferibile considerare come loro capostipite quell'Orlando di Bilicozzo, che nel 1197 sedeva nel consiglio del Comune\u201d (Vittorio Spreti, Enciclopedia storico-nobiliare italiana, Vol. 3, Bologna, Arnaldo Forni Editore, 1981).\nPi\u00f9 tardi si legge il nome di Uguccione di Gianni Filippi tra i Consiglieri che ratificarono la pace con i senesi nel 1201. Durante il XIII secolo decadde politicamente in quanto ghibellina. Dante cita i Filippi tra le antiche famiglie fiorentine in decadenza (Paradiso, XVI, 89).\nStoria.\nNonostante il declino politico, a Firenze la famiglia si distinse ancora con Filippo e Rustichello, poeti stilnovisti, e con alcuni priori tra cui Uguccione (Guccius), priore nel 1300. Nel XIII sec. si annovera anche un beato fra' Matteo Filippi, dell'Ordine dei Predicatori. Nell'anno 1302 un Gherardo Filippi, bandito da Carlo d'Angi\u00f2, and\u00f2 esule a Venezia staccandosi dal ceppo fiorentino della famiglia. Suo figlio Pietro comand\u00f2 nel 1327 due triremi offerte alla Repubblica dalle isole di Pago e di Brazza. La famiglia, stabilitasi infine nell'isola di Brazza, prosper\u00f2, separandosi dal ramo che ottenne la cittadinanza originaria di Venezia e che s'estinse alla fine del '700 (v. Tassini, bibliogr. n. 75). Nel 1389 moriva a Candia il capitan da mar Andrea; nel 1436 Giorgio rappresentava Brazza davanti al senato veneziano e al doge Francesco Foscari, ottenendo l'approvazione dello statuto dell'isola. Nel 1490 il generale Loredan invi\u00f2 due galee al comando di Nadal Salamon e Pietro Filippi allo stretto dell'isola di Veglia per tagliare i rifornimenti dei Turchi. Nel 1498 moriva in un fortunale il sopracomite di galea Raffaele. Seguirono numerosi giuristi e militari al servizio della Serenissima. Negli anni 1483, 1563 e 1579 i Filippi erano annoverati tra le famiglie che eleggevano gli abati di Povlia Comenda, l'abbazia benedettina di S. Giovanni della met\u00e0 del XIV secolo. Girolamo fu uno dei nobili che nel 1565 eman\u00f2 la sentenza nella controversia tra gli abitanti di Brazza e il doge Francesco Dandolo, in merito ad alcune donazioni, che si risolse a favore degli abitanti dell'isola.\nGiovanni Vincenzo de Filippi (1656-1738) dell'Ordine dei Servi di Maria, fu vescovo prima di Zante e Cefalonia nell'anno 1698, poi di Caorle nell'anno 1718. Nel 1750 Giovanni si trasfer\u00ec a Zara. Suo figlio Petrus (1754-1806), su incarico della Serenissima, divenne controllore dei beni ecclesiastici di Dalmazia. Con la caduta della Repubblica di Venezia, Petrus, iscritto al capitolo nobiliare di Scardona e diventato avvocato, nel 1806 rappresent\u00f2 l'Impero austriaco nelle trattative per la cessione del Regno delle Province Illiriche all'Impero napoleonico. Il rappresentante francese, col. Louis Jean Baptiste Simonet visconte di Maisonneuve, in seguito, si accas\u00f2 con Orsola Filippi (1807). Il loro figlio, com.te di vascello Alexandre Amed\u00e9e (1809 + 1872), non ebbe figli, ragion per cui i Filippi ereditarono il castello du Serret a Saint-Marcel-les-Sauzet. In questa famiglia, erede dei beni e titoli degli estinti conti Fondra-Ferra di Zara, si distinsero in Dalmazia con Gian Giuseppe (1792-1851), deputato alla Dieta del Regno di Dalmazia e corrispondente di Nicol\u00f2 Tommaseo, e Natale (1822-1871), anch'egli deputato e insigne giurista.\nNel 1848 le leggi feudali furono abolite in tutto l'Impero austro-ungarico: tuttavia Ulbo rimase feudo dei Filippi fino al 13 maggio 1900 quando Donato (1826-1912) concesse la libert\u00e0 all'isola. La popolazione eresse nella piazza di Ulbo un cippo, tuttora \"in situ\", con un ringraziamento epigrafico a Donato Filippi. Natale (1895-1959) fu celebre entomologo, letterato e patriota. La famiglia rimase in Dalmazia fino al 1943, anno in cui ripar\u00f2 a Venezia in seguito agli eventi bellici della seconda guerra mondiale. Il figlio Gian Giuseppe (1947), indologo, \u00e8 stato professore ordinario all'Universit\u00e0 Ca' Foscari di Venezia. Questa famiglia s'\u00e8 ripetutamente imparentata con i Minucci di Conegliano, con i da Lisca di Verona, i Difnico, i Detrico,(poi Gliubavac Detrico nella cui famiglia si estinsero i Frangipane di Veglia dando origine ai Gliubavac Detrico Frangipane poi estinti nei conti Damiani di Vergada Detrico Frangipane i cui discendenti in linea maschile sono tuttora in essere come alcuni in linea femminile, i conti Palcich da cui i Rosati di Monteprandone de Filippis D\u00e8lfico) i conti Bailo e i conti de' Fenzi di Sebenico, con gli Alacevich di Macarsca, con i conti de Nassi, de Fanfogna, con i da Parma Lavezzola, i Nachich von Osljak, i conti de' Borelli di Vrana, i Felicinovich von Treustern, gli Hilgers von Hilgersberg di Zara, con gli Ivellio della Brazza, con gli Agazzi di Bergamo e Sebenico e con le famiglie dei conti veneti di Dalmazia Corner e Contarini.\nLa famiglia Filippi attualmente risiede nella Marca Trevigiana."}
{"id": "1361685", "revid": "712828", "url": "https://it.wikipedia.org/wiki?curid=1361685", "title": "Nnoitra Jirga", "text": ""}
{"id": "1361691", "revid": "1543377", "url": "https://it.wikipedia.org/wiki?curid=1361691", "title": "Autostrada a idrogeno", "text": "L'autostrada ad idrogeno \u00e8 un'autostrada od altra arteria stradale munita di una rete di distributori di idrogeno sufficiente a permettere il transito agli autoveicoli alimentati ad idrogeno.\nLe autovetture ad idrogeno possono essere realizzate in molteplici modi, usando le pile a combustibile o dei motori a combustione interna modificati, e non hanno alcuna emissione inquinante. La produzione di idrogeno viceversa pu\u00f2 essere inquinante se l'elemento viene prodotto utilizzando energia elettrica non ricavata da fonti energetiche alternative.\nI problemi che ostacolano un decollo dell'economia dell'idrogeno sono la produzione (per produrre idrogeno solitamente si inquina molto pi\u00f9 che usando il combustibile fossile, a causa dei rendimenti), lo stoccaggio e la distribuzione (maneggiare l'idrogeno \u00e8 pericoloso quanto qualsiasi combustibile gassoso).\nUno sviluppo strettamente legato \u00e8 l'implementazione del trasporto urbano con autobus ad idrogeno, che si avvantaggia della maggiore strutturazione tipica di un servizio pubblico.\nStazioni ad idrogeno.\nUna stazione ad idrogeno \u00e8 una stazione dedicata alla distribuzione ed eventualmente alla produzione localizzata di idrogeno per autotrasporto. La funzione di \"stazione di rifornimento\" viene spesso affiancata alla funzione di \"impianto di produzione\" a causa della difficolt\u00e0 di trasporto e stoccaggio per l'idrogeno, che rendono preferibile la produzione distribuita.\nImplementazioni.\nAd inizio secolo, l'offerta di stazioni di rifornimento si \u00e8 ampliata a livello mondiale, ma \u00e8 ancora allo stadio embrionale. La sostituzione della esistente rete di distribuzione a benzina e gasolio nei soli USA costerebbe 500 miliardi di dollari."}
{"id": "1361694", "revid": "66003552", "url": "https://it.wikipedia.org/wiki?curid=1361694", "title": "Grandi Motori Trieste", "text": ""}
{"id": "1361701", "revid": "1305772", "url": "https://it.wikipedia.org/wiki?curid=1361701", "title": "Automotrice FS ALn 56", "text": "L'automotrice ALn 56 \"serie 1000\" \u00e8 una automotrice a motore termico alimentato a gasolio costruita dalla Fiat Ferroviaria per il servizio viaggiatori veloce delle Ferrovie dello Stato e di altre societ\u00e0 ferroviarie negli anni trenta. Ne \u00e8 stata costruita anche una versione con motore termico a benzina denominata automotrice ALb 56. Fanno parte dello stesso gruppo ALn 56 le automotrici costruite dalla Breda (\"serie 2000\") e le sei di costruzione Ansaldo (\"serie 4000\"). Sempre la Ansaldo dalla ALn56 svilupp\u00f2 la littorina blindata Ansaldo Libli, impiegata durante la seconda guerra mondiale.\nStoria.\nLe ALn 56 Fiat.\nLe automotrici del gruppo ALn 56, immatricolate dalle FS con i numeri da 1001 a 1110, rappresentano uno dei pi\u00f9 importanti lavori progettuali di un rotabile specializzato per servizi viaggiatori veloci ad uso universale per linee pianeggianti ed acclivi, e per ogni tipo di scartamento ordinario.\nNegli anni del primo dopoguerra la ripresa economica e l'aumentata esigenza di mobilit\u00e0 rendevano sempre pi\u00f9 urgente l'incremento dell'offerta di servizi ferroviari pi\u00f9 rapidi e allo stesso tempo pi\u00f9 economici. La serie venne immessa in servizio nel 1934 riscuotendo immediatamente il gradimento dell'utenza ferroviaria che le continu\u00f2 ad attribuire il soprannome di \"Littorina\" essendo la stessa molto simile alla \"cugina\" ALb 48 che questo soprannome aveva ricevuto sul campo pochi anni prima.\nVennero costruite in due sottoserie con lievi differenze; la prima da 1001 a 1010 e la seconda da 1011 a 1110.\nDello stesso modello ne vennero costruite anche per varie ferrovie concesse ed anche a scartamento ridotto.\nCon le stesse caratteristiche estetiche e meccaniche venne realizzata nel 1935 anche una versione a benzina che fu denominata ALb 56.\nNumerosi esemplari di automotrici derivate dalle ALn 56 furono inoltre realizzati da FIAT per altre imprese ferroviarie italiane ed estere, con scartamenti che andavano dal \"ridotto italiano\" da 950\u00a0mm a quello iberico da 1.674\u00a0mm. Fra le unit\u00e0 presenti in Italia, le 5 costruite per la Ferrovia della Val d'Orba come versione 045, si distinguevano per la presenza del terzo faro centrale sopra le cabine di guida.\nL'automotrice ANz 601 della SAIET, societ\u00e0 esercente della ferrovia Pisa-Tirrenia-Livorno, corrispondeva alla \"serie 018\": tale veicolo, acquisito come riserva rispetto ai mezzi a trazione elettrica, fin\u00ec per essere utilizzato in maniera promiscua con le pi\u00f9 moderne ANz 602-604 sella stessa societ\u00e0 per i servizi sulla tranvia Pisa-Pontedera/Calci. Alla chiusura dell'impianto pisano, l'ANz 601 fu ceduta alla SEPSA.\nALb 56, la versione a benzina.\nNel 1935 vennero consegnate anche 50 unit\u00e0, identiche alla versione a motore diesel nelle caratteristiche e nelle prestazioni ma con motore Fiat tipo 235-A alimentato a benzina. Con questa serie, immatricolata come ALb 56.101-150, si concluse la costruzione di automotrici Fiat a benzina. In virt\u00f9 del motore pi\u00f9 leggero la massa del rotabile era di 20,5\u00a0t anzich\u00e9 di 23. Dopo la seconda guerra mondiale le sopravvissute ai bombardamenti vennero trasformate per il funzionamento a metano, ma poco per volta vennero accantonate o trasformate in rimorchi.\nALn 56 a completa aderenza.\nNel 1936 le Ferrovie dello Stato cercarono di velocizzare il servizio anche sulla linea a cremagliera Paola-Cosenza forti delle positive esperienze condotte sulle linee secondarie di tutta la rete italiana. Venne quindi ordinato un lotto di 5 automotrici, immatricolate nel 1937, con la trasmissione del moto estesa a tutte le ruote raddoppiando quindi la massa aderente del mezzo. Venne montato il motore Fiat tipo 356 da 105 CV a 1700 g/m e un rapporto al ponte corto pi\u00f9 conveniente nella marcia in salita. Inoltre venne montata una ruota dentata per ogni carrello che non contribuiva alla trazione, che avveniva a sola aderenza naturale, ma serviva ad assicurare l'immobilizzazione dell'automotrice in caso di arresto sulla cremagliera.\nL'anno successivo ne venne ordinato un successivo lotto di 5 unit\u00e0, che furono immatricolate nel 1938. Le dieci automotrici che ebbero la carrozzeria uguale a quella delle ALn 556, con frontale aerodinamico e arrotondato, vennero immatricolate nel parco FS come ALn 56.1901-1910. Le macchine prestarono servizio fino alla met\u00e0 degli anni settanta.\nLe ALn 56 Breda.\nNel 1935 le Ferrovie dello Stato ordinarono un lotto di 90 automotrici tipo 56 posti anche alla Breda di Milano.\nNonostante venissero immatricolate nello stesso gruppo ALn 56, queste erano delle macchine del tutto diverse, pi\u00f9 evolute, sia nella carrozzeria che nella motorizzazione. Erano dotate di caratteristici radiatori frontali di raffreddamento che in seguito, nel dopoguerra vennero spostati lateralmente in maniera analoga a quelli delle successive serie Breda. Anche le prestazioni erano superiori: infatti raggiungevano i 140\u00a0km/h.\nEbbero vita notevolmente pi\u00f9 lunga delle sorelle Fiat, giungendo funzionanti fino alla fine degli anni ottanta.\nQuattro unit\u00e0 di questa serie, ovvero la 2001, la 2006, la 2009 e la 2010, gi\u00e0 assegnate al Deposito Locomotive di Fabriano, furono cedute dalle FS alla Societ\u00e0 Nazionale Ferrovie e Tramvie (SNFT) che le riadatt\u00f2 per l'uso sulle sue linee sociali e le immatricol\u00f2 nella serie An 64. Furono applicati propulsori AEC a sei cilindri con una potenza di 90\u00a0kW, mentre la velocit\u00e0 massima fu ridotta a 95\u00a0km/h. Furono accantonate dalla SNFT nel biennio 1982-83.\nLe ALn 56-ALg 56 Ansaldo.\nNel 1939 anche l'Ansaldo si propose come costruttore di automotrici leggere. Forn\u00ec alle FS un lotto di tre ALn 56 dall'estetica molto pi\u00f9 moderna e dalle buone prestazioni, con motorizzazione convenzionale a gasolio e cambio meccanico a 4 marce e una velocit\u00e0 di 120\u00a0km/h, che vennero immatricolate come 4001-4003. Forn\u00ec inoltre un lotto di 3 ALg 56 caratterizzate dal motore alimentato a \"gas povero\", ottenuto dal carbone di legna in un gasogeno installato all'incirca a met\u00e0 della cassa di fronte al WC. Dopo la guerra verranno tutte cedute alla Ferrovia Mantova-Peschiera e rimotorizzate differentemente.\nTecnica.\nALn 56 Fiat.\nLe automotrici ALn 56 rappresentano la naturale evoluzione delle automotrici ALb 48 a benzina, costruite dalla Fiat su indicazioni del Servizio Materiali e Trazione delle Ferrovie dello Stato per la modernizzazione del servizio viaggiatori sulle linee italiane .\nLa cassa era a struttura tubolare saldata e poggiava direttamente sui due carrelli mediante un perno e dei rulli di scorrimento. Sulle testate era ricavato il dispositivo di aggancio a barra rigida che serviva per trazione e limitata spinta in manovra. I respingenti sulle testate avevano una limitata funzione, poco pi\u00f9 che decorativa, non essendo in grado di sopportare urti o forti compressioni.\nI carrelli erano molto semplici, con un telaio in acciaio saldato formato essenzialmente da due longheroni su cui poggiava la cassa per mezzo di rulli scorrevoli. Le sospensioni erano a balestra corta di tipo camionistico. La sede del perno era in posizione asimmetrica rispetto al centro del telaio per aumentare il peso gravante sull'asse motore. Il motore era posto sopra il primo asse e tutta la meccanica era contenuta entro il carrello. Ci\u00f2 permetteva una rapida sostituzione del tutto in caso di serio guasto.\nLe ALn56 montavano un motore diesel, tipo 355C ad iniezione diretta, a sei cilindri in linea, di cilindrata 8.355, capace di erogare 80 cavalli a 1700 giri al minuto. Il motore era un classico tutto in ghisa con distribuzione a valvole in testa e rapporto di compressione di 15:1.\nLa struttura del motore, montato sul carrello all'altezza del primo asse, con la sua accessibilit\u00e0 per la manutenzione, rappresentava un salto di qualit\u00e0 rispetto alla tecniche obsolete delle automotrici fino ad allora costruite. La trasmissione del moto alle ruote avveniva per mezzo di un gruppo frizione a dischi multipli collegato al cambio meccanico di tipo Fiat a 4 marce e da questo con un albero di trasmissione con doppio giunto elastico scorrevole a guide scanalate che trasmetteva il moto ad un ponte riduttore (rapporto 1/2,44) munito di dispositivo \"ruota libera\". I radiatori di raffreddamento, ad acqua, erano posti frontalmente ai motori in posizione esterna sulle due testate dell'automotrice. Queste soluzioni saranno uno standard per tutte le successive serie di automotrici delle F.S. della prima generazione.\nL'impianto elettrico era a 24 volt con batterie ricaricate da una dinamo per motore. Due compressori Westinghouse fornivano l'aria compressa per i servizi ausiliari e per il freno.\nL'impianto frenante era composto da un freno ad aria compressa agente sulle ruote mediante ganasce e tamburo, di derivazione automobilistica e un freno a mano agente sul carrello sottostante.\nALn 56 Breda.\nA differenza delle ALn Fiat la carrozzeria non era di tipo automobilistico ma prettamente ferroviario. Migliore era il comfort e la forma della carrozzeria con il frontale pi\u00f9 slanciato ed aerodinamico. Il carrello era senz'altro pi\u00f9 stabile e la prova era evidente nelle maggiori prestazioni in velocit\u00e0 raggiunta: 140\u00a0km/h. In virt\u00f9 delle buone prestazioni le Breda trovarono mercato anche nelle ferrovie bulgare e jugoslave. Caratteristico era il banco di guida per la presenza di un volante che serviva alla preselezione delle marce.\nIl motore a gasolio era della stessa Breda, inizialmente tipo AEC da 95\u00a0kW, in seguito sostituito dal tipo D17 da 118\u00a0kW a 1800 g/min a 6 cilindri, verticale a iniezione indiretta. Contestualmente alla sostituzione del motore con il D17, avente un regime di rotazione pi\u00f9 basso rispetto all'AEC (1800 contro 2000 g/min), la velocit\u00e0 massima di queste automotrici pass\u00f2 da 140 a 120\u00a0km/h. La trasmissione era idraulica a volano fluido e il cambio epicicloidale Wilson, quindi con un innesto molto pi\u00f9 dolce e progressivo. Il sistema frenante era doppio, ad aria compressa con freni a ceppi sulle ruote e moderabile.\nUna piccola serie di ALb 56, con motore a benzina, venne costruita anche dalla Breda nel 1935 e numerata da 201 a 210. Aveva le stesse caratteristiche generali della versione a gasolio, ma erano equipaggiate con un motore a benzina Breda tipo T10. La modifica a metano (prevista durante la guerra ed attuata su molte altre automotrici analoghe anche nel dopoguerra per sfruttare i giacimenti di gas naturale del nord Italia) su queste automotrici non fu attuata stante la difficolt\u00e0 di piazzare un numero elevato di bombole per assicurare una ragionevole autonomia al rotabile, dovuta al maggior consumo del motore Breda in confronto agli analoghi Fiat 235A e 255 che equipaggiavano le ALb 48, 56, 64 e 80.\nTrasformazioni.\nPoco prima del 1940 le FS trasformano otto unit\u00e0 ALn 56 Fiat adeguandole al servizio misto viaggiatori-postale che vengono rinumerate ALDUn 28.1001-1008, con 28 posti a sedere e grande compartimento postale. In seguito altre due unit\u00e0, assieme ad una ALDUn 28 ritrasformata, costituiranno la serie ALDUn 32.1101-1103.\nPer far fronte alle necessit\u00e0 di rinnovamento del proprio parco, fra il 1947 e il 1948 la Societ\u00e0 Tramvie Vicentine (poi FTV) acquistarono dalle FS 12 automotrici dei tipi ALb 56, ALn 56 e ALn 556, dalle quali vennero ricavate 8 automotrici, 3 rimorchiate e una locomotiva impiegate fino alla loro soppressione sulle relazioni Vicenza-Bassano del Grappa e Vicenza-Noventa.\nNel 1968 le FS trasformarono anche 2 unit\u00e0 ALn 56 Breda (2026 e 2060) adeguandole al servizio misto viaggiatori-postale. Vennero rinumerate ALDn 32 con 32 posti a sedere e grande compartimento postale. L'automotrice \u00e8 sempre stata assegnata al deposito locomotive di Fabriano (Ancona), prestando servizio principalmente sulla linea Pesaro - Urbino. Essendo spesso utilizzata per il trasporto di pulcini vivi era stata soprannominata la \"Pulcina\" o la \"Piccionaia\". Le ALDn 32 rimasero in servizio fino al 1977, anche se formalmente risultavano disponibili al servizio fino al 1985 (ma in condizioni di scarsa efficienza). Tutte le unit\u00e0 risultano radiate e demolite.\nUn'automotrice ALn 56 Breda (ALn 56 2042) fu trasformata nel 1968 in veicolo antincendio e rinumerata AI 56. Questo veicolo fu equipaggiato con numerosi mezzi antincendio (schiuma chimica, schiuma aerata, triclorometano e nebbia idrocarbonica), utilizzando i compartimenti viaggiatori come compartimenti di servizio per l'alloggiamento dei macchinari e dei serbatoi di liquidi estinguenti. L'aumento della massa del veicolo (da 29 a 38 tonnellate)dovuto alla presenza dei liquidi limit\u00f2 la velocit\u00e0 massima dell'automotrice a 80 km/h. Pensata per l'impiego antincendio nella galleria dell'appennino sulla linea Bologna - Firenze, doveva in origine stazionare permanentemente nella stazione di San Benedetto Val di Sambro. La mancanza di personale abilitato alla sua condotta nella suddetta stazione, e la riluttanza del personale del Servizio Lavori delle FS a conseguire l'abilitazione a un veicolo da impiegare in situazioni di pericolo, portarono a cambiare l'assegnazione al deposito di Bologna. Soprannominata \"La pompiera\", non risulta mai utilizzata nel suo compito previsto. Accantonata dal 1972 a Foggia, \u00e8 stata successivamente demolita.\nUn'altra ALn 56 Breda (la 2037) del deposito di Fabriano, \u00e8 stata attrezzata nel 1981 ad aula mobile per corsi d'istruzione ai ferrovieri sul tema della sicurezza. Modificato il suo interno in modo da ospitare un'aula e ridipinta in una vivace colorazione grigio chiaro e azzurro con strisce nere, gialle e rosse, \u00e8 stata definitivamente accantonata sul finire degli anni ottanta e successivamente demolita.\nLa ALn 56 2086 \u00e8 stata modificata per un breve periodo di prova nel 1951, sostituendo il volano fluido (giunto idraulico) di serie con uno speciale accoppiamente detto \"giunto fluidometallico Ranzi\". In pratica in questo tipo di giunto, al fluido oleodinamico erano sostituite sferette di ghisa che agivano da \"fluido\" esattamente come in un giunto normale. Analogo esperimento ebbe luogo anche sull'automotore 213.920, prototipo costruito da Ranzi.\nDopo il periodo di prova (non del tutto soddisfacente), l'automotrice \u00e8 stata ripristinata nelle condizioni iniziali.\nDeposito locomotive di assegnazione.\nLe automotrici del gruppo ALn 56 Fiat si diffusero capillarmente in quasi tutta la rete nazionale italiana delle FS ed anche presso societ\u00e0 ferroviarie in concessione. Meno diffuse invece le ALn 56 Breda che scesero anche pi\u00f9 a sud del compartimento di Napoli (Salerno ad esempio: vi sono foto delle automotrici in stazione a Lagonegro, dove iniziava la linea ex F.C.L. a scartamento ridotto per Castrovillari- Spezzano Albanese).\nL'intero gruppo ALn 56.19xx venne assegnato al Deposito locomotive di Paola."}
{"id": "1361702", "revid": "124316437", "url": "https://it.wikipedia.org/wiki?curid=1361702", "title": "Base (aritmetica)", "text": "In matematica, la base di un sistema di numerazione posizionale \u00e8 il numero di cifre distinte, inclusa quella per lo 0, che il sistema usa per rappresentare i numeri. \nLa rappresentazione in base 10 \u00e8 l'ordinaria scrittura dei numeri a cui siamo abituati.\nDefinizione.\nUn numero naturale \"n\" viene rappresentato in base \"b\" associando una sequenza finita di numeri naturali\nformula_1\nciascuno scelto tra \"0\" e \"b-1\" in modo tale che valga l'uguaglianza:\nSi pu\u00f2 dimostrare che questa associazione definisce una corrispondenza biunivoca tra l'insieme dei numeri naturali e l'insieme delle sequenza finite composte da numeri scelti tra \"0\" e \"b-1\".\nPer segnalare che un numero \u00e8 rappresentato in una certa base, la si pu\u00f2 indicare al suo pedice, ad esempio: 1101012=5310.\nVisto che in una base \"b\", il numero \"b\" \u00e8 sempre scritto come \"10\" (dato che \"b\"=1\u00b7b1+0\u00b7b0), nella rappresentazione della base numerica potrebbe essere consigliabile l'uso di \"9+1\" o \"A\" al posto di un autoreferenziale \"10\", il cui contenuto, visto il contesto, potrebbe risultare non univoco e quindi paradossale.\nIn una data base \"b\", i numeri razionali rappresentabili con un numero finito di cifre dopo la virgola sono tutti e soli quelli che, espressi sotto forma di frazione irriducibile \"m\"/\"n\", non hanno fattori primi di \"n\" che non siano anche fattori primi di \"b\".\nAd esempio, i fattori primi di 10 sono 2 e 5, per cui le frazioni che generano numeri periodici in base 10 sono quelle che (ridotte in forma normale) al denominatore hanno fattori primi diversi da 2 e da 5.\nI numeri irrazionali non sono esprimibili con un numero finito di cifre in nessuna base.\nSimboli di cifra.\nPer basi minori o uguali a 10, generalmente si usano le comuni cifre 0, 1, 2, 3, 4, 5, 6, 7, 8 e 9.\nPer basi maggiori di 10, \u00e8 necessario introdurre altri simboli, di solito lettere. Nel sistema esadecimale sono usate le cifre 0, 1, 2, 3, 4, 5, 6, 7, 8, 9, A, B, C, D, E ed F. Cos\u00ec, ad esempio, F3A0 in base 16 equivale a 62368 in base 10. Un sistema di numerazione di base 2B o 2B+1 pu\u00f2 anche usare B cifre, di cui alcune segnate e che valgono come negative, ovvero N, ..., 2, 1, 0, 1, 2, ..., N. In questo caso si parla di sistema bilanciato; si veda ad esempio il sistema ternario bilanciato.\nEsempi di conversione di base.\nDa base diversa da 10 alla base 10.\nPer scrivere un numero in base diversa da 10 in un numero in base 10 si deve in primo luogo scriverlo sotto forma polinomiale.\nRiportiamo un esempio che risulta di pi\u00f9 facile comprensione rispetto a una spiegazione astratta del caso generale.\nPer trasformare, ad esempio, il numero (1010)2 dalla base 2 alla base 10:\nDalla base 10 a una base diversa da 10.\nPer trasformare un numero in base 10 nella corrispondente scrittura in una base diversa da 10 operiamo con divisioni successive e in particolare dobbiamo tenere in considerazione di quozienti (q) e resti (r) di ogni divisione.\nAnche in questo caso riportiamo un esempio.\nVogliamo trasformare il numero 428, appartenente al sistema decimale, nel numero corrispondente nella base 6:\nIl procedimento \u00e8 terminato, perch\u00e9 q=0.\nScrivendo i resti ottenuti a partire dall'ultimo fino al primo otteniamo il numero (1552)6 che \u00e8 il numero cercato.\nImplementazione dell'algoritmo.\nSegue un'implementazione dell'algoritmo per la conversione di base di un numero.\n// Converti il valore 'from_value', scritto in base 'from_base', in base 'to_base', e salva il risultato in 'to_value'\nbool tobase(char *from_value, char *to_value, int from_base, int to_base)\n double value = 0;\n int value_size;\n for (value_size = 0; from_value[value_size] != '\\0'; ++value_size);\n for (int pos = 0, exp = value_size-1; exp &gt;= 0; ++pos, --exp)\n if (!(from_value[pos]-'0')) continue;\n if (from_value[pos] &gt;= '0' &amp;&amp; from_value[pos] &lt;= from_base-1+'0') value += pow(from_base, exp)*(from_value[pos]-'0');\n else if (from_value[pos] &gt;= 'A' &amp;&amp; from_value[pos] &lt;= from_base-11+'A') value += pow(from_base, exp)*(from_value[pos]-'A'+10);\n else if (from_value[pos] &gt;= 'a' &amp;&amp; from_value[pos] &lt;= from_base-11+'a') value += pow(from_base, exp)*(from_value[pos]-'a'+10);\n else return false; // Errore durante la conversione\n int digits = 0;\n for (int i = 0; i &lt; MAX_LENGTH; ++i) to_value[i] = '0';\n while (value &gt; 0)\n int fact = value, exp;\n for (exp = 0; fact/to_base&gt;0; ++exp)\n fact/=to_base;\n if (!digits) digits = exp;\n value -= pow(to_base, exp)*fact;\n if (fact &gt; 9) to_value[digits-exp] = 'A' + fact-10;\n else to_value[digits-exp] = '0' + fact;\n to_value[digits+1] = '\\0';\n return true; // Conversione riuscita\nGeneralizzazioni del concetto di base.\nLe basi comunemente usate sono tutte numeri naturali, ma si possono costruire anche sistemi di numerazione basati su basi negative, non intere (come la base aurea) e complesse."}
{"id": "1361708", "revid": "2011108", "url": "https://it.wikipedia.org/wiki?curid=1361708", "title": "Vortigern", "text": "Viene descritto dalle fonti storiche e letterarie come crudele e privo di scrupoli nel suo tentativo di unificare la Britannia, e quindi come uno dei peggiori re britannici. \"Vortigern\" non \u00e8 probabilmente un nome proprio, ma piuttosto un titolo che significa \"despota\" (\"Wawr-Tigherne\" o \"capo assoluto\"). Viene anche identificato come colui che, nel 449, chiam\u00f2 i Sassoni, insieme agli Juti e agli Angli, per combattere come mercenari, aprendo cos\u00ec a costoro la conquista dell'isola. \nSebbene gli storici concordino nel considerare Vortigern come un personaggio realmente esistito, gran parte della tradizione che lo riguarda \u00e8 costituita da leggende e racconti epici. Anche a causa di un'incerta etimologia, sono diffuse numerose trascrizioni del suo nome, tra cui Vortiger, Vortigen, Vortingen, Vortingern, Gwrtheyrn in gallese e Urtigernus in latino.\nTra le varie leggende che circondano questo sovrano, spiccano pi\u00f9 di tutte quelle appartenenti al Ciclo Arturiano.\nSecondo alcuni autori medioevali, infatti, Vortigern \u00e8 estremamente legato alla figura del Mago Merlino, e soprattutto nei racconti pi\u00f9 famosi (come quelli di Goffredo di Monmouth, Robert de Boron e quelli del Lancillotto in prosa) Vortigern viene ucciso e in seguito succeduto da una ribellione causata da Ambrosio Aureliano e da Uther Pendragon (ovvero lo zio e il padre del famoso Re Art\u00f9).\nIl contesto storico.\nMan mano che la crisi dell'Impero romano d'Occidente si andava accentuando, la Britannia diventava progressivamente meno controllabile e meno conveniente da gestire per Roma. Attorno al 350, quando le legioni stanziate nell'isola non ricevettero pi\u00f9 rinforzi dal potere centrale (gli ultimi rinforzi erano composti da mercenari barbari di stirpe iranica, gli Alani e i Sarmati, nella cui mitologia si trovano leggende assimilabili alla saga arturiana de \"La spada nella roccia\"), la situazione precipit\u00f2. Anche la Britannia era soggetta a sempre maggiori attacchi dall'esterno: da parte dei Sassoni dall'est, dagli Irlandesi da ovest e dai Caledoni da nord dal 367, tanto che venne creata, nel 369, la nuova provincia di Valentia nel Nord con capitale Luguvallium (Carlisle), a mo' di \"stato-cuscinetto\".\nIn questo clima di isolamento dal resto dell'Impero, la gran parte degli effettivi del presidio romano vennero progressivamente arruolati fra la popolazione indigena. Si and\u00f2 cos\u00ec instaurando una sorta di autogoverno che, pur fedele al potere centrale, godette di sempre maggiore autonomia. A partire dal 383 circa iniziarono le scorrerie dei pirati Sassoni, Angli e Juti lungo tutta la costa del Kent, a cui i Romani risposero con la costruzione di tutta una serie di fortificazioni costiere. Ma questa linea non fu sufficiente quando si verific\u00f2 un assalto generale di Sassoni, Irlandesi e Attacotti, combinato con una rivolta generale della guarnigione sul Vallo di Adriano e sul Vallo di Antonino, una serie di forti posti circa 120\u00a0km a nord del Vallo di Adriano. Nel frattempo, sulla frontiera settentrionale si andarono intensificando le incursioni contro il Vallo di Adriano da parte dei Pitti e degli Scoti. Nel territorio provinciale si and\u00f2 cos\u00ec diffondendo un clima di caos e anarchia.\nIn Britannia stazionavano quattro legioni, ma nel 402 il comandante in capo dell'esercito romano, il vandalo Stilicone, ne prelev\u00f2 una per fronteggiare i Visigoti di Alarico e non la rimand\u00f2 pi\u00f9 nell'isola. Le legioni britanniche si ammutinarono per tre volte tra il 402 ed il 406, eleggendo tre imperatori, dei quali l'unico ad aver lasciato un segno nella storia fu Costantino III. Le ultime legioni furono richiamate sul continente nel primo decennio del V secolo. A partire dal 407 la zecca di Londinium (Londra) cess\u00f2 la coniazione di monete per la paga dei legionari. Nel 408 un'incursione sassone fu apparentemente respinta dai Britanni appoggiati da pochi contingenti romani rimasti nell'isola in quanto sposati con donne indigene. La situazione doveva consistere in un'anarchia pressoch\u00e9 assoluta: le truppe romane si ritirarono dai territori settentrionali per concentrarsi nei porti meridionali in vista dell'imbarco, i mercenari in parte seguirono i romani in parte rimasero liberi sull'isola, i Britanni inquadrati nelle truppe romane in gran parte seguirono i loro commilitoni sul continente e molti legionari, sposati con donne locali, disertarono per rimanere in loco e nel 410 Zosimo attesta che i nativi isolani espulsero per ritorsione l'amministrazione civile romana (sebbene Zosimo potrebbe riferirsi alla rivolta dei Bretoni dell'Armorica).\nL'assenza quasi totale di truppe e l'ennesima rivolta portarono l'Imperatore Flavio Onorio a respingere una successiva richiesta di aiuto da parte dei Britanni. La Britannia Romana giunse alla sua fine. A questo punto sembra che i Romano-Britanni siano stati lasciati soli a pensare alla propria difesa, cos\u00ec come sembrerebbe confermare appunto il rescritto di Onorio, citato dallo storico bizantino del VI secolo Zosimo, in cui l'imperatore inviterebbe la popolazione dell'isola a provvedere autonomamente alla propria difesa.\nNel 429 l'impero mand\u00f2 in missione il vescovo Germano in Britannia per combattervi l'eresia pelagiana, che col\u00e0 si stava diffondendo. Durante il suo soggiorno vi fu un violento attacco dai barbari alle citt\u00e0 di Britannia, allora arruol\u00f2 i Romani rimasti sull'isola, con i loro figli, per organizzare una difesa contro gli invasori e nel 429 riusc\u00ec inaspettatamente a respingerli nella battaglia detta dell'\"Alleluia\", in quanto fu ordinato di usare detta parola come grido di battaglia.\nI rapporti tra Britanni e Romani erano stati caratterizzati da una sorta di amore-odio nei secoli precedenti, con frequenti insurrezioni della popolazione celtica contro Roma. Con la partenza dei Romani dall'isola in pochi anni si ritorn\u00f2 alla situazione di instabilit\u00e0 e di guerra continua che aveva caratterizzato la Britannia preromana e che rese cos\u00ec debole e vulnerabile l'isola al punto da far rimpiangere il governo romano. In questi anni si assistette, oltre alle lotte intestine per il predominio sulla Britannia, a un intensificarsi delle scorrerie di Juti, Angli, Sassoni, Frisoni, Pitti e Scoti.\nLe guerre intestine sconvolsero l'isola per un trentennio, fino a quando, verso il 441, un capo-clan assold\u00f2 dei mercenari anglosassoni e juti per combattere e sconfiggere i capi rivali, alcuni dei quali di famiglie Romane, come pure lui il cui padre era un certo Vitalianus signore di \"Colonia Nervia Glevensium\" (Glouchester). Vortigern contava di usare questi mercenari germanici anche per proteggere i suoi domini dalle incursioni dei vicini barbari: Pitti, Scoti ed Attacotti. La tradizione identifica questo capo, di cui non si conosce il nome di battesimo, essendo Vortigern un semplice titolo, corrispondente pi\u00f9 o meno al nostro \"tiranno\". Lo scontro decisivo tra Sassoni, al servizio di Vortigern e Pitti avvenne probabilmente a Vindolanda nel 452. La sanguinosa battaglia vide i Sassoni prevalere e da allora i Pitti, stando alle cronache posteriori, non fecero pi\u00f9 incursioni a sud del Vallo di Adriano. La scelta di servirsi di barbari come mercenari, anzich\u00e9 di far ricorso a Roma, pu\u00f2 esser stata obbligata dal fatto che, dal 440, il reale potere di Roma era praticamente confinato alla sola Italia. Per sancire l'ingresso dei Sassoni in Britannia venne celebrato il matrimonio tra Vortigern e la figlia del capo dei mercenari sassoni, cosa che non fu ben vista dai Britanni cristiani. I Sassoni erano infatti ancora pagani, mentre una parte dei Britanni era composta da cristiani, anche se questi seguivano l'eresia di Pelagio. Il prezzo dell'accordo con i Sassoni si rivel\u00f2 molto oneroso, in quanto prevedeva la cessione del Kent, dell'isola di Thanet e dell'isola di Wight, il mantenimento da parte del popolo dei mercenari e delle loro famiglie che si stabilirono sul suolo britannico per sfuggire a una carestia che aveva colpito le loro terre d'origine: lo Jutland, l'Hannover e lo Schleswig-Holstein. Gli invasori Anglosassoni si accorsero ben presto che senza il loro aiuto Vortigern era incapace di mantenere il controllo dell'isola e di opporsi alle scorrerie di Pitti e Scoti. Il giogo imposto alla popolazione dai nuovi arrivati era per\u00f2 cos\u00ec pesante che nel 446 venne inviata una petizione al comandante in capo dell'esercito romano sul continente, Flavio Ezio, affinch\u00e9 sbarcasse e liberasse l'isola. La petizione, conosciuta come \"Gemitus Britannorum\" (in inglese \"Groan of the Britons\"), rimase per\u00f2 inascoltata perch\u00e9 i Romani erano impegnati a contenere gli Unni di Attila. Nel 449, non accontentati nelle loro richieste di nuove terre, i mercenari si ribellarono e furono raggiunti da nuovi contingenti. Nel 450 l'occupazione si estese a macchia d'olio a tutta la parte orientale dell'isola. I mercenari ebbero sicuramente la meglio sulle deboli truppe di Vortigern, che mor\u00ec quasi certamente dopo pochi anni, forse nell'agguato teso dai Sassoni presso Stonehenge durante le trattative di pace in cui vennero massacrati numerosi capi dei Britanni (454), Nei sessant'anni successivi, nonostante alcune vittorie, come la famosa vittoria nella battaglia del Monte Badon, sotto la guida di Ambrosio Aureliano, i Britanni, a causa delle loro perenni rivalit\u00e0 interne, non seppero organizzare una difesa efficace e di lungo termine contro gli invasori germanici, cosicch\u00e9 furono ricacciati verso le aree montuose dell'ovest e del nord, lasciando la fertile pianura in mano agli invasori. Molti altri, per\u00f2, emigrarono nel 458 in Gallia e in Spagna, rispettivamente in Bretagna e Galizia. Per assegnare l'Inghilterra agli anglosassoni decisiva fu la vittoria di Dyrham del 575 che releg\u00f2 i britanni nelle tre enclavi montuose di Galles, Cornovaglia e Cumbria.\nLe fonti e i racconti su Vortigern.\nGildas.\nIl primo a narrare la storia di Vortigern fu nella prima met\u00e0 del VI secolo lo storico Gildas nel \"De Excidio et Conquestu Britanniae\", che racconta come tutti i consiglieri, in accordo col \"superbus tyrannus\" (Gildas chiama Vortigern con questo aggettivo, che significa Tiranno superbo), fecero l'errore di invitare i feroci Sassoni a stabilirsi in Britannia. Secondo Gildas, all'inizio nella parte orientale dell'isola si stabil\u00ec solo un piccolo gruppo di mercenari, invitati dal tiranno. Ma costoro chiamarono ben presto altri loro conterranei e cos\u00ec la colonia crebbe. Alla fine i Sassoni chiesero pi\u00f9 terre e quando queste gli furono rifiutate ruppero il trattato e saccheggiarono le terre dei Romano-Britannici. Non \u00e8 chiaro se Gildas abbia o meno menzionato esplicitamente Vortigern. Sebbene gran parte delle edizioni moderne della sua opera omettano questo nome, ci sono almeno due manoscritti che lo menzionano: nel Manoscritto 162 del XII secolo conservato nell'Avranches public library si parla di \"superbo tyranno Vortigerno\" e nel Manoscritto Ff. I.27 del XIII secolo conservato nella Cambridge University Library si parla di \"Gurthigerno Brittanorum duce\". Il fatto che Beda menzioni questo nome rende probabile che anche Gildas lo fece. I dettagli che Gildas fornisce nel racconto, come quello che all'inizio i Sassoni giunsero con tre navi da guerra, fanno presupporre anche l'uso da parte sua di fonti anglosassoni. Gildas non definisce mai Vortigern re della Britannia. Lo chiama tiranno, ma non attribuisce solo a lui la decisione di chiamare i Sassoni, ma parla di un consiglio. Ci\u00f2 farebbe pensare alla presenza di un governo basato sulla rappresentanza di tutte le \"civitates\" britanniche o per lo meno di parte di esse. Inoltre, Gildas non dipinge a tinte fosche Vortigern e non lo vede come figura malvagia, accusandolo solo di aver avuto scarso giudizio. Il trattato di Gildas, del 540 ha il pregio di esser quasi contemporaneo agli eventi narrati, ma non \u00e8 ritenuto molto accurato e preciso dagli storici, in quanto, esistono prove archeologiche inconfutabili di un arruolamento di mercenari sassoni gi\u00e0 tra il 260 ed il 340 come testimoniato da resti di capanne datate col radiocarbonio, di tipica fattura germanica alla foce del Tamigi, quindi in piena epoca romana. Inoltre, un primo contingente di sassoni venne accolto per respingere gli irlandesi dal Galles nel 408-411.\nBeda.\nIl primo a usare Gildas come fonte fu Beda, che viene elogiato dagli studiosi moderni per la sua erudizione e la sua capacit\u00e0 di analisi. Beda, che scrive nella prima met\u00e0 dell'VIII secolo, per lo pi\u00f9 parafrasa Gildas nella \"Historia Ecclesiastica Gentis Anglorum\" e nel \"De Temporum Ratione\". Beda si limita solo ad aggiungere parecchi particolari, tra cui, probabilmente, il nome di questo \"tiranno fiero\", Vortigern. Dato che Beda fece ampio uso di Gildas \u00e8 logico pensare che anche quest'ultimo abbia fatto il nome di Vortigern. Un altro particolare significativo che Beda ha aggiunto alla narrazione di Gildas \u00e8 che definisce Vortigern re dei Britanni. Secondo Beda nel 446, \"\"Marciano e Valentiniano III divennero imperatori, regnando per sette anni\". Tuttavia, fornisce anche le date del 449-455 e 446-447, che non danno credito alla sua attendibilit\u00e0. Tutto ci\u00f2 dimostra che egli non utilizz\u00f2 una sola fonte e che queste date sono frutto di calcoli approssimativi. Beda data la fine del dominio romano in Britannia al 410 o al 406, quando il primo usurpatore avrebbe cercato di scalzare il legittimo governo romano. Beda d\u00e0 anche i nomi dei capi sassoni Hengest e Horsa, identificando le loro trib\u00f9 coi Sassoni, Angli e Juti.\n\"Historia Brittonum\".\nCon il nome di \"Historia Brittonum\" si indica un'opera degli inizi del IX secolo attribuita a Nennio, monaco di Bangor, nel regno gallese del Gwynedd. L'autore, che menziona un gran numero di fonti che vanno dalle cronache asciutte a quelle colorite, \u00e8 il primo a dipingere a tinte fosche la figura di Vortigern, che viene accusato di incesto e inganno, di essere spergiuro, di amare una donna pagana di nome Rowena e di avere vizi come l'orgoglio. La \"Historia Brittonum\" afferma che Vortigern (Guorthigirn) fece accordi con i Sassoni, con San Germano e con San Patrizio, parla di Re Art\u00f9 e delle sue battaglie, menziona le genealogie inglesi, mescolando storia inglese e gallese e fornisce importanti calcoli cronologici soprattutto su Vortigern e sull'arrivo dei Sassoni in Britannia.\nOltre a quello che Gildas aggiunge di suo, nell'opera si riscontrano sei gruppi di tradizioni:\nLa \"Historia Brittonum\" riferisce di Quattro battaglie avvenute nel Kent, ovviamente collegate con il materiale presente nella \"Cronaca anglosassone\" (vedi dopo). Nella \"Historia Brittonum\" si dice che il figlio di Vortigern, Vortimer, guid\u00f2 i Britanni contro i Sassoni di Hengest. Inoltre, viene detto che i Sassoni furono cacciati dalla Britannia e poi richiamati pochi anni dopo sempre da Vortigern dopo la morte di Vortimer. Nella \"Historia Brittonum\" si ravvisa un tentativo da parte di uno o pi\u00f9 studiosi britannici anonimi di fornire pi\u00f9 dettagli sul racconto e di armonizzare le diverse tradizioni.\nLa Cronaca anglosassone.\nLa \"Cronaca anglosassone\" fornisce molti dettagli su Vortigern. Fonte importantissima per la storia medioevale inglese questa compilazione di dati e eventi in ordine cronologico, eseguita per ordine del re sassone del Wessex, Alfredo il grande ben quattro secoli dopo gli avvenimenti narrati, quindi a partire dall'890, essa d\u00e0 ad esempio le date e le ubicazioni delle Quattro battaglie combattute da Hengest e Horsa contro i Britanni nella parte meridionale dell'isola, collocate nella contea del Kent. Per la \u201ccronaca\u201d, che segue la datazione proposta dal venerabile Beda, nell'anno 449, Vortigern invit\u00f2 appunto i due fratelli Hengest e Horsa che sbarcarono nella localit\u00e0 non meglio localizzata di Ipwinesfleet (Pegwell Bay, forse Ebb Fleet nell'isola di Thanet, oggi integrata alla terraferma, a nord di Sandwich, nella punta settentrionale del promontorio del Kent ), da cui sferrarono l'attacco contro i Pitti dandoli alla fuga. Essi vennero ospitati con tutti gli onori e invitati dallo stesso Vortigern ad insediarsi nelle ricche terre britanniche ma alcuni anni pi\u00f9 tardi, nel 455, essi tradirono l'ospitalit\u00e0 del re rivoltandoglisi contro. Horsa venne ucciso ma Hengest riusc\u00ec ad impadronirsi del regno insieme al figlio Oisc il quale regn\u00f2 sul Kent per ventiquattro anni. Alcuni anni dopo vediamo padre e figlio combattere a ovest contro i gallesi (Welsh). Vortigern avrebbe guidato i Britanni in una solo di queste battaglie, mentre nelle altre i nemici dei Sassoni sono chiamati ora Britanni ora Gallesi. Sebbene non si parli apertamente di sconfitte subite dai Sassoni, l'ubicazione dei quattro scontri suggerisce una loro progressiva ritirata. L'ultima battaglia, datata al 465 dall'opera, fu combattuta a \"Wippedsfleot\", luogo dove i Sassoni erano sbarcati la prima volta. Nella \"Cronaca\" Vortigern compare per l'ultima volta nell'anno 455. In realt\u00e0, i britanni dovevano aver gi\u00e0 da tempo dimestichezza con i germani; d'altra parte le loro usanze erano loro pi\u00f9 congeniali di quelle romane, che presto dimenticarono. Non si dimentichi al riguardo che gruppi di Belgi erano gi\u00e0 stanziati nell'isola da tempo immemorabile, ben sei secoli prima della conquista romana: l'impatto tra i britanni e gli anglosassoni non dovette essere poi cos\u00ec traumatico.\nGuglielmo di Malmesbury.\nDi poco antecedente a Goffredo di Monmouth, Guglielmo di Malmesbury contribu\u00ec nel suo \"De Gestis Regum Anglorum\" alla damnatio memoriae di Vortigern, che viene definito re di Britannia e viene dipinto come una figura malvagia, descrizione che per\u00f2 non trova conferme in altre fonti e che sembra quindi essere una voluta esagerazione. Secondo Guglielmo, re Cenwalh del Wessex sconfisse per due volte i Britanni, una a Wirtgernesburg (\"fortezza di Vortigern\"), identificata con Bradford sull'Avon, nel Wiltshire occidentale, e una sulla montagna chiamata Pen.\nGoffredo di Monmouth.\n\u00c8 nella \"Historia Regum Britanniae\" di Goffredo di Monmouth che la vicenda di Vortigern assunse i contorni oggi conosciuti. Goffredo \u2014 o la tradizione orale che avrebbe utilizzato \u2014 cerc\u00f2 di conciliare le precedenti storie in una narrazione coerente, combinando fonti continentali e fonti britanniche. Goffredo sostiene che la sua fonte era \"libro scritto in lingua Britannica e degno di fede\"\". Secondo alcuni studiosi, Goffredo era un bretone, come mostrerebbero molti aspetti della sua opera, che avrebbe cercato di normannizzare la storia britannica. Al di l\u00e0 di tutto, comunque, egli cre\u00f2 una storia che divenne ugualmente popolare in Galles, Inghilterra, Normandia e nel resto d'Europa. Alcuni elementi potrebbero venire da tradizioni orali contemporanee: ad esempio il sito del banchetto dove i Sassoni uccisero i capi britannici, ubicato nell'odierno Wiltshire, e la figura di Eldol, console di Gloucester che, sfuggito al massacro, serv\u00ec lealmente Ambrosio Aureliano. Le battaglie in cui centinaia di migliaia di soldati furono massacrati sono una chiara invenzione di Goffredo, cos\u00ec come i numerosi discorsi attribuiti a re e generali. Secondo Goffredo, Vortigern successe a Costante II, figlio dell'usurpatore Costantino III. Inoltre, secondo Goffredo, Vortigern us\u00f2 Costante come re burattino e regn\u00f2 attraverso lui fino a quando decise di eliminarlo approfittando di un attacco dei Pitti. Anche questa storia va vista come un'invenzione per creare il background di Vortigern prima della sua salita al potere. Goffredo \u00e8 anche il primo a menzionare il nome della figlia di Hengest, Rowena, che seduce e sposa Vortigern, evento da cui scatur\u00ec la rivolta dei figli di Vortigern. Come nella \"Historia Brittonum\", anche nell'opera di Goffredo si dice che a Vortigern successe per un breve periodo il figlio Vortimer.\nRobert Wace.\nDopo Guglielmo di Malmesbury, Robert Wace aggiunge molto materiale alla storia di Vortigern. Gli studiosi ritengono che gli vada attribuita pi\u00f9 credibilit\u00e0 che a Goffredo nel riportare le tradizioni orali. Vortigern compare raramente nei successivi racconti su Re Art\u00f9, ma quando compare \u00e8 la figura descritta da Goffredo o da Wace.\nVortigern figura storica?\nA guadare tutte queste storie, viene da chiedersi se dietro ci sia davvero stata una persona reale: ci fu davvero un aristocratico o un magistrato che nella Britannia post romana negozi\u00f2 un trattato con alcuni Sassoni perch\u00e9 servissero come mercenari? L'iscrizione sulla Colonna di Eliseg, una croce di pietra che si trova nel Galles del nord e che risale alla met\u00e0 del IX secolo, riporta una variante brittonica di Vortigern: Guorthigern, un nome simile a Vortigern, o al \"superbus tyrannus\" di Gildas. L'iscrizione afferma anche che spos\u00f2 Sevira e che la sua linea di discendenza arriva alla dinastia reale del Powys, che eresse la colonna.\n\u00c8 stato suggerito che pi\u00f9 che un nome proprio, Vortigern potrebbe essere stato un titolo. La parola britannica \"tigern\" (regale) farebbe pensare che Vortigern (\"Vor-tigern\") significhi qualcosa come \"gran signore\" o \"comandante supremo\". Tuttavia questa ipotesi sembra improbabile alla luce del fatto che nessuno dei contemporanei che portano nomi che contengono la parola -tigern (San Kentigern, Catigern, Ritigern o Tigernmaglo) furono re. Ed anche se ci sono pi\u00f9 persone chiamate Vortigern (nove in Irlanda coi nomi Vortigern Fortchern o Foirtchern), sono tutte persone comuni. Inoltre, fuori dall'Irlanda in questo periodo non esisteva la figura del re supremo. Ed \u00e8 quindi improbabile che Vortigern avesse questo titolo. Tuttavia, potrebbe aver assunto in tarda et\u00e0 un titolo che stava a indicare una figura nuova e finora sconosciuta. Un'altra possibilit\u00e0 \u00e8 che quel \"tigern\" stia a significare \"leader\", \"persona importante\" o \"presidente\", senza che per\u00f2 questo fosse coercitivo per l'aristocrazia. Ci\u00f2 porterebbe a pensare che il titolo Vortigern indicherebbe la sua posizione nel consiglio. I membri del consiglio sarebbero quindi stati tutti dei \"tigern\" (\"persone di alto rango\") e il loro \"presidente\" sarebbe stato denominato Vortigern, cio\u00e8 \"tigern superiore\". Il Vortigern della tradizione sarebbe dunque una figura il cui ruolo fu per\u00f2 ingigantito."}
{"id": "1361711", "revid": "260676", "url": "https://it.wikipedia.org/wiki?curid=1361711", "title": "Seregno", "text": "Seregno (\"Ser\u00e8gn\" in dialetto brianzolo, AFI: ) \u00e8 un comune italiano di abitanti della provincia di Monza e Brianza, situato nella bassa Brianza.\nGeografia fisica.\nPosizione geografica.\nSeregno si trova nella parte meridionale della Brianza, nell'alta pianura lombarda (quota 222\u00a0m s.l.m.) a breve distanza dalle prime colline moreniche e pianalti brianzoli (che si ritrovano nei territori dei comuni confinanti di Albiate, Cabiate, Carate Brianza, Cesano Maderno, Desio, Giussano, Lissone, Meda, Mariano Comense e Seveso) e in vista delle Prealpi lombarde (Grigna, Grignetta e Resegone).\nSeregno dista 28\u00a0km da Milano, in direzione nord, e 12 da Monza, in direzione nordovest; la distanza da Como e dalla Svizzera \u00e8 di circa 25 chilometri.\nTerritorio.\nIl territorio comunale \u00e8 interamente pianeggiante e intensamente urbanizzato, con l'eccezione di alcune aree periferiche oggi sottoposte a vincolo (Parco GruBr\u00eca); le aree edificate della citt\u00e0 si estendono in molti casi fino ai limiti comunali, formando un \"continuum\" urbano con i Comuni limitrofi quali Cesano Maderno, Desio, Giussano, Lissone, Meda e Seveso.\nNon esistono corsi d'acqua nel territorio comunale; i pi\u00f9 vicini sono il Lambro a est (in territorio di Carate Brianza e Albiate) il Seveso (nei comuni di Seveso e Cesano) e il torrente Certesa (Tar\u00f2) a Meda, Seveso e Cesano dove confluisce nel fiume Seveso.\nClima.\nIl territorio seregnese ha un clima in tutto simile a quello del resto dell'alto milanese, caratteristico della fascia di alta pianura padana; \u00e8 caratterizzato da inverni moderatamente freddi (medie di circa 2\u00a0\u00b0C in gennaio) ed estati calde (medie di circa 22\u00a0\u00b0C in luglio), con precipitazioni discretamente abbondanti (circa 1.200\u00a0mm annui) con massimi autunnali e primaverili e minimi invernali.\nLa classificazione climatica dei comuni italiani colloca Seregno nella \"zona E\" con 2482 gradi giorno.\nOrigini del nome.\nNel corso del tempo sono state effettuate diverse supposizioni riguardo all'origine del nome Seregno. Nei documenti antichi il nome della citt\u00e0 viene citato come \"Serenum\", \"Serenium\", \"Seregnum\", \"Seregnium\", \"Siregno\" e \"Serigno\". Sembrerebbe che il toponimo Seregno derivi da Serena, figlia di Onorio detto \"di Spagna\" (fratello a sua volta dell'imperatore Teodosio I) e che fu moglie del generale Stilicone, vissuta nel V secolo.\nStoria.\nUn'eventuale origine romana di Seregno \u00e8 stata dibattuta, anche considerando l'intensa impronta che Roma lasci\u00f2 nella zona fin dai tempi della conquista avvenuta nel corso del II secolo a.C. e alla luce dei ritrovamenti, in territorio seregnese, di alcuni manufatti romani (una piccola urna cineraria, una moneta coniata sotto Lucio Vero, tracce di acciottolato romano o di centuriazione delle campagne circostanti); tuttavia, data la mancanza di riscontri in merito, si tende a escludere quest'ipotesi e a datare l'origine della citt\u00e0 all'et\u00e0 tardo-antica o all'alto medioevo. Da \"Seregnium\", nome latino di Seregno, passavano la \"via Mediolanum-Bellasium\", che metteva in comunicazione Milano con Bellagio, e la \"via Regina\", strada romana che collegava il porto fluviale di Cremona con Chiavenna passando da Milano.\nIl primo documento che citi Seregno risale al 1087: \u00e8 un atto con il quale Pietro da Seregno cede parte dei beni da lui posseduti alla canonica di Sant\u2019Ambrogio di Milano, da cui si attendeva aiuto e protezione. Si pu\u00f2 tuttavia ipotizzare l'esistenza di un centro del villaggio attivo gi\u00e0 in et\u00e0 romana ma le notizie sono lacunose, e non esistono documenti certi. I documenti di questo secolo e del successivo si riferiscono a Seregno con il termine di \"locus\", definendolo cos\u00ec come un insediamento agricolo analogo alla grande maggioranza degli insediamenti della zona. Il \"locus\" di Seregno, in quel tempo, era come molti altri abitati posto sotto qualche autorit\u00e0 superiore, che nel caso di Seregno poteva essere la Chiesa o la Citt\u00e0 di Milano. Nell'aprile 1138, il \"locus\" di \"Serennio\" pass\u00f2 dall'autorit\u00e0 religiosa e politica del monastero di San Simpliciano a Milano a quella del monastero di San Vittore a Meda (oggi villa Antona Traversi). Una cronaca dei primi anni del XIII secolo (precisamente del 12 ottobre 1206) cita Seregno come un \"borgo\", indicando in questo modo un certo sviluppo demografico ed economico dell'insediamento e la formazione di un embrione di ceto imprenditoriale composto da artigiani, mercanti e proprietari terrieri.\nPi\u00f9 tardi, nel corso del XIII secolo, Seregno si viene a trovare sotto la contemporanea influenza del monastero di San Vittore di Meda e del potente Ducato di Milano, che si manifestava in una serie di espropri e successive restituzioni di terre, come accaduto per le terre situate nell'odierno quartiere del Ceredo. Il borgo entra inoltre nelle lotte di potere che, in quel periodo, opponevano i Della Torre ai Visconti. Negli anni fra la fine del XIII e l'inizio del XIV secolo la contesa per il possesso della signoria di Milano volge a favore dei Visconti, dapprima con Ottone, poi, definitivamente, con Matteo I. In questo periodo il \"borgo\" di Seregno era diviso in una parte alta e una parte bassa, nelle quali sorgevano due chiese, una per parte, dedicate rispettivamente a San Vittore e a Sant'Ambrogio. Questa situazione, prolungatasi nei secoli, avrebbe condotto a una sostanziale separazione di natura sociale e culturale, oltre che fiscale, che sarebbe stata risolta con metodi spicci solo nel '700 con la demolizione di entrambe le chiese e la loro sostituzione con un'unica chiesa (attuale basilica di San Giuseppe) che unificasse i cittadini seregnesi. Il primo Consiglio comunale fu eletto nel 1821.\nSimboli.\nLa blasonatura dello stemma comunale \u00e8 cos\u00ec descritta:\nMonumenti e luoghi d'interesse.\nArchitetture religiose.\nBasilica collegiata di San Giuseppe.\nLa basilica minore \u00e8 la chiesa pi\u00f9 importante della citt\u00e0 ed \u00e8 situata nel pieno centro cittadino. Le sue\norigini risalgono alla seconda met\u00e0 del secolo XVIII, ai tempi della dominazione austriaca, quando il governo, d'accordo con l'allora arcivescovo di Milano, il cardinale Giuseppe Pozzobonelli, decise l'abbattimento delle due chiese parrocchiali preesistenti (San Vittore e Sant'Ambrogio) e l'erezione di un'unica chiesa parrocchiale da dedicare a San Giuseppe.\nLa nuova chiesa fu inaugurata nel 1781, dopo dodici anni di lavori e l'abbandono del primo progetto ad opera dell'architetto Ermenegildo Pini. Nel settembre del 1881, quando Seregno era sede del patriarca Paolo Angelo Ballerini, la chiesa ricevette la dedicazione, mentre nel marzo del 1925 venne elevata alla dignit\u00e0 di collegiata. L'11 maggio del 1981, due secoli dopo la sua inaugurazione, la collegiata di San Giuseppe veniva elevata alla dignit\u00e0 di basilica minore da parte di papa Giovanni Paolo II, che la visit\u00f2 due anni dopo durante una sua visita a Seregno.\nSantuario della Madonna di Santa Valeria.\nIl santuario \u00e8 costruito in stile neogotico, a croce latina con tre navate; la superficie totale \u00e8 di circa 1.000 metri quadrati. \u00c8 situato nell'omonimo quartiere, in fondo a un viale alberato che prende proprio il nome di viale Santuario.\nSul sito \u00e8 attestata da vari documenti la presenza di luoghi dedicati al culto fin dal XII secolo, sebbene i riferimenti siano piuttosto nebulosi e difficilmente interpretabili. In seguito a una sua visita nel 1579, Carlo Borromeo, allora vescovo di Milano, rifer\u00ec di un piccolo santuario ormai diroccato, tanto che ne ordin\u00f2 la demolizione che venne tuttavia effettuata solo nel 1650 allorquando si inizi\u00f2 la costruzione di un nuovo santuario, che venne inaugurato solo tre anni pi\u00f9 tardi.\nIl XIX secolo vide una serie di interventi volti al miglioramento e all'abbellimento del santuario: nel 1806 venne dotato di un nuovo organo; nel 1839 vennero realizzati degli importanti affreschi, mentre nel 1841 venne rinnovato l'altare della cappella maggiore. Nel 1862 o nel 1865 l'edificio venne ampliato, con la costruzione di una cappelletta laterale dedicata ai santi Vitale e Valeria.\nGi\u00e0 verso la fine del secolo si fece strada l'idea di un ampliamento del santuario, considerato il sempre elevato afflusso di fedeli. Gi\u00e0 nel 1888 Luigi Mantegazza redasse una bozza di progetto di ingrandimento; nel 1906 il cardinal Ferrari approvava una commissione incaricata di studiare un progetto in questo senso, ma l'allontanamento di mons. Minoretti da Seregno ne blocc\u00f2 nuovamente la prosecuzione; una terza proposta, elaborata nel 1919 da Ambrogio Silva, non trov\u00f2 seguito; finalmente, nel 1922, l'ing. Mons. Spirito Maria Chiappetta venne incaricato di mettere a punto il progetto definitivo. Il 1\u00ba ottobre di quell'anno venne posta la prima pietra ad opera di mons. Minoretti; il 29 settembre 1930 avvenne la consacrazione ad opera del cardinale Ildefonso Schuster.\nRisale al 1965, infine, la costruzione e l'inaugurazione del campanile, che con 81 metri di altezza \u00e8 fra i pi\u00f9 alti d'Italia. La torre contiene 6 campane in scala di la bemolle2 maggiore calante, fuso nel 1965 dalla fonderia dei fratelli Ottolina che aveva sede proprio a Seregno.\nAbbazia dei Monaci Olivetani di San Benedetto.\nLa storia dell'abbazia di san Benedetto dei monaci benedettini di Monte Oliveto ha inizio nel 1884, quando venne invitato a Seregno il primo monaco olivetano.\nIl terreno dove oggi sorge l'abbazia venne acquistato nel 1886; subito dopo venne incominciata la costruzione della chiesa, che venne poi completata nel maggio 1892. La chiesa venne consacrata il 23 ottobre 1895 dal cardinale Andrea Ferrari, allora arcivescovo di Milano.\nL'edificio verr\u00e0 poi ampliato nel 1931 su disegno dell'architetto Ottavio Cabiati.\nOratorio dei Santi Rocco e Sebastiano.\nL'Oratorio dei Santi Rocco e Sebastiano \u00e8 situato all'incrocio tra le vie Cavour e San Rocco; accanto a esso sorge il complesso dell'oratorio e l'omonimo teatro, uno dei pi\u00f9 importanti di Seregno.\n\u00c8 la chiesa pi\u00f9 antica della citt\u00e0, dal momento che risale al 1577; la sua costruzione fu decisa dal cardinale Carlo Borromeo, all'epoca arcivescovo di Milano, come segno tangibile della devozione dei seregnesi per i santi Rocco e Sebastiano, invocati durante l'epidemia di peste del 1576.\nLa chiesa assunse l'aspetto attuale solo nel 1601, con la costruzione del campanile; all'interno, conserva affreschi ad opera del pittore Gabrio Bossi. In tempi molto pi\u00f9 recenti, la chiesa sub\u00ec dei restauri nel 1997, sotto la direzione dell'architetto Pierfranco Bagarotti.\nAltre chiese.\nAltri edifici legati al culto presenti in citt\u00e0 sono:\nArchitetture civili.\nVilla Silva.\nChiamata anche impropriamente villa Odescalchi-Silva, si trova nella zona centrale della citt\u00e0, in piazza Italia, affacciandosi a sud sulla zona verde del parco \"XXV Aprile\". Le prime citazioni storiche relative alla villa risalgono alla prima met\u00e0 del XVII secolo, quando era di propriet\u00e0 di Ottavio dell'Orto; dopo altri passaggi pervenne nel 1659 ai Parravicini, importanti banchieri di origine comasca. Successivamente appartenne al Conte Giovanni Della Porta e, dal 1765, ai Formenti. Alla fine dell'800 fu acquistata dai Silva.\nPalazzo Municipale.\nSi trova nel centro storico, fra la piazza della Libert\u00e0 e la piazza Risorgimento. L'edificio risale al 1863 e fu costruito su un'area appartenente ai Caponaghi. Sul progetto iniziale di Ettore Seves, il palazzo venne modificato in corso d'opera; previsto di due piani fuori terra e ritenuto di dimensioni troppo modeste, venne rialzato di un piano. Numerosi furono gli interventi di sistemazione effettuati nel corso degli anni: nel 1928 vennero aggiunte l'attuale balconata e le finestre; di qualche anno pi\u00f9 tardi \u00e8 l'ampliamento verso via San Giovanni Bosco. Gi\u00e0 sede comunale, ha subito una recente ristrutturazione partita nel 2001.\nNella piazza antistante il palazzo si trova una fontana (l'originale del XV sec., ora utilizzata come acquasantiera, si trova a Bellinzona nel canton Ticino) nota come \"funtana del magnabagaj\" (fontana del mangiabambini) dal momento che portava come ornamento un biscione, simbolo visconteo, rimosso durante una delle ristrutturazioni della piazza. Nel 2009 il biscione, seppur diverso da quello originale, venne reinstallato.\nTorre del Barbarossa.\nLa Torre del Barbarossa \u00e8 una torre campanaria situata nel centro storico cittadino, accanto all'abside dell'antica chiesa di San Vittore demolita prima della costruzione della Basilica di San Giuseppe; viene detta \"del Barbarossa\" dal momento che la leggenda (derivante forse dal suo stile guelfo) vuole che sia stata fatta costruire dall'imperatore Federico I detto Barbarossa per scopi di protezione del territorio brianteo.\nIn realt\u00e0 sembra che la Torre del Barbarossa fosse il campanile della chiesa di San Vittore, la pi\u00f9 antica di Seregno, costruita con uno stile romanico-gotico e attestata dalla fine del duecento. La prima testimonianza scritta dell'esistenza della Torre, tuttavia, risale al 1567. Nel XV secolo sub\u00ec degli interventi ad opera di Francesco Sforza, durante la guerra per la conquista del potere a Milano. La Torre del Barbarossa conteneva infatti uno dei \"campanoni di Brianza\", utilizzati per la comunicazione di messaggi di emergenza ad altri campanili di tutto il territorio brianzolo.\nLa Torre del Barbarossa \u00e8 dotata di nove campane, che vengono utilizzate per concerti.\nAree naturali.\nLa presenza pi\u00f9 significativa \u00e8 rappresentata dalle aree inserite nel \"Parco locale di interesse sovraccomunale GruBr\u00eca\" con lo scopo di \"definire una salvaguardia attiva del territorio inedificato... impedire processi di saldatura con i comuni contermini\u2026 contribuire ad una politica pi\u00f9 generale di salvaguardia di spazi verdi alla grande scala in un luogo strategico di incontro, al centro di un sistema che comprende alcuni grandi parchi di interesse regionale (Groane, Alta Valle del Lambro, Brughiera Briantea)\". \nLe aree protette erano precedentemente inserite nel PLIS Brianza Centrale occupavano una superficie di 385 ettari a corona della citt\u00e0 di Seregno.\nDal 19 dicembre 2019 il Parco locale di interesse sovraccomunale Grugnotorto Villoresi e Brianza Centrale (GruBr\u00eca) \u00e8 il risultato dell'aggregazione dei due precedenti PLIS. Del Consorzio di gestione, oltre a Seregno, fanno parte: Bovisio Masciago, Cinisello Balsamo, Cusano Milanino, Desio, Lissone, Muggi\u00f2, Nova Milanese, Paderno Dugnano e Varedo,\nAll'interno del territorio del Comune esistono alcuni parchi di un certo rilievo, che , sommano alle piccolissime aree a verde sparse all'interno del tessuto urbano.\nDi notevole interesse botanico \u00e8 il \"parco XXV Aprile\", situato in centro, aperto al pubblico nel 1979 dall'esproprio di un giardino privato, che presenta alberi secolari di numerose essenze.A Seregno, nella parte occidentale esistono due grandi aree fruibili dalla popolazione: il \"Parco 2 giugno\" alla Porada e il Parco agricolo del Meredo.\nIl Parco 2 giugno si presenta come un grande parco cittadino (oltre 50 ha) dove sono state realizzate piste ciclabili e pedonali, orti urbani e zone ricreative con tavoli di legno e giochi per bambini. Vi si alternano campi coltivati ed aree boschive, sia di tipo spontaneo che di impianto artificiale, dove recentemente \u00e8 stato avvistato il gufo comune (\"Asio otus\"), a dimostrazione del fatto che la tutela delle aree verdi contribuisca alla protezione e alla diffusione della fauna selvatica.\nL'area del Meredo si \u00e8 preservata grazie al fatto di trovarsi incuneata tra due linee ferroviarie (la Seregno-Saronno-Novara e la Milano-Chiasso). Il Parco agricolo (oltre 70 ha), oggetto di piantumazioni di nuove superfici boscate, \u00e8 occupato prevalentemente da campi e boschetti lineari di robinie e sambuchi e risulta fruibile grazie alle vecchie strade vicinali, ora trasformate in piste ciclo-pedonali con fondo in calcestre. Rilevante un esemplare isolato di farnia di grandi dimensioni, vicino a un piccolo bosco di carpini, nei pressi del quartiere Ceredo.\nPi\u00f9 frammentarie e meno preservate le rimanenti aree del parco, situate soprattutto a nord (zona Orcelletto e via Briantina) e a est (zona Dosso) della citt\u00e0. Zone comunque importanti per la presenza, al di l\u00e0 del confine comunale, di ampie aree libere nei comuni di Carate Brianza, Albiate, Sovico, Macherio e Lissone che potrebbero essere inglobate nel PLIS e garantire un collegamento con il Parco Valle del Lambro. L'unione con gli altri comuni dell'ex Parco Grugnotorto Villoresi permetter\u00e0 una migliore fruizione anche queste aree minori.\nSociet\u00e0.\nEtnie e minoranze straniere.\nCome molti altri centri dell'Italia settentrionale, a partire dagli anni sessanta, anche Seregno \u00e8 stata ed \u00e8 interessata da un notevole flusso migratorio proveniente dall'Italia meridionale, mentre dalla fine del XX secolo \u00e8 diventata una citt\u00e0 multietnica con una presenza significativa di cittadini provenienti dall'estero: alla data del 31 dicembre 2010 risultano infatti residenti nel territorio comunale stranieri, che rappresentano il 6,2% della popolazione residente totale. Le dieci comunit\u00e0 pi\u00f9 numerose sono le seguenti:\nTradizioni e folclore.\nIl santo patrono della citt\u00e0 \u00e8 San Giuseppe festeggiato il 19 marzo; una festivit\u00e0 molto sentita \u00e8 anche Santa Valeria, festeggiata il 28 aprile.\nCultura.\nBiblioteche.\nSeregno \u00e8 dotata di una biblioteca civica, intitolata a Ettore Pozzoli, situata in piazza monsignor Gandini; fa parte del sistema bibliotecario \"BrianzaBiblioteche\".\nMusica.\nConcorso Pianistico Internazionale Ettore Pozzoli.\nConcorso Pianistico Internazionale, aperto a giovani pianisti di tutto il mondo, che si tiene con cadenza biennale. Fondato nel 1959 dalla vedova del Maestro Ettore Pozzoli, Gina Gambini la quale decise di istituire un concorso di richiamo internazionale per giovani pianisti per ricordare la figura del marito. Oltre 1.500 i concorrenti che hanno partecipato alle 25 edizioni, di cui ben 1.000 provenienti da Paesi esteri. Nell'Albo dei vincitori spicca il nome di Maurizio Pollini, che si aggiudic\u00f2 il primo premio alla prima edizione del 1959.\nCoro il Rifugio.\nIl Coro il Rifugio di Seregno \u00e8 una Associazione Culturale di Canti Popolari. Attualmente il Coro \u00e8 diretto dal Maestro Fabio Triulzi ed \u00e8 stato fondato a Seregno nel 1966. L'attivit\u00e0 principale del Coro \u00e8 quella di svolgere attivit\u00e0 culturali con l'obiettivo di sviluppare nuove relazioni con altre organizzazioni. Il repertorio \u00e8 formato da canti popolari d'autore di vario genere, con una attenzione particolare ai canti della Brianza e della Lombardia.\nGeografia antropica.\nUrbanistica.\nSeregno \u00e8 caratterizzata da un centro storico particolarmente esteso ed omogeneo nella sua struttura; le abitazioni sono costituite da palazzi signorili o da cortili promiscui con un'altezza media di due, tre piani. Peraltro non mancano, accanto a questi ultimi, palazzi di moderna realizzazione svettanti sino a 15 piani (torre dei giardini e torre della stazione).\nNel centro storico \u00e8 ubicato il nucleo antico di Seregno, il cuore della cittadina, costituito da una serie di vicoli appartenenti a diverse \"borgate\" distribuite nelle vicinanze dell'asse principale (corso del Popolo, via Trabattoni, via Verdi) e degli assi secondari (via Cavour, via Garibaldi, via Umberto I).\nDal centro storico alla circonvallazione si estendono invece le aree di sviluppo ottocentesco della citt\u00e0, formato prevalentemente da isolati di due piani nei quali oltre alle abitazioni erano spesso situate le attivit\u00e0 artigianali legate alla produzione del mobile.\nBorgate e localit\u00e0.\nLe principali borgate del centro storico sono:\nLe principali localit\u00e0, presenti anche oltre il centro storico, sono:\nQuartieri.\nI quartieri di Seregno sono:\nEconomia.\nSeregno ha sempre avuto una vocazione a livello industriale, commerciale e artigianale, essendo crocevia per varie province e per la vicinanza al territorio elvetico. Nel XX secolo erano in attivit\u00e0 molte trance sul territorio comunale, segno che la produzione del mobile era fiorente e di ottima qualit\u00e0, ma con il passare del tempo al legno si sono sostituiti i prodotti tessili, chimici, meccanici, elettronici, informatici e della lavorazione della gomma. .\nInfrastrutture e trasporti.\nStrade.\nSeregno \u00e8 lambita, nella sua parte est, dalla strada statale 36 del Lago di Como e dello Spluga detta anche \"Nuova Valassina\".\nPoco pi\u00f9 ad ovest il tessuto urbano cittadino \u00e8 attraversato dalla Strada Provinciale 9, detta \"Vecchia Valassina\", che attraversa l'intero comune dal confine con Desio a quello con Giussano.\nFerrovie e tranvie.\nLa stazione di Seregno costituisce un nodo di interscambio della rete regionale, afferendovi le linee regionali Saronno\u2013Seregno, Seregno\u2013Bergamo e la direttrice internazionale Chiasso-Milano.\nL'impianto \u00e8 servito dalle relazioni S9 e S11 del Servizio Suburbano di Milano e dai regionali Seregno-Carnate Usmate, operate da Trenord nell'ambito del contratto di servizio stipulato con la Regione Lombardia, oltre che dai RegioExpress RE10 Erstfeld-Biasca-Milano Centrale operati da TiLo.\nIn passato, Seregno era servita da due tranvie interurbane, la Milano-Carate/Giussano e la Monza-Meda-Cant\u00f9. Risulta in fase di progettazione una nuova linea di \"metrotramvia\" che dovrebbe collegare Milano a Seregno, come ammodernamento della storica tramvia interurbana Milano-Carate.\nEsiste un servizio di trasporto pubblico urbano esercitato da STIE con 3 linee.\nSport.\nLa pratica sportiva a Seregno nasce il 31 agosto 1892 con la fondazione della Societ\u00e0 Ginnastica da parte di Adolfo Martinoli e Carlo Pozzoli, quest'ultimo vicepresidente della Pro Patria di Milano, e collegata, oltre che con il sodalizio ambrosiano, anche con la Forti e Liberi di Monza. Tale Societ\u00e0 Ginnastica si affilier\u00e0 con il nome di \"Labor\" alla Federazione Ginnastica Nazionale Italiana (F.G.N.I) il 7 ottobre dello stesso anno.\nLa societ\u00e0 pi\u00f9 longeva operante sul territorio cittadino \u00e8 la Salus Ginnastica (1902), seguita dal Seregno Calcio (istituito nel 1913 e poi pi\u00f9 volte rifondato), dalle sezioni civiche del Club Alpino Italiano (1922) e dell'Associazione Italiana Arbitri (1929).\nImpianti sportivi.\nIl principale impianto sportivo della citt\u00e0 \u00e8 lo stadio Ferruccio. La costruzione, nel tipico stile razionalista proprio dell'edilizia monumentale del ventennio fascista, fu commissionata nei primi anni 1930 da Umberto Trabattoni, allora presidente del , che lo dedic\u00f2 al suo unico figlio maschio, Ferruccio, tragicamente scomparso in giovane et\u00e0. Inaugurato nel 1935, \u00e8 stato oggetto di un'importante opera di restauro dal 2004 al 2009; la capienza totale degli spalti \u00e8 di 3.700 posti, dei quali 1.700 numerati e coperti e 2.000 scoperti. Nei locali interni vi \u00e8 la sede della sezione civica dell'Associazione Italiana Arbitri.\nA Seregno sono presenti altri impianti sportivi, tra i quali i complessi \"Seregnello\" (dove si allena il ) e \"La Porada\" (inaugurato nel 1975 e dotato di una piscina olimpionica scoperta e due da 25 metri, una coperta e una scoperta, un campo da rugby, quattro campi da tennis, due coperti e due scoperti), il palazzetto dello sport polifunzionale Enrico Somaschini (inaugurato nel 2000 ed intitolato dal 2014 all'imprenditore ed ex presidente dell'Hockey Seregno)."}
{"id": "1361715", "revid": "599013", "url": "https://it.wikipedia.org/wiki?curid=1361715", "title": "Erik Hochstein", "text": "Specializzato nello stile libero ha vinto la medaglia di bronzo nella staffetta 4x200\u00a0m sl alle Olimpiadi di Seoul 1988."}
{"id": "1361716", "revid": "1573940", "url": "https://it.wikipedia.org/wiki?curid=1361716", "title": "Sylviidae", "text": "I Silvidi (Sylviidae ) sono una famiglia di uccelli appartenente all'ordine dei Passeriformi.\nTassonomia.\nIn base alla pi\u00f9 recente classificazione del Congresso ornitologico internazionale (settembre 2013) la famiglia comprende 70 specie suddivise nei seguenti generi:\nI generi \"Bernieria\", \"Cryptosylvicola\", \"Oxylabes\", \"Randia\" e \"Thamnornis\", in passato inclusi in questa famiglia, sono oggi collocati nella famiglia Bernieridae.\nI generi \"Acrocephalus\", \"Nesillas\", \"Iduna\", \"Calamonastides\" e \"Hippolais\" vengono attribuiti alla nuova famiglia Acrocephalidae.\nI generi \"Phylloscopus\" e \"Seicercus\" vengono inquadrati in Phylloscopidae.\nI generi \"Amphilais\", \"Bradypterus\", \"Buettikoferella\", \"Chaetornis\", \"Elaphrornis\", \"Locustella\", \"Megalurus\" e \"Schoenicola\" vengono attribuiti a Locustellidae."}
{"id": "1361717", "revid": "124876510", "url": "https://it.wikipedia.org/wiki?curid=1361717", "title": "Midge Ure", "text": "\u00c8 noto per essere stato il chitarrista dei Visage dal 1978 al 1980 ed il chitarrista e cantante degli Ultravox dal 1980 al 1987 e dal 2009 in poi. Il nome d'arte Midge non \u00e8 altro che \"Jim\" letto al contrario (Mij) e trasposto foneticamente.\nBiografia.\nHa cominciato la sua carriera nel gruppo Slik, suonando la chitarra. Dopo aver partecipato a questo progetto, \u00e8 diventato membro di altri gruppi musicali: i Thin Lizzy in alcune serie di concerti, i Visage, da lui fondati insieme a Steve Strange e Billy Currie (con i quali scrisse l'hit-single Fade to Grey) ottenendo sempre un buon successo nel Regno Unito. Nel 1975, mentre militava negli Slik, Malcolm McLaren gli offr\u00ec il ruolo di cantante solista nei Sex Pistols, durante la fase di progettazione della band punk, ma Ure rifiut\u00f2 l'offerta.\nNel 1980, a seguito dell'abbandono del precedente leader e cantante, John Foxx, entra come cantante e chitarrista negli Ultravox, con i quali comporr\u00e0 e interpreter\u00e0, tra gli altri, brani di grande successo, come: \"Vienna\" (n.2 in UK) e le successive \"Dancing With Tears In My Eyes\" (n.3 in Uk) e \"Hymn\" (Top 20 in Uk). Pubblicher\u00e0 col gruppo album (\"Vienna\", \"Rage in Eden\", \"Quartet\" e \"Lament\") di notevole successo. Nel 1984 organizz\u00f2 insieme a Bob Geldof la manifestazione canora Band Aid, per la quale scrisse anche la canzone \"Do They Know It's Christmas?\" che divenne un enorme hit in tutto il mondo.\nRimase negli Ultravox sino al 1986 (\"U-Vox\" \u00e8 l'ultimo album di Ure col gruppo), debuttando nel frattempo con un album solista nel 1985, \"The Gift\", che raggiunse il secondo posto nel Regno Unito e da cui furono estratti i singoli di successo \"If I Was\" e \"That Certain Smile\".. \"If I was\" raggiunse il primo posto della classifica dei singoli nel Regno Unito.\nNegli anni a seguire compose poi la canzone \"Yellow Pearl\", che riscosse un notevole successo e divenne anche la sigla del programma televisivo Top of the Pops.\nDopo lo scioglimento degli Ultravox, mentre gli altri componenti decisero di abbandonare il mondo della musica, Ure prosegu\u00ec la carriera da solista, che fu segnata da \"Breathe\", canzone del 1996 contenuta nell'omonimo album \"Breathe\" che in Italia e in altri paesi Europei \u00e8 stata scelta, a distanza di due anni, come colonna sonora per uno spot dell'azienda Swatch, permettendo sia al singolo che all'album di avere un notevole successo commerciale, nonostante inizialmente fosse passata inosservata.\nNel 2005, ha organizzato sempre insieme a Bob Geldof la manifestazione Live 8, contro la povert\u00e0 nel mondo, e per questo motivo fu nominato ufficiale dell'Ordine dell'Impero Britannico.\nNegli ultimi anni ha inoltre ricevuto altre tre onorificenze: \u00e8 stato nominato Onorevole Dottore delle Arti, Dottore della Musica e nel 2007 ha ricevuto il dottorato onorario all'Universit\u00e0 di Paisley.\n\u00c8 anche ambasciatore dell'iniziativa Save the Children.\nMusicalmente, continua a esibirsi dal vivo con canzoni sue e degli \"Ultravox\", mentre nel 2007 \u00e8 stato pubblicato, solo in Germania, il singolo \"Personal Heaven\", collaborazione con gli X-Perience.\nNel 2008 viene annunciato sul sito ufficiale degli Ultravox la riunione della band britannica avvenuta poi nel 2009, con un relativo tour britannico svoltosi nel mese di aprile come era stato programmato, nella cui formazione vi \u00e8 proprio Midge Ure e gli altri tre componenti della formazione \"degli anni 80\" ovvero: Billy Currie, Chris Cross e Warren Cann.\nVita privata.\n\u00c8 stato sposato due volte: la prima con l'attrice e scrittrice Annabel Giles, con la quale ha avuto una figlia, Molly, e la seconda con Sheridan Forbes, dalla quale ha avuto tre bambini di nome Kitty, Ruby e Flossie. La prima figlia ha seguito le sue orme, dapprima facendo parte di un gruppo musicale e in seguito iniziando una carriera da solista."}
{"id": "1361719", "revid": "124123", "url": "https://it.wikipedia.org/wiki?curid=1361719", "title": "Thomas Fahrner", "text": "Specializzato nello stile libero ha vinto tre medaglie alle Olimpiadi di Los Angeles 1984 e di Seoul 1988."}
{"id": "1361726", "revid": "39884", "url": "https://it.wikipedia.org/wiki?curid=1361726", "title": "Rainer Henkel", "text": "Specializzato nello stile libero ha vinto la medaglia di bronzo nella staffetta 4x200\u00a0m sl alle Olimpiadi di Seoul 1988."}
{"id": "1361744", "revid": "287204", "url": "https://it.wikipedia.org/wiki?curid=1361744", "title": "Lo Scacco di Ognina", "text": ""}
{"id": "1361746", "revid": "712828", "url": "https://it.wikipedia.org/wiki?curid=1361746", "title": "Izuru Kira", "text": ""}
{"id": "1361751", "revid": "1226", "url": "https://it.wikipedia.org/wiki?curid=1361751", "title": "Apocalisse di Pietro (copta)", "text": "L'Apocalisse copta di Pietro, anche nota come Apocalisse gnostica di Pietro, \u00e8 un apocrifo del Nuovo Testamento di cui una versione in lingua copta (probabilmente traduzione di una versione originale in lingua greca) \u00e8 stata ritrovata tra i codici di Nag Hammadi, di attribuzione pseudoepigrafa all'apostolo Pietro. Non va confusa con un'altra \"Apocalisse di Pietro\", in lingua greca, anch'essa apocrifa.\nNel IV secolo il \"Catalogus Claromontanus\" la considerava canonica.\nDatazione e contenuto.\nIl manoscritto deriva da un originale risalente al IV secolo; la datazione della versione greca va dalla met\u00e0 del II alla met\u00e0 del III secolo, anche in considerazione del fatto che vi si presenta un personaggio di nome \"Hermas\" che si oppone alla visione presentata dal \"Pastore di Erma\", un'opera del 140 circa, riguardo alla possibilit\u00e0 di pentimento.\nContiene un dialogo tra Pietro e il Salvatore (Ges\u00f9), in particolare circa il valore salvifico della crocifissione. La cristologia gnostica rappresentata da questa apocalisse raffigura Ges\u00f9 come un salvatore docetico. \u00c8 anche evidente una polemica tra il cristianesimo \"proto-ortodosso\" e la comunit\u00e0 gnostica cui questa opera era indirizzata; quest'ultima vantava Pietro come fondatore, in opposizione alla corrente ortodossa."}
{"id": "1361755", "revid": "767487", "url": "https://it.wikipedia.org/wiki?curid=1361755", "title": "Win the Game", "text": "Win the Game \u00e8 il sesto album di inediti di Paola &amp; Chiara. Pubblicato il 16 novembre 2007, contiene sonorit\u00e0 prevalentemente dance. I brani sono tutti in inglese ma di due brani \u00e8 contenuta anche la versione italiana. In un'intervista Paola &amp; Chiara hanno dichiarato che si sono ispirate a Pet Shop Boys, Duran Duran, Madonna, Depeche Mode, Michael Jackson, Spandau Ballet e David Bowie\nL'uscita dell'album \u00e8 stata anticipata dalla pubblicazione dei singoli \"Second Life\" (uscito come EP nel giugno 2007) e \"Cambiare pagina\".\nIl 27 novembre 2007 \u00e8 stata pubblicata solo su iTunes la versione deluxe del disco (con bonus track e booklet alternativi rispetto alla versione su cd).\nIl 18 dicembre \u00e8 uscita sempre per iTunes la versione internazionale del disco, disponibile in tutto il mondo e con una tracklist leggermente diversa.\nL'album non \u00e8 un grande successo dal punto di vista commerciale: raggiunge la posizione quaranta nella classifica degli album pi\u00f9 venduti nella prima settimana per poi uscire definitivamente dalla classifica.\nOttiene per\u00f2 maggiore successo tramite le vendite digitali.\nVersioni per iTunes.\nDeluxe Edition.\n+ Digital Booklet - Win the Game"}
{"id": "1361758", "revid": "29727", "url": "https://it.wikipedia.org/wiki?curid=1361758", "title": "Silvidi", "text": ""}
{"id": "1361766", "revid": "1603714", "url": "https://it.wikipedia.org/wiki?curid=1361766", "title": "Cattedrale di San Patrizio", "text": ""}
{"id": "1361767", "revid": "1272592", "url": "https://it.wikipedia.org/wiki?curid=1361767", "title": "Chiesa di San Patrizio", "text": ""}
{"id": "1361768", "revid": "773636", "url": "https://it.wikipedia.org/wiki?curid=1361768", "title": "Chiesa di Sant'Andrea (Ampugnano)", "text": "La chiesa di Sant'Andrea ad Ampugnano \u00e8 un edificio sacro situato ad Ampugnano, nel comune di Sovicille, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nDella struttura originaria romanica conserva il tratto finale della navata e l'abside semicircolare. Dopo un periodo di relativa prosperit\u00e0 nel corso del Trecento, la parrocchia, impoverita di rendite e non pi\u00f9 in grado di mantenere un rettore, fu annessa, durante il secolo successivo, a quella di Sovicille.\nSulla parete sinistra si conserva un affresco quattrocentesco raffigurante i \"Santi Girolamo, Andrea, Bernardino\" e, nel timpano, \"Cristo benedicente\"."}
{"id": "1361771", "revid": "124721175", "url": "https://it.wikipedia.org/wiki?curid=1361771", "title": "Locomotiva FS D.345", "text": "Le D.345 sono locomotive diesel-elettriche di tipo \"universale\" delle Ferrovie dello Stato Italiane.\nStoria.\nDopo l'esperienza positiva maturata con le D.343 e la valutazione dei problemi evidenziatisi con l'esperienza pratica, nel 1970 le Ferrovie dello Stato emisero una nuova ordinazione di 70 locomotive D.345 all'industria privata, la cui costruzione tenesse conto di alcune modifiche ed aggiornamenti, al fine di soddisfare i requisiti di esercizio sulle linee non elettrificate ad armamento leggero. Venne riconfermata la potenza installata tipo di 1350 CV e scelta la motorizzazione tipo SSF218 della Fiat, mentre venne abbandonata la motorizzazione Breda-Paxman attraverso l'installazione di un nuovo sistema di raffreddamento pi\u00f9 affidabile del tipo \"Behr\" a comando e motore oleodinamico azionato termostaticamente. Nel 1973 venne perfezionata un'ulteriore ordinazione di 40 locomotive e due anni dopo di altre 35. Le industrie commissionarie furono la Fiat, la Breda, e la SOFER con gli equipaggiamenti elettrici di Marelli, TIBB e Italtrafo. L'ultima unit\u00e0 della serie venne consegnata a met\u00e0 del 1979.\nA partire dal 2009 queste locomotive non ricevono pi\u00f9 le revisioni cicliche; sono quindi iniziati gli accantonamenti che seguono la scadenza di revisione o i guasti delle macchine. Alla data del settembre 2015 risultavano in esercizio commerciale circa 48 unit\u00e0, tutte in forza alla divisione Cargo di Trenitalia, ridottesi poi a 39 dal 2017 con la nascita di Mercitalia Rail, azienda nata con lo scorporo da Trenitalia della sua divisione dedicata al trasporto merci.\nQualche unit\u00e0 rimane tuttora a disposizione di Fondazione FS nell'ambito dell'utilizzo per i treni storici, mentre alcuni esemplari assegnati a Mercitalia Rail svolgono manovre negli scali o effettuano treni merci sulle tratte non elettrificate pugliesi afferenti a San Nicola di Melfi o in Sicilia, dove nella primavera 2021 le troviamo alla testa in doppia trazione di merci per trasporto rotaie da Catania a Caltagirone.\nCaratteristiche.\nParte meccanica.\nLe locomotive D.345 mantengono la struttura di massima unificata delle D.343. Il vano centrale motori non ha pi\u00f9 il bagagliaio con due saracinesche laterali, mai utilizzato, \u00e8 quindi un grande comparto con il gruppo motore-generatrice e i compressori; i dispositivi di raffreddamento intercooling, radiatori e ventola verticale si trovano in un vano a parte.\nI carrelli sono sempre a \"collo di cigno\" e sospensione con molle ad elica ma \u00e8 stato eliminato il doppio collo sul quale si erano manifestati serie crettature nelle precedenti 443/343. Al loro interno vi \u00e8 sempre il gruppo riduttore con la trasmissione ad albero cavo ed anello danzante.\nIl motore installato \u00e8 il Fiat tipo 218SSF a iniezione diretta, ad 8 cilindri disposti a \"V\", della potenza di 1350\u00a0CV a 1500 giri/min.\nParte elettrica.\nLa parte elettrica delle D.345 \u00e8 costituita da un generatore di corrente continua della potenza di 960\u00a0kW, costruito dal TIBB.\nI motori di trazione, montati uno per carrello, sono di costruzione Ansaldo. &lt;br&gt;Il circuito di comando \u00e8 realizzato con interruttori elettropneumatici e rel\u00e8 contenuti in un grande armadio posto nella cabina di guida anteriore, a parete, dietro le spalle del macchinista. Nella D.345 \u00e8 stata introdotta la regolazione statica di indebolimento di campo (\"shunt\") dei motori di trazione, strutturata in 5 livelli che si inseriscono automaticamente a seconda della corrente (uno alla volta ed alternati per ogni motore) quando il controller di trazione (che assomiglia ad un volante ed ha 13 posizioni) \u00e8 nelle tacche 10-13.\nUn certo numero di mezzi della serie Fiat D.343 sono stati, nel corso degli anni settanta, modificati con la sostituzione del motore originale con quello delle D.345, eliminando contemporaneamente le saracinesche del bagagliaio.\nLivree.\nAlcuni degli esemplari pi\u00f9 anziani conservano la livrea verde magnolia - isabella originale comune alle D.345, mentre altri esemplari hanno ricevuto la livrea XMPR (con unica variante la fascia sita nella parte inferiore della carrozzeria, rossa anzich\u00e9 blu).\nUtilizzo.\nInizialmente le D.345 furono utilizzate, oltre che per il trasporto delle merci, anche per il trasporto passeggeri. Dato che erano prive di impianto REC, necessario per il riscaldamento delle carrozze, venivano impiegate abbinando alla locomotiva un carro riscaldo, soluzione abbandonata appena si rese disponibile un quantitativo sufficiente delle D.445, dotate di maggiore potenza e di sistema di riscaldamento elettrico carrozze integrato. Le D.345 furono quindi utilizzate per il trasporto merci su linee non elettrificate, come ad esempio sulla linea della Valsugana nel tratto tra Trento e Borgo Valsugana, solitamente accoppiate in 2-3 unit\u00e0. Alcune unit\u00e0 furono vendute alle Ferrovie del Sud Est.\nAd oggi la motrice con numero 1021 in livrea originale viene usata per movimentare treni storici, accoppiata con carrozze 46000, per manifestazioni lungo la tratta Roma Tiburtina - Manziana.\nUnit\u00e0 assegnate a Mercitalia Rail.\nDal gennaio 2017 le poche D.345 ancora in servizio sono state assegnate a Mercitalia Rail (ex Trenitalia Cargo), per un totale di 39 locomotori."}
{"id": "1361773", "revid": "767487", "url": "https://it.wikipedia.org/wiki?curid=1361773", "title": "Chiamate Nord 777", "text": "Chiamate Nord 777 (\"Call Northside 777\") \u00e8 un film del 1948 diretto dal regista Henry Hathaway.\nTrama.\nA Chicago nel 1932, durante il Proibizionismo, un poliziotto in pattuglia viene ucciso in una bettola clandestina. Vengono arrestati Frank Wiecek e un altro uomo; i due subiscono una condanna a 99 anni di prigione per l'omicidio. Undici anni dopo, la madre di Wiecek fa pubblicare un annuncio su un quotidiano, offrendo 5.000 dollari di ricompensa a chi fornir\u00e0 informazioni utili per rintracciare i veri assassini del poliziotto.\nLa particolarit\u00e0 dell'annuncio fa s\u00ec che Brian Kelly, il direttore del \"Chicago Times\", assegni al \"reporter\" P.J. McNeal l'incarico di analizzare nuovamente il caso. McNeal all'inizio \u00e8 scettico, pensando che Wiecek sia colpevole. Ma dopo aver intervistato la madre e la moglie di Wiecek (da lui spinta a divorziare per rifarsi una vita e per dare un futuro a loro figlio), inizia a incontrare una certa resistenza da parte delle forze di polizia e dell'ufficio del procuratore dello Stato, che non vogliono che venga messa in dubbio la sentenza gi\u00e0 emessa.\nDi l\u00ec a poco subentrano anche le pressioni politiche dalla capitale, dove i politici vogliono silenziare una storia che potrebbe diventare per loro imbarazzante. Alla fine viene provata l'innocenza di Wiecek, grazie soprattutto all'ingrandimento di una fotografia, che, riportando la data di un giornale, dimostra che la testimonianza chiave al processo di undici anni prima era falsa.\nNote.\nIl film, prodotto dalla Twentieth Century Fox, \u00e8 uno dei primi esempi di stile documentaristico come divenne in uso subito dopo la seconda guerra mondiale.\n Sarebbe stato comunque sufficiente ingrandire la prima pagina del quotidiano per risalire alla data di stampa."}
{"id": "1361775", "revid": "767487", "url": "https://it.wikipedia.org/wiki?curid=1361775", "title": "Johannes Lazo", "text": "Biografia.\nJohannes Lazo nacque nel 1448 nel villaggio di Lascov, nell'odierna Slovacchia.\nAdottato da J\u00e1nos Balab\u00e1si, castellano della fortezza di Alba Iulia (\"Gyulafeh\u00e9rv\u00e1r\" in ungherese), studi\u00f2 all'Accademia Istropolitana di Presburgo (oggi Bratislava) e, probabilmente, in Italia, dove conobbe l'umanista tedesco Felix Faber, con il quale intraprese un pellegrinaggio in Egitto e Terra Santa.\nDi quel viaggio, fatto in compagnia di altri signori tedeschi e italiani, rimane il diario di viaggio di F. Faber, \"Evagatorium in Terrae Sanctae\", pubblicato a Stoccarda nel 1843.\nRichiamato in Transilvania dal vescovo L\u00e1szl\u00f3 Ger\u00e9b, fu nominato canonico ad Alba Iulia, ricevendo il beneficio dell'altare della Santa Croce, nella Cattedrale. Nel 1499 ottenne da papa Alessandro VI l'autorizzazione a costruire una cappella nella cattedrale, che fu edificata nei decenni successivi, impiegando maestranze fiorentine. Tornato una seconda volta in Palestina, nel 1508 \u00e8 di nuovo ad Alba Iulia per consacrare la nuova cappella, capolavoro dell'arte rinascimentale in Transilvania.\nChiese ed ottenne la carica di penitenziere ungherese della Basilica di San Pietro, giungendo a Roma nel 1517, a 69 anni, e stabilendosi nel convento dei paolini sul Monte Celio.\nNomin\u00f2 lo storico umanista Stjepan Brodari\u0107, ambasciatore del re d'Ungheria Ladislao II Jagellone, esecutore testamentario, perch\u00e9 fosse rispettato il suo desiderio di esser sepolto al centro della chiesa di Santo Stefano Rotondo, costruita su modello della chiesa del Santo Sepolcro in Gerusalemme, in quella Terra Santa che il prelato transilvano aveva visto nei suoi due pellegrinaggi in Oriente.\nSulla sua tomba, nella chiesa romana di Santo Stefano Rotondo sul Celio, fece apporre queste parole che meglio di ogni altra sintetizzano il sentimento che la citt\u00e0 di Roma provocava nei cuori degli ungheresi: \"NATUM QUEM GELIDUM VIDES AD ISTRUM / ROMANA TEGIER VIATOR URNA / NON MIRABERE SI EXTIMABIS ILLUD / QUOD ROMA EST PATRIA OMNIUM FUITQUE\"."}
{"id": "1361777", "revid": "755885", "url": "https://it.wikipedia.org/wiki?curid=1361777", "title": "La mazurka di Tot\u00f2", "text": "La mazurka di Tot\u00f2 \u00e8 una canzone scritta e interpretata da Tot\u00f2, anche se la musica \u00e8 del compositore Cesare A. Bixio, compresa nelle fasi iniziali del film \"Tot\u00f2 le Mok\u00f2\" del 1949.\nTot\u00f2 canta la canzone impersonando un artista di strada che suona da solo tutti gli strumenti. \nIl brano \u00e8 stato inserito nella raccolta \"Le canzoni di Tot\u00f2\" del 2013 (Recording Arts, 2X734)."}
{"id": "1361784", "revid": "619191", "url": "https://it.wikipedia.org/wiki?curid=1361784", "title": "Linden Dollar", "text": ""}
{"id": "1361785", "revid": "287204", "url": "https://it.wikipedia.org/wiki?curid=1361785", "title": "Cesario di Heisterbach", "text": "Biografia.\nFu autore influente per lo sviluppo della cultura dei paesi renani.\nDeve il suo nome al monastero di Heisterbach, dove entr\u00f2 nel 1199, diventandone successivamente priore.\nProlifico scrittore, si dedic\u00f2 principalmente a produzioni a carattere agiografico. La pi\u00f9 importante \u00e8 il \"\"Dialogus magnus visionum et miraculorum\", raccolta di exempla sotto forma di dialogo fra un monaco (lo scrittore?) ed un novizio. Altre opere, sempre raccolte di exempla, sono: \"Libri VIII miraculorum\" (di cui ci rimangono i primi tre libri) e \"Homiliae\". Opera a carattere storico oltre che agiografico \u00e8 invece \"Vita Engelberti\"\", biografia dell'arcivescovo Engelberto di Colonia ucciso nel 1225.\nSecondo alcuni storici fu colui che descrisse per la prima volta la figura di Titivillus, un demone che si riteneva responsabile degli errori di scrittura dei copisti."}
{"id": "1361789", "revid": "742830", "url": "https://it.wikipedia.org/wiki?curid=1361789", "title": "Dollaro Linden", "text": ""}
{"id": "1361790", "revid": "110157", "url": "https://it.wikipedia.org/wiki?curid=1361790", "title": "Chiesa di Santa Maria delle Grazie (Villa Santa Maria)", "text": "La chiesa di Santa Maria delle Grazie \u00e8 sita a Villa Santa Maria (CH) nella contrada \"Lu 'Uell'\" (In dialetto d Villa Santa Maria significa Le Valli).\nLa chiesa viene citata come \"Templum Sanct\u00e6 Mari\u00e6 Gratiarum\" nei primi documenti del XVIII secolo.\nDescrizione.\nLa facciata \u00e8 in travertino \u00e8 in forme moderne del 1969 per volont\u00e0 dell'allora parroco e del comitato dei festeggiamenti della chiesa che gi\u00e0 nel 1966 gi\u00e0 l'aveva dotata di campane.La facciata \u00e8 conclusa in alto da un coronamento triangolare.\nL'interno \u00e8 ad aula decorata da capriate. Ai lati vi sono dei leggeri incassamenti ove vi sono tre altari a cui corrispondono tre sporgenze all'esterno. Nei tre altari vi sono dei dipinti di Mauro Carbonetta, Nicola Finamore, Emilio di Franco, Manuela di Paolo, Alice Pellegrini del 2000, l'aula \u00e8 conclusa da un'abside semisferica.\nIn una edicoletta dell'abside vi \u00e8 una statua lignea della Madonna delle Grazie realizzata alla fine del '400.\nL'altare principale \u00e8 in stucco marmorizzato.\n\u00c8 stata recentemente restaurata.\nIl campanile \u00e8 a pianta quadrata.\nNella piazza al lato campanile vi era un'aia sociale dove si trebbiava il grano di Villa Santa Maria."}
{"id": "1361792", "revid": "363629", "url": "https://it.wikipedia.org/wiki?curid=1361792", "title": "Wild card", "text": ""}
{"id": "1361796", "revid": "22475", "url": "https://it.wikipedia.org/wiki?curid=1361796", "title": "Venna", "text": "Il fiume Venna, nasce a circa 531\u00a0m s.l.m. nei pressi di Guardiagrele, corre per un tratto complessivo di circa 24\u00a0km prima di confluire, in riva orografica destra, nel fiume Foro."}
{"id": "1361801", "revid": "648716", "url": "https://it.wikipedia.org/wiki?curid=1361801", "title": "Fried Coke", "text": "La Fried Coke (Coca-Cola fritta) \u00e8 uno \"snack\" statunitense creato nel 2006.\nConsiste in palle di pastella mischiate con sciroppo di Coca-Cola, le quali vengono poi fritte e ricoperte con altro sciroppo di Coca-Cola, panna montata, cannella e una ciliegina. \u00c8 stata presentata per la prima volta dal suo inventore, Abel Gonzales Jr., alla Fiera dello stato del Texas dove ha vinto il titolo di \"snack pi\u00f9 creativo\" nella seconda competizione a giuria tra i rivenditori di vivande. Si \u00e8 rivelato molto popolare in Texas, dove ha venduto 16\u00a0000 porzioni nelle prime due settimane, e viene ora utilizzato come snack nelle fiere del Carolina del Nord e Arizona, ma \u00e8 molto popolare anche in California.\nSi stima che la Coca-Cola fritta contenga 830 kcal (pari a ) per porzione."}
{"id": "1361804", "revid": "110157", "url": "https://it.wikipedia.org/wiki?curid=1361804", "title": "Tiffany &amp; Co.", "text": "Tiffany &amp; Co., nota comunemente come Tiffany's, \u00e8 un'azienda statunitense fondata nel 1837 a New York, che si occupa della vendita di gioielli tramite migliaia di punti vendita situati in molti paesi.\nStoria.\nL'azienda \u00e8 stata fondata da Charles Lewis Tiffany a Manhattan. Inizialmente il negozio vendeva una gran variet\u00e0 di articoli, comprendenti quelli di cancelleria e operava soltanto col nome di Tiffany. Successivamente, quando John B. Young divenne socio di Charles Lewis Tiffany, il nome mut\u00f2 in Tiffany &amp; Co.\nIl primo negozio venne inaugurato il 14 settembre 1837 al n\u00b0 259 di Broadway. Nel primo giorno di attivit\u00e0 l'incasso totale fu di appena 4,98 dollari.\nNel 1848, Charles Lewis Tiffany acquista i gioielli della Corona di Francia e nel 1845 viene pubblicato il primo Blue Book che, da allora, viene pubblicato annualmente per presentare la collezione autunnale di Tiffany &amp; Co.\nNel 1851, Tiffany &amp; Co. \u00e8 la prima azienda a istituire il titolo 925/1000 per l'argento. Nel 1878, Tiffany partecipa all'Esposizione Universale di Parigi e, qualche anno dopo, grazie alla collaborazione del gemmologo George Kunz, introduce nuovi materiali per la creazione dei suoi gioielli: la kunzite, la morganite, la tanzanite blu, la tsavorite.\nNel 1926, gli Stati Uniti fissano come titolo di purezza ufficiale il platino di Tiffany (95%).\nNel 1956, il designer Jean Schlumberger si unisce a Tiffany e Andy Warhol collabora con la societ\u00e0 per creare biglietti di auguri Tiffany (circa 1956\u20131962). Nel 1968, Lady Bird Johnson, all'epoca First Lady degli Stati Uniti, incaric\u00f2 Tiffany di progettare un servizio di porcellana della Casa Bianca che conteneva 90 fiori. Nel corso della storia dell'azienda, la produzione si \u00e8 spostata anche in campi diversi dalla gioielleria: spade da cerimonia durante la guerra civile e, dal 1860, trofei sportivi per gare come il campionato mondiale di baseball, la 500 Miglia di Indianapolis, la NASCAR Sprint Cup, il Super Bowl, la PGA Tour e gli US Open di Tennis.\nDa Avon al gruppo Chaney.\nNel novembre 1978, Tiffany &amp; Co. \u00e8 stata venduta ad Avon Products Inc. per circa 104 milioni di dollari in stock. Tuttavia, in un articolo di \"Newsweek\" del 1984, il negozio Tiffany della Fifth Avenue \u00e8 stato paragonato al grande magazzino Macy's durante un periodo di svendita a causa dell'elevato numero di articoli poco costosi posti in vendita; inoltre, i clienti si sono lamentati del calo della qualit\u00e0 e del servizio. Nell'agosto 1984, Avon ha venduto Tiffany a un gruppo di investitori guidato da William R. Chaney per 135,5 milioni di dollari in contanti. Tiffany \u00e8 tornata in Borsa nel 1987 e ha raccolto circa 103,5 milioni di dollari dalla vendita di 4,5 milioni di azioni ordinarie.\nA causa della recessione del 1990-1991 negli Stati Uniti, Tiffany ha iniziato a porre l'accento sul merchandising di massa. \u00c8 stata lanciata una nuova campagna pubblicitaria che ha sottolineato come i prodotti Tiffany fossero alla portata di tutti; per esempio, la societ\u00e0 ha pubblicizzato che il prezzo degli anelli di fidanzamento con diamanti partiva da 850 dollari. Gli opuscoli \"Come acquistare un diamante\" sono stati inviati a 40.000 persone ed \u00e8 stato istituito un numero verde per rivolgersi a una popolazione pi\u00f9 ampia. Tuttavia, per mantenere la sua immagine di azienda di beni di lusso, le immagini di alto stile rimasero in mostra nei negozi Tiffany.\nTiffany &amp; Co. ha registrato il marchio del loro caratteristico colore turchese nel 1998.\nNel 2000 \u00e8 stata fondata la Fondazione Tiffany &amp; Co. per fornire sovvenzioni a organizzazioni senza scopo di lucro che operano nei settori dell'ambiente e delle arti. Nel giugno 2004, Tiffany ha citato in giudizio eBay, sostenendo che quest'ultima ricavava profitti dalla vendita di prodotti Tiffany contraffatti; tuttavia, Tiffany ha perso sia al processo.\nNel 2001, Tiffany &amp; Co. ha collaborato con Pantone per creare \"1837 Blue\", ispirato alla precedente tonalit\u00e0 Tiffany Blue. Un anno pi\u00f9 tardi, nel 2002, la societ\u00e0 ha fondato la filiale Laurelton Diamonds per gestire la catena di fornitura mondiale dei diamanti di Tiffany.\nNel 2009 \u00e8 stata annunciata una collaborazione tra l'operatore di telefonia mobile giapponese SoftBank e Tiffany &amp; Co. Le due societ\u00e0 hanno progettato un cellulare, limitato a dieci copie, e contenente pi\u00f9 di 400 diamanti, per un totale di oltre 20 carati (4,0 g). Ogni cellulare costa pi\u00f9 di 100 milioni di yen (781.824 sterline). Sempre nel 2009, l'azienda ha lanciato la sua collezione Tiffany Keys.\nNel 2012, ricorrenza del 175\u00ba anniversario, Tiffany presenta una nuova lega metallica chiamata \"rubedo\".\nFrancesco Trapani azionista.\nNella seconda met\u00e0 del 2017, Francesco Trapani diventa un importante azionista della Tiffany &amp; Co. e nel mese di luglio apre a Milano il terzo flagshipstore Tiffany, inaugurato come la boutique di Tiffany pi\u00f9 grande d'Europa. Dopo due-tre anni di vendite piatte, ci fu un grosso cambiamento al vertice dell'azienda: a febbraio Frederic Cum\u00e9nal \u00e8 stato licenziato dopo solo ventidue mesi alla guida della societ\u00e0 e a ottobre, sotto la gestione proprio di Francesco Trapani, viene nominato nuovo CEO dell'azienda Alessandro Bogliolo, dopo un'esperienza di sedici anni in Bulgari, uno dei diretti concorrenti di Tiffany e con un'esperienza come amministratore delegato di Diesel (principale brand di Only the Brave fondato da Renzo Rosso). Sempre in ottobre Michael Kowalski, il chairman che negli ultimi mesi ha guidato ad interim l'azienda, si fa da parte dopo 35 anni trascorsi nella societ\u00e0. Al suo posto subentra Roger N. Farah.\nIl difficile accordo con LVMH di Arnault.\nNel novembre 2019 il gruppo francese del lusso LVMH annuncia l'acquisizione di Tiffany &amp; Co. per 16,2 miliardi di dollari dopo aver rialzato l'offerta a 135 dollari per azione dai 120 proposti in ottobre. L'intenzione di LVMH \u00e8 di irrobustire la divisione gioielli e orologi che \u00e8 la pi\u00f9 piccola del gruppo pur disponendo dei marchi Bulgari e Tag Heuer e di rafforzare la propria presenza negli Stati Uniti.\nIn quel periodo Tiffany dispone di 321 negozi nel mondo con vendite nette per 4,44 miliardi di dollari e utili di 586 milioni di dollari. Le aree in cui Tiffany opera includono le due Americhe, l'Asia e il Pacifico, il Giappone, l'Europa e gli Emirati arabi.\nL'accordo avrebbe dovuto concludersi entro la met\u00e0 del 2020 ma \u00e8 stato annullato da LVMH nel settembre 2020. A quel punto Tiffany ha intentato una causa in Delaware chiedendo al tribunale di obbligare LVMH all'acquisizione o di valutare i danni. A sua volta LVMH ha avviato un'altra causa sostenendo che una cattiva gestione dell'azienda aveva invalidato il contratto di acquisto in quanto veniva \"bruciata liquidit\u00e0\". A met\u00e0 settembre 2020, una fonte affidabile ha dichiarato alla rivista \"Forbes\" che LVMH aveva deciso di annullare l'accordo perch\u00e9 Tiffany stava pagando milioni di dividendi agli azionisti nonostante le perdite finanziarie durante la pandemia. Tiffany aveva gi\u00e0 pagato circa 70 milioni di dollari, con ulteriori 70 milioni di dollari da pagare nel novembre 2020. Si \u00e8 parlato anche di un intervento del ministero degli Esteri francese su LVMH per far slittare l'intesa in seguito alla minaccia di nuovi dazi statunitensi sui prodotti francesi.\nDiamanti.\nLa tradizione dei diamanti di Tiffany risale al 1848, quando i giornali di New York incoronano Charles Lewis Tiffany come \"The King of diamonds\", il re dei diamanti (gioco di parole intraducibile in Italiano in cui \"diamonds\", che significa letteralmente \"diamanti\", \u00e8 altres\u00ec usato per indicare il seme dei Quadri nelle carte francesi; potremmo quindi interpretare l'epiteto anche nel senso di \"Re di Quadri\"), grazie all'acquisto dei Gioielli della Corona francese. Nel 1886 Charles Lewis Tiffany introduce un classico anello di fidanzamento usato tuttora, il \"Tiffany Setting\", l'anello di diamanti. La Tiffany &amp; Co. dispone di un laboratorio periodicamente certificato (Laboratorio Gemmologico di Tiffany) per la valutazione dei diamanti. Il laboratorio gemmologico si affida a professionisti diplomati in gemmologia che devono superare un corso formativo prima di poter procedere alla valutazione di un diamante Tiffany.\nLa valutazione di un diamante viene effettuata in base alle \"4 C\":\nInoltre, per una qualit\u00e0 superiore, Tiffany valuta i diamanti anche in base alla \"presenza\", ossia la simmetria e la lucidatura della pietra.\nIl taglio serve a ottenere la massima luminosit\u00e0 e lo scintillio dal diamante, a scapito della grandezza. Il colore \u00e8 dovuto alle impurit\u00e0 che possono essere presenti all'interno del diamante ed \u00e8 classificato su una scala da D a Z, dove \"D\", \"E\" e \"F\" stanno per incolore, \"G\", \"H\" e \"I\" stanno per quasi incolore e da \"L\" a \"Z\" abbiamo le gradazioni \"giallo tenue\", \"giallo molto chiaro\" e \"giallo chiaro\". Tiffany accetta solamente i diamanti che rientrano nella fascia da D a I. Per purezza si intende l'assenza di imperfezioni in un diamante; gli standard Tiffany vietano i miglioramenti dei diamanti con tecniche artificiali come il trattamento termico e la regolazione del colore.\nTiffany &amp; Co., oltre a uno standard elevato dei prodotti di cui si occupa, ha uno standard elevato anche per quanto riguarda l'etica: le compagnie minerarie con cui collabora devono garantire rispetto dell'ambiente e responsabilit\u00e0 sociale. Inoltre, Tiffany &amp; Co. acquista diamanti solo dagli Stati che partecipano al Kimberley Process Certification Scheme (KPCS), creato per certificare la provenienza dei diamanti e, di conseguenza, eliminare il loro contrabbando dalle zone di guerra.\nTiffany Yellow Diamond.\nIl diamante giallo di Tiffany venne trovato nel 1878 a Kimberley, in Sud Africa. Con i suoi 287,2 carati \u00e8 uno dei pi\u00f9 grandi diamanti gialli mai scoperti. Il diamante fu tagliato da George Frederick Kunz nella forma \"a cuscino\" fino a raggiungere il peso di 128,54 carati con un totale di novanta sfaccettature. Il diamante \u00e8 stato esposto allo Smithsonian National Museum of Natural History a Washington D.C. dal 18 aprile 2007 al 23 settembre 2007. Eccetto eventi particolari, come l'esposizione al museo di Washington nel 2007, il diamante giallo \u00e8 esposto nel negozio Tiffany &amp; Co. di New York. Il diamante \u00e8 stato indossato solamente tre volte nella sua storia: dalla signora Sheldon Whitehouse al Tiffany Ball nel 1957 montato, per l'occasione, in una collana di diamanti bianchi, da Audrey Hepburn nel 1961 per pubblicizzare il film \"Colazione da Tiffany\" e da Lady Gaga in occasione della cerimonia degli Oscar 2019. Nel 1995, il diamante venne montato su \"Bird on a Rock\", una creazione di Jean Schlumberger e rimase cos\u00ec per diciassette anni. Nel 2012, il Tiffany yellow diamond \u00e8 stato montato su di una collana per celebrare il 175\u00ba anniversario della nascita di Tiffany &amp; Co.\nEcosostenibilit\u00e0.\nNel 1996, Tiffany &amp; Co. si \u00e8 opposta allo scavo di una miniera d'oro che minacciava il parco nazionale di Yellowstone. Per preservare le barriere coralline, dal 2002, Tiffany &amp; Co. non vende coralli poich\u00e9 non vi \u00e8 alcun modo sostenibile per raccogliere coralli rossi e rosa senza compromettere l'ecosistema marino; nel 2004, con un annuncio pubblicato sul Washington Post ha esortato il servizio forestale degli Stati Uniti a negare il permesso per lo sviluppo di una miniera nel Montana che avrebbe messo a rischio l'acqua e la fauna selvatica del Paese. Inoltre, Tiffany &amp; Co., insieme con la Bristol Bay Protection Pledge, si occupa di salvaguardare la Bristol Bay, in Alaska, opponendosi allo sviluppo di una miniera di oro e rame a cielo aperto, la miniera Pebble. Per aumentare la consapevolezza su questo problema, nel 2010, Tiffany &amp; Co. pubblic\u00f2 sul National Geographic Magazine un annuncio di un'intera pagina e, firmando il Bristol Bay Protection Pledge, ha dichiarato che se la miniera Pebble fosse stata sviluppata, non l'avrebbe sfruttata.\nCinema e letteratura.\nNel romanzo \"Colazione da Tiffany\", di Truman Capote, la protagonista Holly Golightly si riferisce alla gioielleria Tiffany come \"il miglior posto del mondo, in cui non pu\u00f2 accadere niente di brutto\". Dal romanzo \u00e8 stata tratta la sceneggiatura del film omonimo del 1961, con Audrey Hepburn. Nel 2018 \u00e8 lanciata una nuova campagna, \"Believe in dreams\" (Credere nei sogni), con l'attrice Elle Fanning nella stessa scena di Audrey Hepburn in \"Colazione da Tiffany\", e viene fatto un remake della canzone \"Moon River\" con testi dell'artista dell'hip hop A&amp;AP Ferg."}
{"id": "1361808", "revid": "767487", "url": "https://it.wikipedia.org/wiki?curid=1361808", "title": "Devi essere felice", "text": "Devi essere felice \u00e8 un film del 1948 diretto da Henry C. Potter.\nTrama.\nUna giovane ricca ereditiera, Dee Dee Dillwood, fugge la prima notte di nozze abbandonando il neo marito idiota per fuggire con il simpatico, affascinante e intelligente pilota Marvin Payne. Lo convince a portarla in California, (tra i passeggeri vi \u00e8 anche uno scimpanz\u00e9). Trover\u00e0 finalmente l'amore.\nNote.\nAll'epoca non ebbe grandissimi consensi ed ancora oggi ricorda la commedia tipica di Frank Capra, ma senza il suo tocco magico."}
{"id": "1361810", "revid": "111782554", "url": "https://it.wikipedia.org/wiki?curid=1361810", "title": "Dendalo", "text": "Il torrente Dendalo nasce a valle del centro abitato di Guardiagrele a circa 437\u00a0m s.l.m. e scorre per un tratto di 22\u00a0km di lunghezza prima di confluire in riva orografica destra nel fiume Foro, nei pressi di Miglianico. Non vi \u00e8 riscontrata presenza di fauna fluviale di grossa taglia, ma sporadici esemplari di saprofagi da analisi microbattereologiche. Ricostruzioni storiche, condotte da antropologi locali di fine 900, ipotizzano che sia stato il mezzo con cui popolazioni slave si siano addentrate nell'entroterra dalla regione costiera dove erano \narrivati, dando una origine slava a tutta la sua alta vallata. Ad oggi \u00e8 una delle tre teorie per l'etimologia del soprannome degli abitanti di casacanditella chiamati \"schiavoni\"."}
{"id": "1361811", "revid": "287204", "url": "https://it.wikipedia.org/wiki?curid=1361811", "title": "True20", "text": "True20 \u00e8 un gioco di ruolo generico e universale pubblicato dalla Green Ronin Publishing, scritto inizialmente da Steve Kenson e John Snead . Il True20 venne 'estratto' come regolamento generico dal gioco \"fantasy\" \"Blue Rose\" a partire dal regolamento che Kenson e Jeremy Crawford avevano sviluppato proprio per \"Blue Rose\" e successivamente pubblicato come regolamento universale. Il gioco \u00e8 stato tradotto in italiano dalla Wyrd Edizioni, che ha pubblicato il manuale base, la Guida dei Guerrieri, la Guida degli Adepti, la Guida degli Esperti e sta pubblicando il Bestiario.\nSistema di gioco.\n\"True20\" \u00e8 stato pubblicato con la licenza Open Gaming License, \u00e8 un derivato del regolamento \"Blue Rose\" a sua volta derivato dal \"d20 System\" della Wizards of the Coast. Il nome deriva dal fatto che questo sistema usa unicamente un dado a 20 facce, a differenza del d20 System che usa anche dadi di altri tipi. Le differenze dal tradizionale \"d20\" sono molte, ma il \"True20\" conserva un ottimo grado di compatibilit\u00e0 con il suo genitore.\nLe differenze principali sono:\nAmbientazioni.\nPer quanto sia presentato come un gioco di ruolo generico, il manuale base inglese \"True20 Adventure Roleplaying\" includeva in passato quattro ambientazioni per cominciare subito a giocare o come spunto per creare il proprio gioco:\nLe ambientazioni sono poi state sostituite dai generi nella seconda edizione, sia in originale che in italiano.\nAltre ambientazioni.\nAl manuale base segu\u00ec il \"True20 Worlds of Adventure\", che includeva cinque nuove ambientazioni:\nStoria.\n\"True20\" \u00e8 il sistema di base che fu generato dal gioco base \"Blue Rose\", sempre della Green Ronin. \"Blue Rose\" ha vinto la Medaglia d'argento per il miglior regolamento di gioco di ruolo al Gen Con ENWorld nel 2005. Attualmente \"Blue Rose\" \u00e8 diventato un'ambientazione separata, staccandosi dal sistema al quale diede vita, e acquisendo il nuovo sistema di Green Ronin, l'AGE SYSTEM."}
{"id": "1361812", "revid": "44210", "url": "https://it.wikipedia.org/wiki?curid=1361812", "title": "Vescovo di Magonza", "text": ""}
{"id": "1361813", "revid": "726373", "url": "https://it.wikipedia.org/wiki?curid=1361813", "title": "Blaze (romanzo)", "text": "Blaze \u00e8 un romanzo scritto da Stephen King fra la fine del 1972 e l'inizio del 1973, pubblicato solo nel 2007, con lo pseudonimo Richard Bachman, utilizzato in precedenza per un quintetto di opere pubblicate tra 1977 e 1984 (\"Ossessione\", \"La lunga marcia\", \"Uscita per l'inferno\", \"L'uomo in fuga\" e \"L'occhio del male\") e un'unica volta negli anni novanta (\"I vendicatori\").\nNell'introduzione al romanzo, intitolata \"Diciamola tutta\", datata 30 gennaio 2007, King definisce \"Blaze\" il \"quinto quarto\" dei lavori giovanili pubblicati come Richard Bachman (\"L'occhio del male\" \u00e8, a detta dell'autore, un libro \"di Stephen King\", non di Bachman, bench\u00e9 pubblicato con quello pseudonimo) e ne ricostruisce l'origine e il trentennio di oblio, fino alla riscoperta e alla pubblicazione in una versione revisionata, cos\u00ec concludendo: \u00abquesto \u00e8 un vecchio romanzo, ma credo di essermi sbagliato giudicandolo a suo tempo un cattivo romanzo\u00bb.\nI proventi generati dalla pubblicazione del romanzo sono destinati alla Haven Foundation, creata per sostenere gli artisti indipendenti.\nTrama.\nClayton Blaisdell Jr, detto Blaze, ha un fisico possente, \u00e8 alto pi\u00f9 di due metri e ha forza erculea, che per\u00f2 non va di pari passo con la sua intelligenza, poco pi\u00f9 che quella di un bambino. Dopo un inverno freddo e senza particolari fonti di guadagno se non i piccoli furti, l'uomo pianifica il rapimento di un neonato, cos\u00ec da vivere di rendita per tutta la vita. Il socio con il quale progetta il piano \u00e8 George, che per\u00f2 non \u00e8 niente altro che un parto della testa di Blaze, poich\u00e9 se \u00e8 vero che George \u00e8 stato un importante personalit\u00e0 nella vita dell'uomo, al momento non pu\u00f2 essere in grado di interagire realmente, perch\u00e9 defunto ormai da tre mesi. Da solo, Blaze riesce comunque a portare a termine il rapimento di Joe, il piccolo erede di una importante dinastia, aiutato da quella che lui crede la presenza invisibile di George. Lungo la narrazione il lettore viene a conoscenza anche della vita passata di Blaze, l'incidente che lo ha reso poco meno che ritardato, la vita in orfanotrofio, il carcere e l'amicizia con George, mentre la polizia lo cerca e la situazione si fa sempre pi\u00f9 drammatica. Col proseguire degli eventi la presenza invisibile di George creduta all'inizio come di qualcosa nato solo dalla mente di Blaze cambia visibilmente, rendendolo pi\u00f9 presumibilmente ad una presenza sovrannaturale che guida Blaze.\nGenesi dell'opera.\nAll'epoca della prima stesura, l'autore non fu soddisfatto del risultato e non lo propose neppure ad un editore. Dopo aver pubblicato i primi romanzi sotto lo pseudonimo Richard Bachman, prov\u00f2 a riprenderlo in mano ma lo abbandon\u00f2 dopo poche pagine, confermando il primo giudizio negativo.\nUn anno dopo aver pubblicato \"Colorado Kid\" (2005) nella collana Hard Case Crime, nata dall'idea di far rivivere i vecchi polizieschi tascabili noir e hard boiled, desiderando contribuire di nuovo a quel progetto editoriale King ripens\u00f2 per la prima volta dopo anni a \"Blaze\". Malgrado i suoi timori che il dattiloscritto fosse andato perso, questo fu ritrovato da una sua assistente nella Fogler Library dell'Universit\u00e0 del Maine, dov'era stato conservato per oltre trent'anni.\nLa rilettura fug\u00f2 invece un altro timore, quello di trovarsi di fronte a un'imbarazzante opera giovanile: l'autore rivide il proprio giudizio sul romanzo, che stavolta trov\u00f2 piuttosto buono, degno di essere pubblicato dopo un'adeguata riscrittura.\nNell'aggiornare la storia, King scelse di lasciare nel vago i riferimenti temporali, perch\u00e9 non sembrasse troppo antiquato, ma non pot\u00e9 eliminare alcuni elementi datati, ma funzionali alla trama. L'ambientazione va quindi considerata \u00abAmerica, non molto tempo fa\u00bb.\nRiferimenti letterari.\nNell'introduzione al romanzo, King scrive che rileggendo lo scritto a distanza di oltre trent'anni gli ricord\u00f2 il neorealismo con taglio criminale di James M. Cain e Horace McCoy, la trilogia di \"Young Lonigan\" e il romanzo \"Tutto, ma non un cuore\" di James T. Farrell, oltre ad essere un evidente omaggio a \"Uomini e topi\" di John Steinbeck.\nNel riscriverlo, adott\u00f2 lo stile asciutto e l'andatura sostenuta della miglior narrativa noir, pensando soprattutto a Jim Thompson e Richard Stark.\nMa la citazione d'apertura, che precede l'introduzione, \u00e8 tratta da un altro autore di genere particolarmente amato da King, John D. MacDonald: \u00abQuesti sono i bassifondi del cuore\u00bb."}
{"id": "1361820", "revid": "799504", "url": "https://it.wikipedia.org/wiki?curid=1361820", "title": "Oddone Pascale", "text": "Biografia.\nCasimiro Turletti, storico ottocentesco di Savigliano, fu il primo studioso a individuare l'opera dell'artista piemontese Oddone Pascale in alcuni centri del basso Piemonte. Altri studi si devono ad Attilio Bonino, Giovanna Galante Garrone, Noemi Gabrielli e Simone Baiocco. Ancora oggi, tuttavia, mancano notizie precise sulla biografia e le opere dell'artista. Baiocco afferma che \"Oddone Pascale non ha avuto finora una reale fortuna: le notizie biografiche su cui ci basiamo sono quelle che risalgono all'opera di Casimiro Turletti e che, per quanto preziose, sono certo incomplete e a volte poco verificabili\".\nNulla si sa sulla sua formazione: nella resa dei visi, nei colori sgargianti degli abiti e nella composizione delle figure Oddone Pascale rivela influenze di matrice lombarda e nordica. In alcune sue opere, come le due pale di Revello, \u00e8 particolarmente evidente un nesso stilistico con Gandolfino da Roreto, forse mediatore di tali influssi. Oddone Pascale fu anche un abile intagliatore e le sue pale sono spesso incorniciate in monumentali struttura lignee, tanto da diventare vere e proprie \"macchine d'altare\". La prima notizia su di lui consiste, appunto, nella fornitura di una cornice per una pala commissionata a Gandolfino da Roreto, che in quel momento (1523) era probabilmente gi\u00e0 deceduto. Nel 1531 firm\u00f2 con data la pala d'altare dell'abbazia di Santa Maria di Staffarda: \u00abOdonus Paschalis d. trinitate savilliani 1531\u00bb. Molto pregevole \u00e8 anche il coro ligneo della stessa abbazia, successivamente smembrato e oggi diviso fra la chiesa di San Vittore nella tenuta sabauda di Pollenzo e il Museo Civico d'Arte Antica di Torino.\nOddone mor\u00ec a Savigliano nell'anno 1546, l'8 agosto secondo quanto scrive Turletti, il 18 ottobre secondo Baiocco, quando gli subentr\u00f2 come rettore della Compagnia del Sepolcro Tommaso Carlevari. Il figlio di Oddone, Lorenzo, fu pittore e scultore attivo in Piemonte fino ai primi decenni del Seicento.\nOpere.\nNon ci sono prove che Oddone Pascale abbia operato in ambiti geografici diversi dal basso Piemonte; anche la pala di Finalborgo fu commissionata da Paolo Del Carretto, vescovo e conte di Cahors, presente in quegli anni nel Saluzzese al seguito dell'esercito francese. Nella predella sono intagliati gli stemmi di Paolo e di suo fratello Giovanni II, marchese di Finale.\nAlcune sue opere sono:\nCollegamenti esterni.\n\"Oddone Pascale e l'eredit\u00e0 di Gandolfino da Roreto nel Piemonte meridionale\", Fondazione Ferrero \nhttp://www.pascaleoddone.afom.it/\nSito dedicato - Progetto dell'Associazione Amici Fondazione Ordine Mauriziano- AFOM"}
{"id": "1361821", "revid": "1305772", "url": "https://it.wikipedia.org/wiki?curid=1361821", "title": "Chiesa di Sant'Antonio Abate (Villa Santa Maria)", "text": "La chiesa di Sant'Antonio abate a Villa Santa Maria (CH) \u00e8 sita in Piazza G. Marconi, nei pressi dell'unico albergo del paese.\nStoria.\nSullo zoccolo della chiesetta, dal 1906, sono siti due fusti di colonne in granito. Tali colonne appartenevano al convento di Santa Maria in Basilica e ivi trasportate da alcuni muratori con l'intento di modificarne la facciata. Tuttavia l'aspetto \u00e8 rimasto spoglio.\nAspetto.\nLa facciata \u00e8 semplice in stile neoromanico in travertino.\nSul tetto vi \u00e8 una croce. Due lesene sono poste agli angoli della facciata. Due cornici marcapiano suddividono orizzontalmente la facciata in tre parti. Sopra la seconda cornice vi \u00e8 una lunetta. Il portale \u00e8 ad arco a sesto acuto.\nL'interno \u00e8 ad aula ad unica navata squadrata in stile neoclassico semplice ma allo stesso tempo eclettico. Ai lati vi sono degli incassamenti. La volta \u00e8 a botte con pseudo-cupola. Ai lati vi sono delle pitture dell'artista di Casoli Candeloro del 1967. Vi sono le statue di sant'Antonio abate, San Vito martire e di san Camillo de Lellis ed una lapide in cui \u00e8 incisa la data del 1646 sul muro interno a destra corrispondente alla facciata.\nL'altare \u00e8 in stucco marmorizzato.\nFolklore.\nIl 17 gennaio in occasione della festa del santo intestatario della chiesa, davanti alla chiesa, viene acceso un fal\u00f2 con gli alberi di Natale del paese, con la brace realizzata vengono cotte le salsicce che vengono distribuite alle persone accorse alla festa."}
{"id": "1361824", "revid": "339392", "url": "https://it.wikipedia.org/wiki?curid=1361824", "title": "Chrono des Herbiers", "text": ""}
{"id": "1361825", "revid": "287204", "url": "https://it.wikipedia.org/wiki?curid=1361825", "title": "Fuga dal Natale", "text": "Fuga dal Natale (\"Skipping Christmas\") \u00e8 un romanzo di John Grisham pubblicato nel 2001.\nTrama.\nSi avvicina il Natale, e con esso tutto ci\u00f2 che comporta: una bella festa, certo, forse la pi\u00f9 bella di tutto l'anno, ma nel mondo consumista \u00e8 anche sinonimo di grosse spese per acquistare i regali, gli addobbi, le beneficenze e imbandire le tavole delle famiglie.\nL'anno precedente, per questo, la famiglia Krank ha subito un esborso di 6100 dollari. Quest'anno per\u00f2 la figlia Blair, neolaureata, parte per una missione umanitaria in Per\u00f9, quindi senza di lei festeggiare il Natale perde di significato. Il signor Luther Krank allora decide di investire pi\u00f9 o meno la somma spesa l'anno precedente per una crociera ai Caraibi. Questo significa niente addobbi, niente festa con tutti i vicini, niente beneficenza, niente tacchino, niente regali, niente pupazzo Frosty sul tetto.\nL'impresa per\u00f2 non \u00e8 facile: il Natale \u00e8 una festa troppo invadente, spinta soprattutto dal consumismo e dall'ipocrisia della gente, con i suoi falsi moralismi.\nFilm.\nDa questo romanzo nel 2004 \u00e8 stato tratto un film omonimo, con protagonisti Tim Allen e Jamie Lee Curtis."}
{"id": "1361831", "revid": "92723", "url": "https://it.wikipedia.org/wiki?curid=1361831", "title": "Michele Gordigiani", "text": "Biografia.\nFiglio di un apprezzato musicista, Luigi, concertista e compositore di canzoni popolari, e di Anna Giuliani (figlia di quel Mauro Giuliani, che fu uno dei pi\u00f9 grandi chitarristi-compositori del primo Ottocento), fratello di Anatolio (musicista e pittore). Studia scultura in giovanissima et\u00e0 con Lorenzo Bartolini, con cui \u00e8 in contatto tramite amicizie di famiglia, all'Accademia di Firenze; scegliendo poi, ancora adolescente, insieme a Luigi Norfini e Silvestro Lega, di frequentare la scuola purista di Luigi Mussini e Adolph Sturler, fino a che non chiude nel 1848.\nRimane comunque legato da amicizia al Mussini, che considerer\u00e0 sempre il suo vero maestro, e che ritrarr\u00e0 fra l'altro pi\u00f9 volte (Siena, collezione Chigi Saracini). Al Mussini subentra, come insegnante nella scuola, lo scultore Giovanni Dupr\u00e9 il quale, notando la predisposizione del giovane, lo avviciner\u00e0 alla scultura; ci\u00f2 per breve tempo, perch\u00e9 l'impazienza spinger\u00e0 definitivamente Gordigiani verso i pennelli, frequentando l'Accademia di Belle Arti dove \u00e8 maestro il Bezzuoli.\nDopo aver trattato per qualche tempo il quadro di genere e storico-mitologico, il giovane artista si dedica sempre con maggior frequenza al ritratto, genere questo che gli procurer\u00e0 fama in Italia e nel mondo. All'Esposizione Annuale dell'Accademia, presenta nel 1854 due ritratti virili, ancora legati a schemi accademici. Dal 1855 frequenta insieme al fratello Anatolio il Caff\u00e8 Michelangiolo, luogo dove si ritrovano quegli artisti che daranno vita al movimento \"Macchiaiolo\", al quale aderisce con convinzione alle nuove ricerche artistiche. Qui stringe amicizia con Giovanni Fattori, Telemaco Signorini, Diego Martelli, Cristiano Banti e in particolare con Angiolo Tricca, divenendo uno degli animatori del gruppo degli innovatori, che spesso si riunisce nel suo studio.\nL'Artista introduce gli amici del Caff\u00e8 alla visita e alla conoscenza della pi\u00f9 importante collezione di opere di pittori francesi moderni allora esistente in Firenze, riunita nella villa di San Donato dal Principe Demidoff, presso cui il padre di Gordigiani \u00e8 stimato musicista. Nel 1856 esegue un intenso e spigliato ritratto di Ludovico Raymond, il vedutista piemontese a Firenze in quel periodo e frequentatore anch'egli del Caff\u00e8.\nPone la data 1856 su un suo significativo \"Autoritratto\" (Firenze), Galleria degli Uffizi, condotto con luminosa sensibilit\u00e0 cromatica, che lo afferma sempre pi\u00f9 abile ritrattista.\nDal 1855 al 1856, assieme, tra gli altri, a Signorini, Fattori, Serafino De Tivoli, Domenico Morelli, Stefano Ussi, Lorenzo Gelati, Giuseppe Ciaranfi ed ai letterati Carducci, Renato Fucini, Ferdinando Martini e Nencioni, frequenta il salotto pistoiese dell'architetto Francesco Bartolini e della moglie, la poetessa irlandese Louisa Grace Bartolini, vero e proprio cenacolo culturale.\nRaggiunse definitivamente il successo all'Esposizione Nazionale di Firenze del 1861, quando la sua maniera, viene definita \u201cinarrivabile\u201d. In compagnia di Giuseppe Abbati, Francesco Saverio Altamura. Vito D'Ancona, Bernardo Celentano, Gerolamo Induno, Domenico Morelli, Eleuterio Pagliano, Stefano Ussi e Achille Vertunni, \u00e8 tra i tredici artisti-dei cinquantasette premiati con medaglia-che rifiutano pubblicamente il riconoscimento contestando la composizione della giuria, troppo legata agli schemi dell'accademia.\nLa sua affermazione artistica dell'anno 1861, \u00e8 rimarcata anche dalla committenza sabauda: il Principe di Carignano, attratto dalla sua fama di ritrattista abile nel cogliere le somiglianze e nell'idealizzare la figura, gli ordina un ritratto di Vittorio Emanuele II di Savoia. Ottiene cos\u00ec la prerogativa di ritrarre le famiglie regnanti europee, oltre che il bel mondo fiorentino. \nSempre nel 1861, dopo un breve soggiorno a Torino per fare il ritratto al Conte di Cavour, lo ritroviamo a Parigi assieme a Nino Costa, Stefano Ussi, Francesco Mochi e Luigi Bechi, ove espone al Salon di quell'anno \"Portrait d'homme\" e \"Portrait de femme\"; nella capitale francese si recher\u00e0 di frequente negli anni seguenti.\nNel 1862 sposa Gabriella Couj\u00e8re, nata a Firenze da genitori francesi, da cui avr\u00e0 quattro figli, ritratti dall'Artista in pregevoli dipinti: Isora, nata nel 1863, Ferdinando nato nel 1864, Eduardo nato nel 1866, che diverr\u00e0 pittore e Giulietta nata nel 1871 che si sposer\u00e0 col banchiere e musicista Robert von Mendelssohn nel 1899.\nNegli anni 1862-1863 ospita Giovanni Boldini, appena giunto a Firenze, nel suo studio nei pressi di Via Nazionale, poco distante dalla casa di Diego Martelli, e gli \u00e8 maestro. Nel 1863 presenta quattro ritratti alla Promotrice Fiorentina. \nNel 1864 con Boldini, Signorini e Sernesi, frequenta la villa dell'Ombrellino a Bellosguardo, di propriet\u00e0 dell'incisore francese Marcellin Desboutin, ritrovo di letterati, scienziati ed artisti. \u00c8 in questi anni che Boldini gli esegue il suggestivo ritratto e, nello studio dello stesso Gordigiani, sempre Boldini realizza lo splendido ritratto di Giuseppe Abbati. Nel 1867 \u00e8 a Londra, durante quel soggiorno, esegue i ritratti della Regina Vittoria e del consorte Principe Alberto, e partecipa ad una mostra della Royal Society of Arts, dove esporr\u00e0 anche nel 1876 e nel 1886.\nVerso il 1870, Gordigiani, tra i primi a Firenze, va ad abitare fuori le mura, negli stabili di Piazzale Donatello, costruiti da un gruppo di artisti. Assieme a lui, qui prende studio Vito D'Ancona dopo la permanenza a Parigi. Nel 1873 \u00e8 premiato, assieme a Stefano Ussi, all'esposizione Universale di Vienna. In seguito alla duratura e mai interrotta amicizia con Luigi Mussini, suo \u201cantico\u201d maestro, allora direttore dell'Istituto d'Arte di Siena, nello stesso anno, fa parte della commissione per il concorso triennale di pittura nello stesso Istituto.\nIl costante contatto con alcuni dei Macchiaioli e con Martelli, l'Artista ha stretti rapporti di amicizia con Giovanni Fattori: insieme con Martelli, Gordigiani gli far\u00e0 da garante al pagamento di cambiali per lunghi periodi, come risulta dalle lettere del Maestro livornese.\nLa sua abilit\u00e0 di ritrattista \u00e8 ormai universalmente riconosciuta sia dalla critica sia dal pubblico: riceve molte committenze da principi, nobili e famiglie patrizie, in particolare fiorentine, quali gli Strozzi, i Peruzzi, i Corsini, i Ricasoli, nonch\u00e9 da celebri personalit\u00e0 di ogni campo. Ritrae i membri delle famiglie reali di Francia, Inghilterra, Portogallo e Siam.\nCeleberrimo il \"Ritratto di Margherita di Savoia\", descritto dettagliatamente nelle diverse fasi della sua elaborazione dal De Gubernatis e giudicato dalla critica \"tela magistrale per disegno, colore e sentimento\"\nFra i suoi committenti, si aggiungono adesso, anche intellettuali e letterati della nuova Italia, quali Andrea Maffei, che si fa ritrarre due volte, nel 1868 circa e nel 1877, e \u2013 molti anni dopo: Edmondo De Amicis e Enrico Nencioni.Nel 1881 ritrae a pastello Giulietta e Luisa Mussini (Arezzo), collezione privata.\nNel 1889 a Parigi si svolse l'Esposizione Universale, a cui partecip\u00f2 una rappresentanza delle varie scuole pittoriche regionali italiane. La sezione Toscana (circa 50 quadri di una ventina di pittori), erano presenti insieme ai dipinti di Signorini, Fattori, Lega, anche alcuni quadri di Michele Gordigiani, ormai affermato autore di ritratti alla Bonnat.\nGordigiani si dedica anche, sebbene con minore successo, ai soggetti di genere in costume, a quelli mitologici e talvolta a piccoli studi di paesaggio. Nel 1896 espone alla Mostra Fiorentina dell'Arte e dei Fiori, un \"Priore di Pulicciano\" e il \"Ritratto di Enrico Nencioni\". Partecipa alla II Biennale di Venezia con \"La Mattiniera\".\nMentre in Boldini c'\u00e8 la necessit\u00e0 e il desiderio di movimentare il soggetto, magari abbozzando volontariamente alcuni particolari, in Gordigiani questo non avviene, a discapito magari di una certa staticit\u00e0 del soggetto, ha la necessit\u00e0 di curare ogni singolo particolare. Questo in Gordigiani \u00e8 dovuto principalmente, agli insegnamenti avuti dal \u201cpurista\u201d Mussini. \u00c8 di primaria importanza per lui curare il viso, il corpo, i panneggi, le mani e gli elementi di contorno che devono dare idea dello status del personaggio ritratto.\nA significazione di quanto detto, si veda: Ritratto del figlio Edoardo 1879; Ritratto della Regina Margherita 1881, Roma, patrimonio del Quirinale; Ritratto di Eleonora Duse 1890, (si trova scritto nella critica contemporanea \u2026in questo ritratto, Gordigiani raggiunge l'ispirazione creativa che ha reso l'attrice \u201cDivina\u201d, Biblioteca e Museo Teatrale del Burcardo; Ritratto della Contessa Bastoni 1895, Livorno, Museo Civico G. Fattori.\nUn gruppo di sue opere, di particolare significato, \u00e8 conservato alla Galleria d'Arte Moderna di Firenze, lascito della figlia Giulietta.\nBuono e generoso, fu amato da tutti; ebbe numeroso stuolo di allievi ed allieve, tra cui il figlio Eduardo, Arturo Faldi, Giovanni Lessi, Stefan Gasser e Pompeo Massani.\nEbbe lo studio nella zona di Piazza Donatello a Firenze, dove si trovavano gli atelier di numerosi artisti. Ritrasse Elizabeth Barrett Browning e Robert Browning, opere ora esposte alla National Portrait Gallery di Londra.\nLa Villa di Striano, che si trova a Ronta, nel comune di Borgo San Lorenzo, fu di propriet\u00e0 del pittore.\nNel 1909, ormai anziano, si trasferisce in America, continuando la sua attivit\u00e0 di ritrattista con l'ormai consolidato successo. Morir\u00e0 il 7 ottobre dello stesso anno a Firenze."}
{"id": "1361832", "revid": "1573940", "url": "https://it.wikipedia.org/wiki?curid=1361832", "title": "Chiesa di San Bartolomeo (Ancaiano)", "text": "La chiesa di San Bartolomeo \u00e8 una chiesa cattolica che si trova ad Ancaiano, nel comune di Sovicille.\nStoria e descrizione.\nDi chiara ispirazione rinascimentale, sostitu\u00ec la pi\u00f9 antica chiesa medievale gravemente danneggiata durante il passaggio delle truppe imperiali nel 1554. Ricostruita \"ex novo\" nel Seicento per volere di papa Alessandro VII, in virt\u00f9 della vicina Villa di Cetinale, \u00e8 ispirata dalle architetture classicheggianti di Baldassarre Peruzzi.\nLa pianta \u00e8 a croce latina a unica navata terminante con abside circolare; la copertura \u00e8 a botte impostata su colonne e semipilastri; al centro del transetto si innalza una cupola con occhio centrale. Degli arredi medievali si conserva nel Museo civico e d'arte sacra di Colle Val d'Elsa la tavola \"Madonna col Bambino\" attribuita a Segna di Bonaventura. Alla fase di ricostruzione della chiesa rimanda la pala dell'altare maggiore raffigurante il \"Martirio di san Bartolomeo\" di Astolfo Petrazzi (1644).\nAl presente versa in uno stato di grave degrado che ne sta compromettendo la conservazione"}
{"id": "1361836", "revid": "1573940", "url": "https://it.wikipedia.org/wiki?curid=1361836", "title": "Poecilotheria", "text": "Poecilotheria \u00e8 un genere di ragni arboricoli della famiglia Theraphosidae, originario dello Sri Lanka e dell'India.\n\u00c8 l'unico genere della sottofamiglia Poecilotheriinae.\nA differenza di molte altre specie di Theraphosidae, occasionalmente si possono trovare raggruppati in piccole comunit\u00e0 di qualche esemplare.\nTassonomia.\nComprende le seguenti specie:"}
{"id": "1361839", "revid": "773636", "url": "https://it.wikipedia.org/wiki?curid=1361839", "title": "Pieve dei Santi Giusto e Clemente a Balli", "text": "La pieve di Santi Giusto e Clemente \u00e8 una chiesa cattolica situata a San Giusto a Balli, nel comune di Sovicille, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nLa pieve \u00e8 una delle pi\u00f9 antiche testimonianze dell'architettura romanica nel territorio senese, citata gi\u00e0 nel 1078. Nel Seicento fu privata di una delle navate laterali, ridotta a cella vinaria; la struttura a due navate permane ancor oggi.\nAll'esterno, elemento caratterizzante \u00e8 l'abside, con parato che mescola frammenti di travertino a ciottoli di fiume e a pezzi di laterizio; la superficie \u00e8 decorata dal motivo di spartimento in doppie arcate, interrotto al centro dalla monofora e ulteriormente sottolineato dal sovrastante aggetto in mattoni sporgenti.\nAll'interno l'edificio \u00e8 suddiviso in due navate separate da quattro arcate poggianti su pilastri circolari che alternano pietra calcarea e mattone con effetto di bicromia bianco-rosata."}
{"id": "1361841", "revid": "109843780", "url": "https://it.wikipedia.org/wiki?curid=1361841", "title": "Edward Tolman", "text": "Fu il pi\u00f9 noto neocomportamentista nonch\u00e9 precursore del cognitivismo, noto per i suoi studi sull'apprendimento nei topi in scatole sperimentali apposite (le cosiddette \"labirinti di apprendimento\"). La matrice culturale di Tolman \u00e8 di stampo comportamentista: rifiutava l'introspezione, considerazione del comportamento manifesto come oggetto di studio. Anche se da Watson (il fondatore del comportamentismo) si discosta nettamente, Tolman si autodefinisce studioso del \"comportamento molare\" (definendo lo studio watsoniano \"comportamento molecolare\") e del \"comportamento finalizzato\" (definendo quello di Watson \"comportamento meccanico\").\nIl rapporto fra apprendimento e prestazione.\nSi occup\u00f2 di indagare il rapporto fra apprendimento e prestazione, in altre parole, si occup\u00f2 di dimostrare in sede sperimentale l'esistenza di un apprendimento latente, non direttamente connesso alla ricezione di un rinforzo.\nPer verificare la propria ipotesi, selezion\u00f2 tre gruppi di ratti e osserv\u00f2 i loro comportamenti in un labirinto. Propone tre condizioni sperimentali:\nCome previsto da varie teorie di stampo comportamentista, i topi del gruppo 1 diminuivano costantemente gli errori, i topi del gruppo due facevano sempre abbastanza errori prima di uscire dal labirinto. Il gruppo pi\u00f9 interessante per la ricerca \u00e8 stato il terzo: i topi dopo aver ricevuto il rinforzo fecero una dimunizione elevata di errori, riuscendo a superare le prestazioni del gruppo 1; essi dovevano avere appreso nei primi giorni la struttura del labirinto e senza la necessit\u00e0 di alcun rinforzo e, una volta rinforzati, iniziavano a usarla per eseguire il compito.\nTolman si riferisce a questo proposito alla creazione di una mappa cognitiva, ossia una rappresentazione mentale della meta e dello spazio che conduce ad essa: grazie a tale mappa, secondo il principio del minimo sforzo, la meta viene raggiunta per mezzo del percorso pi\u00f9 semplice e meno dispendioso. Secondo tale prospettiva, quindi, muta il ruolo del rinforzo ai fini dell'apprendimento.\nMappe cognitive.\nNell'apprendimento latente si utilizzano mappe cognitive o schemi mentali, che sono la rappresentazione mentale dello spazio attraversato. Esse ci aiutano ad orientarci nel mondo circostante attraverso connessioni fra oggetti, significati, fatti e situazioni. Ci\u00f2 \u00e8 valido anche per gli esseri umani.\nLe variabili possono essere cognitive o motivazionali; Tolman valorizza il ruolo della soggettivit\u00e0 e dell'intenzionalit\u00e0, perci\u00f2 parla di comportamento finalizzato. Possiamo immaginare le mappe cognitive come delle bussole che ci servono ad incamerare esperienze e fatti, a prevedere le conseguenze di determinate azioni, a creare collegamenti con conoscenze precedenti, a selezionare i comportamenti da assumere in situazioni del tutto nuove."}
{"id": "1361847", "revid": "712828", "url": "https://it.wikipedia.org/wiki?curid=1361847", "title": "Don Kanonji", "text": ""}
{"id": "1361848", "revid": "767487", "url": "https://it.wikipedia.org/wiki?curid=1361848", "title": "Dio, sei proprio un padreterno!", "text": "Dio, sei proprio un padreterno! \u00e8 un film del 1973 diretto da Michele Lupo. Il film \u00e8 stato distribuito anche con il titolo Il suo nome faceva tremare... Interpol in allarme.\nTrama.\nIl boss italo-americano Frank Diomede, detto Dio, torna dopo 25 anni in Italia mentre a Genova, base della sua organizzazione, il rivale Luis Annunziata sta decimando i suoi uomini. Poich\u00e9 anche il suo luogotenente s'\u00e8 messo d'accordo con Luis, Frank si fa mettere in carcere, da cui esce con la complicit\u00e0 di una guardia, giusto il tempo necessario per uccidere il traditore. Annunziata reagisce facendo in modo che si scopra la verit\u00e0 e l'avversario resti in prigione imputato di omicidio; indi ammazza il fratello medico, cui Frank aveva dato il compito di consegnare alla polizia un esplosivo dossier. In soccorso di Diomede interviene allora per aiutarlo a compiere la sua vendetta, un guappetto napoletano, Big \"Tony\", che sognava da tempo di diventare suo amico ed era finito in galera con lui. Con l'aiuto di costui, Frank riesce ad evadere e raggiunge Marsiglia, dove Annunziata si reca una volta al mese per spedire eroina in America. Mentre Tony non uccide nessuno Frank fa piazza pulita del rivale e della sua banda poi parte per la Tunisia consigliando a Tony, di cui nessuno sa la parte che ha avuto nella faccenda, di cambiare vita.\nRiprese.\nDiverse scene vennero girate a Genova, Ancona e Senigallia, nonch\u00e9 a Marsiglia. Altre scene vennero girate alle vecchie carceri di Santa Palazia in Ancona; le riprese, a cui parteciparono molti giovani di Ancona, durarono diversi giorni. Una scena venne girata al Parco del Cardeto, dove era stata ricostruita la frontiera italo-francese; qui la troupe di R\u00e9my Julienne si esib\u00ec in una scena con una motrice che forza il valico.\nDistribuzione e accoglienza.\nLa pellicola \u00e8 uscita nei cinema italiani il 23 novembre 1973, mentre in Francia il 7 marzo 1975 con il titolo \"L'homme aux nerfs d'acier\".\nIl film ha incassato complessivamente 353.735.000 di lire dell'epoca."}
{"id": "1361849", "revid": "125609757", "url": "https://it.wikipedia.org/wiki?curid=1361849", "title": "Vicia faba", "text": "La fava (Vicia faba ) \u00e8 una pianta della famiglia delle Leguminose o Fabaceae.\nDescrizione.\nPossiede un apparato radicale fittonante, con numerose ramificazioni laterali di struttura reniforme (tubercoli radicali) nei primi 20\u00a0cm che ospitano specifici batteri azotofissatori (\"Rhizobium leguminosarum\").\nIl fusto ha sezione quadrangolare, cavo, ramificato alla base, con accrescimento indeterminato, alto da 70 a 140\u00a0cm.\nLe foglie, stipolate, glauche, pennato-composte, sono costituite da 2-6 foglioline ellittiche.\nI fiori sono raccolti in brevi racemi che si sviluppano all'ascella delle foglie a partire dal 7\u00ba nodo. Ogni racemo porta 1-6 fiori pentameri, con vessillo ondulato, di colore bianco striato di nero e ali bianco o violacee con macchia nera. La fecondazione \u00e8 autogama.\nIl frutto \u00e8 un legume allungato, cilindrico o appiattito, terminante a punta, eretto o pendulo, glabro o pubescente che contiene da 2 a 10 semi con ilo evidente, inizialmente verdi e di colore pi\u00f9 scuro (dal nocciola al bruno) a maturit\u00e0.\nVariet\u00e0.\nIn relazione alla grandezza del seme, in \"Vicia faba\" L. vengono distinte quattro variet\u00e0 botaniche:\nColtivazione.\nLa fava viene avvicendata come coltura miglioratrice tra due frumenti.\nIl terreno viene preparato in estate, poi affinato e concimato:\nla semina si fa a righe o a buchette, in modo da avere 8-10 piante/m2.\nEssendo una pianta che teme il caldo, nelle zone climatiche temperate calde la semina delle fave va effettuata in autunno o all'inizio dell'inverno, con raccolti a partire da circa 180 giorni dopo. Per le zone molto fredde \u00e8 meglio seminare in primavera.\nIl fosfato di ammonio \u00e8 il principale concime chimico utilizzato per la produzione di fave.\nAvversit\u00e0.\nTra gli insetti che attaccano la fava il pi\u00f9 importante \u00e8 l'afide nero della fava (\"Aphis fabae\"). Tra le avversit\u00e0 da funghi vi sono la muffa grigia della fava (\"Botrytis fabae\"), la ruggine della fava (\"Uromyces fabae\") e l'antracnosi della fava (\"Ascochyta fabae\").\nRiferimenti nella cultura.\nFilosofia.\n\u00c8 celeberrima l'idiosincrasia di Pitagora e della sua Scuola per le fave: non solo si guardavano bene dal mangiarne, ma evitavano accuratamente ogni tipo di contatto con questa pianta. Secondo la leggenda, Pitagora stesso, in fuga dagli scherani di Cilone (di Crotone), prefer\u00ec farsi raggiungere ed uccidere piuttosto che mettersi in salvo attraverso un campo di fave."}
{"id": "1361853", "revid": "773636", "url": "https://it.wikipedia.org/wiki?curid=1361853", "title": "Chiesa di San Pietro (Barontoli)", "text": "La chiesa di San Pietro \u00e8 un edificio sacro situato a Barontoli, nel comune di Sovicille, in provincia di Siena, arcidiocesi di Siena-Colle di Val d'Elsa-Montalcino\nStoria e descrizione.\nNata come prioria dell'abbazia di Sant'Eugenio a Siena, nel Trecento era suffraganea della pieve di Fogliano.\nDella struttura medievale rimangono solo tracce nella parete esterna sinistra, con filaretto in pietra tufacea.\nL'assetto interno, dopo vari rifacimenti, risale alla met\u00e0 del XVII secolo, con la costruzione dei tre altari in stucco che si conservano ancora oggi (datati 1666 il destro, 1687 il sinistro).\nLa facciata risale invece all'intervento del 1826, ricordato da una lapide, di intonazione neoclassica."}
{"id": "1361854", "revid": "11282923", "url": "https://it.wikipedia.org/wiki?curid=1361854", "title": "Chiesa di San Sebastiano (Villa Santa Maria", "text": ""}
{"id": "1361856", "revid": "1695956", "url": "https://it.wikipedia.org/wiki?curid=1361856", "title": "Episodi de I Simpson (diciannovesima stagione)", "text": "La diciannovesima stagione de \"I Simpson\" (serie di produzione KABF) \u00e8 andata in onda negli USA dal 23 settembre 2007 al 18 maggio 2008.\nLa stagione comprende sette episodi della serie di produzione JABF, relativa alla precedente stagione.\nIn Italia, l'episodio \"La paura fa novanta XVIII\" \u00e8 stato trasmesso il 31 ottobre 2008 in occasione di Halloween e altri 5 episodi sono stati trasmessi in una prima serata speciale a scopo benefico (legata al progetto \"Regala un sorriso a un bambino\") sabato 29 novembre su Italia 1. Il resto degli episodi \u00e8 stato trasmesso dal 26 gennaio al 12 febbraio 2009, sempre sullo stesso canale.\nQuesta stagione \u00e8 stato replicato su Italia 1 nel formato 16:9 dal 19 al 30 maggio 2017.\nDal 2 dicembre 2019 \u00e8 in vendita il cofanetto contenente la diciannovesima stagione completa.\n\"Gli piace volare e d'oh... lo fa!\".\nCome premio per aver salvato il signor Burns, caduto nella fontana del centro commerciale, Homer viaggia fino a Chicago sul jet privato di Burns. Gli piace cos\u00ec tanto volare su jet privati che decide di voler lavorare solo per compagnie che gli permettano di usare il proprio jet privato. Il suo colloquio di lavoro va per\u00f2 male, e Homer lo nasconde a Marge finch\u00e9 non decide di dirglielo proprio su un jet.\n\"Homer di Siviglia\".\nDopo che la famiglia Simpson si imbuca a un funerale Homer ha un incidente e in ospedale si scopre che, stando disteso sulla schiena, ha una grandiosa voce da tenore, venendo notato e ingaggiato dal signor Burns nel suo teatro. Homer diventa presto famoso e dopo esser salvato da una fan, Julia, che diventa la sua manager, scopre che questa \u00e8 ossessionata da lui e inizia a perseguitarlo. Dopo il rifiuto dell'uomo alle sue avance Julia cercher\u00e0 vendetta.\n\"Un uomo da carroattrezzi\".\nAlla ricerca di latte per la piccola Maggie, Homer arriva alla vicina cittadina di Guidopolis, dove incontra un carroattrezzi di nome Louie, che lo introduce al suo lavoro. Homer per\u00f2 esagera nel rimuovere tutti i veicoli di Springfield, attirando cos\u00ec l'ira dei cittadini che si vendicano. Intanto Marge inizia a lasciare pi\u00f9 spazio a Maggie che diventa pi\u00f9 indipendente, anche troppo per la povera madre. Data la mancanza di Homer, che \u00e8 finito in galera e si diverte con gli altri prigionieri, la piccola Simpson decide di salvare il genitore in sella al Piccolo Aiutante di Babbo Natale e una volta ritrovato lo liberer\u00e0 dalla cella. Al ritorno a casa Maggie decider\u00e0 di abbandonare l'idea di essere autosufficiente per tornare a stare in braccio a Marge come un tempo.\nIl titolo dell'episodio \u00e8 un riferimento al film \"Un uomo da marciapiede\" (\"Midnight Cowboy\", 1969) anche in lingua originale (\"Midnight Towboy\"). La citt\u00e0 di Guidopolis \u00e8 popolata da stereotipi italoamericani: tutti i cittadini parlano con accento del New Jersey, il motto della citt\u00e0 \u00e8 \"What are YOU lookin' at?\" e il convenience store (l'equivalente del Kwik-E-Mart di Springfield) si chiama \"Mook-E-Mart\" (dove la parola \u00ab\"mook\"\u00bb \u00e8 un riferimento al film \"Mean Streets - Domenica in chiesa, luned\u00ec all'inferno\" di Martin Scorsese); lo steso nome della citt\u00e0 \u00e8 basato su Guido, un termine gergale che storicamente designava la classe operaia urbana italo-americana. La botola in casa di Louie viene attivata attraverso un pulsante nascosto nel collo di un busto di Jon Bon Jovi, esattamente come nella serie televisiva degli anni 1960 \"Batman\" si poteva accedere alla Batcaverna grazie al pulsante celato nel busto di William Shakespeare. Homer, Bart, Lisa, Ralph e Milhouse fanno una parodia di una scena di \"Animal House\" e cantano \"Shout\" in toghe. Louie \u00e8 vestito in maniera simile al personaggio di Steve Randle (interpretato da Tom Cruise) del film \"I ragazzi della 56\u00aa strada\" (\"The Outsiders\", 1983), il cui protagonista \u00e8 proprio Matt Dillon (che doppia il personaggio di Louie nell'episodio).\n\"Non voglio sapere perch\u00e9 canta l'uccello in gabbia\".\nMentre \u00e8 in fila allo sportello in banca, Marge viene coinvolta in una rapina a opera di Dwight. La donna convince il criminale ad arrendersi con la promessa di venirlo a visitare in prigione. Marge per\u00f2, troppo intimorita, non riuscir\u00e0 a fargli visita e quando Dwight evade la prende in ostaggio, obbligandola a seguirlo al luna park, dove viene per\u00f2 catturato nuovamente. Alla fine Dwight e Marge fanno pace e la donna stavolta riesce a fargli visita in prigione.\n\"La paura fa novanta XVIII\".\nTre storie di Halloween, introdotte da Marge che viene continuamente interrotta dalla pubblicit\u00e0 di vari programmi della Fox:\n\"Millie l'orfanello\".\nI genitori di Milhouse, che avevano divorziato nell'episodio \"Due cuori due capanne\", dopo una riconciliazione, decidono di risposarsi e di partire in crociera per un secondo viaggio di nozze. Dopo una rocambolesca caduta in mare vengono considerati morti. Milhouse cade cos\u00ec in una profonda depressione e ci\u00f2 gli procura un notevole successo tra i compagni di classe. Bart rivuole il ruolo di protagonista nella sua scuola pertanto contatta lo zio di Milhouse che da Solvang si reca a Springfield per ridare una famiglia al nipotino: insieme ritrovano per sbaglio i coniugi Van Houten in un'isola deserta.\n\"Mariti e coltelli\".\nIn citt\u00e0 un nuovo negozio di fumetti, gestito dall'amichevole proprietario Milo, apre proprio davanti alla fumetteria dell'uomo dei fumetti, provocandone la sua chiusura. Marge ne approfitta per comprare il negozio e trasformarlo in una palestra per sole donne divenendo subito ricca e famosa, e questo spaventa Homer che pensa che lo scaricher\u00e0 e decide quindi di fare un bypass gastrico per apparire pi\u00f9 attraente.\n\"Funerale per un cattivo\".\nLa famiglia Simpson decide di andare a mangiare dopo averne visto la pubblicit\u00e0 in tv di un nuovo ristorante, ma quando arrivano scoprono che sotto le spoglie del proprietario si nasconde Telespalla Bob che tenta di uccidere tutta la famiglia. Quando Bob viene catturato dalla polizia e finisce in tribunale, accusa Bart come causa dei suoi mali, il quale per sbaglio gli impedisce poi di prendere la sua vitale medicina, la nitroglicerina, facendo cos\u00ec morire accidentalmente il criminale. Il fratello di Bob, Cecil, invita Bart a portare un ultimo saluto a Bob. Quello che nessuno sa per\u00f2 \u00e8 che tutto questo \u00e8 una messinscena di Bob aiutato dai suoi familiari per uccidere Bart.\n\"Se mi ubriachi cancello i Simpson\".\nHomer si risveglia a terra ricoperto di neve non sapendo cosa gli sia successo e tornando a casa non trova pi\u00f9 la sua famiglia, tutti tranne il Piccolo Aiutante di Babbo Natale che appena vede il padrone lo aggredisce misteriosamente. Grazie a Boe si rende conto di aver cancellato tutto dalla mente dopo aver ingerito il suo cocktail \"Bevi-e-autoscordati\", ma grazie allo stesso Winchester, presente nel locale, si rende conto che Marge si \u00e8 fatta un occhio nero, il che fa pensare che Homer abbia picchiato sua moglie. Siccome non scopre il nesso di come fosse successo, grazie al consiglio di suo padre Homer chiede aiuto al Professor Frink di fargli tornare la memoria, cos\u00ec il dottore lo sottopone a un macchinario che gli fa rivivere i momenti passati, venendo a conoscenza cos\u00ec che Marge lo tradisce con un altro uomo, ovvero Duffman, e afflitto dal tradimento decide di suicidarsi buttandosi da un ponte, ma non riuscendo a buttarsi saranno Patty e Selma a spingerlo. Durante il suo lungo cadere nel vuoto, Homer si rende conto che Marge insieme a Duffman voleva organizzargli una festa a sorpresa e non c'era nessun rapporto extra-coniugale tra loro, cos\u00ec l'occhio nero si scopre essere causato da un tappo di una bottiglia di champagne birra offerto da Duffman che si \u00e8 stappato accidentalmente sul viso della donna. La fine si conclude che l'uomo atterra su un castello gonfiabile nel bel mezzo di un mega-festone inaugurato per lui su uno yacht, ma avendo rovinato la sorpresa, Homer beve di nuovo il drink di Boe e scorda del fatto successo in casa sua cos\u00ec da potersi unire ai suoi cari e gli altri invitati come niente fosse accaduto.\n\"Tra molti, Winchester!\".\nHomer distrugge per sbaglio tutti i fast food di Springfield e il sindaco Quimby, per mettere mano alla cassa, anticipa le elezioni al week-end successivo, rendendo le primarie presidenziali in svolgimento in citt\u00e0 le prime in tutta l'America. I cittadini per\u00f2 ben presto si scocciano dell'eccessivo interesse dei due partiti politici e propongono il giovane Ralph Winchester come candidato pi\u00f9 ridicolo da votare.\n\"Lo show degli anni '90\".\nDurante una fredda giornata d'inverno davanti al caminetto Bart accidentalmente apre una scatola contenente la laurea di Marge. Davanti a tutta la famiglia Homer inizia cos\u00ec a raccontare quel che successe all'epoca quando si frequentava con Marge non ancora incinta. Lui aveva il sogno di diventare un musicista di una band famoso, lei di frequentare l'universit\u00e0. Marge per\u00f2 finisce per infatuarsi di un suo professore, facendo cos\u00ec ingelosire Homer e la coppia si rompe. Poco tempo dopo Marge capisce l'errore che ha fatto e torna da Homer.\n\"L'amore alla maniera di Springfield\".\nNel giorno di San Valentino, la famiglia Simpson rimane bloccata nel tunnel dell'amore del luna park. Per passare il tempo Homer inizia a raccontare una sua versione romantica di Bonnie e Clyde, Marge racconta invece la sua versione di Lilli e il vagabondo, e Bart narra della storia di Sid &amp; Nancy.\n\"The Debarted\".\nA scuola, Bart conosce un nuovo compagno: Donny, che ben presto si unisce alla sua gang. Gli scherzi organizzati da Bart (aiutato da Milhouse e Nelson) ai danni di Skinner falliscono, poich\u00e9 questi e il sovrintendente Chalmers hanno trovato in Donny una spia. L'obiettivo \u00e8 di far espellere Bart, che inizialmente sospetta di Milhouse, per spedirlo in riformatorio; il ragazzo scopre che a tradirlo \u00e8 stato Donny ma quando \u00e8 pronto a vendicarsi, viene fermato da Skinner e Chalmers. All'ultimo momento, Donny torna sui suoi passi e tradisce i dirigenti scolastici salvando Bart. \nL'episodio \u00e8 una parodia del film \"The Departed - Il bene e il male\".\n\"Delitto imperfetto\".\nMarge fa iniziare ad Homer una dieta a base di peperoni, ma il marito la inganna e la donna decide quindi di rivolgersi a uno show televisivo per smascherarlo. Intanto Bart e Lisa fanno cadere per sbaglio Martin Prince in un dirupo credendolo poi morto e decidendo di nascondere la verit\u00e0; Nelson per\u00f2 si improvvisa investigatore e inizia a indagare sul caso.\n\"Fuma che ti danza\".\nMarge si iscrive a una scuola di danza classica sperando di coronare un suo sogno da bambina ma viene scartata, al suo posto per\u00f2 fa iscrivere Lisa che scopre ben presto che le compagne per ballare meglio fumano. Intanto Homer rivela a Bart che segretamente produce carne di manzo secca in cantina, quando per\u00f2 cercano di venderla questa viene rubata da una famiglia di procioni.\n\"Pap\u00e0 non fare scherzi\".\nLa cantante country Lurleen Lumpkin ha molti debiti poich\u00e9, non avendo pagato le tasse, le sono stati confiscati i suoi beni. Per proteggerla Homer la ospita a casa sua. Inizialmente Marge non vede di buon occhio la nuova ospite (poich\u00e9 in un precedente episodio Lurleen provava un forte interesse per Homer), ma poi la accetta scoprendo che lei vive con i barboni perch\u00e9 il padre l'ha abbandonata. Dopo aver trovato il padre, Lurleen scrive una canzone che il padre ruba e d\u00e0 alle Dixie Chicks. Lurleen lo scopre e, insieme alle Dixie Chicks, lo punisce. Alla fine Lurleen se ne va da Springfield con il suo quarto marito (molto somigliante a Homer come gli altri 3).\n\"Il manzo dell'Apocalisse\".\nBart va a lavorare in una fattoria incentivato dalla possibilit\u00e0 di manovrare trattori e macchinari. L\u00ec fa amicizia con un povero vitellino di nome Lou. Dopo averlo salvato dal macello insieme alla sorella Lisa, lo regala a Mary, sua compagna di lavoro. Cletus, il padre di Mary, crede tuttavia che il vitellino sia stato donato alla figlia in dote per il matrimonio. Quando Homer e Marge vengono a conoscenza delle intenzioni di Cletus, pianificano una strategia per salvare Lou e per liberare Bart dal suo matrimonio.\n\"Ogni maledetto Sundance\".\nLisa sceglie di filmare la vita quotidiana della famiglia Simpson per fare un video per la scuola. Il preside Skinner decide, per dar lustro alla scuola, di proporre il film al \"Sundance Film Festival\", dove viene accettato. Guadagna presto molto successo, ma i membri della famiglia vengono rappresentati come persone pazze e cattive, facendo cos\u00ec sentire Lisa responsabile. Ben presto per\u00f2 l'opera di Lisa viene dimenticata, superata dal film di Nelson.\n\"Mona se ne va\".\nDopo essere tornati dal centro commerciale, i Simpson scoprono che Mona Simpson \u00e8 tornata a casa e che il Governo non la cerca pi\u00f9. Homer tuttavia \u00e8 arrabbiato con lei perch\u00e9 lo abbandonava sempre, ma quando cerca di fare la pace la trova morta sulla poltrona del salotto. Tramite il suo videotestamento esaudisce il desiderio della madre di spargere le proprie ceneri da un'altura; tuttavia finiscono all'interno di una stazione segreta di lancio missilistico di scorie nucleari di C.M. Burns. Grazie a tutta la famiglia Simpson il lancio fallisce e Homer riesce a fare spiritualmente pace con la madre.\n\"Lisa contro Lisa\".\nKrusty conferisce a Lisa il ruolo di sua assistente. Durante uno spettacolo Mr. Teeny, la scimmia di Krusty, non riesce ad arrivare in tempo alla diretta, perci\u00f2 Lisa, dovendo prendere una rapida decisione, decide di sostituirla. La notoriet\u00e0 e la fama di Lisa aumentano sempre pi\u00f9, fino al punto di sostituire Krusty nella conduzione dello show per i ragazzi. Ma dopo aver ricevuto il premio di \"Miglior intrattenitore dell'anno\", Lisa viene portata da Telespalla Mel in una stanza dove le vengono mostrati alcun dipinti dei precedenti vincitori del titolo, tra cui Mel stesso. Egli le dice che nessuno di questi \u00e8 riuscito a far carriera dopo aver ricevuto il premio e riesce a convincerla a smettere finch\u00e9 \u00e8 in tempo, poich\u00e9 la fama \u00e8 passeggera e anche la sua sarebbe finita. Subito dopo Lisa annuncia il suo abbandono dallo show business e il suo posto viene ripreso da Krusty. Nel frattempo Bart e Homer si dedicano a un nuovo hobby, quello di collezionare monete."}
{"id": "1361858", "revid": "767487", "url": "https://it.wikipedia.org/wiki?curid=1361858", "title": "Le calde notti di Don Giovanni", "text": "Le calde notti di Don Giovanni \u00e8 un film del 1971 diretto da Alfonso Brescia, con lo pseudonimo di Al Bradley.\nTrama.\nLa fama di gran seduttore del nobile Don Giovanni Tenorio suscita preoccupazioni e reazioni presso le pi\u00f9 potenti famiglie spagnole. Perci\u00f2 Giovanni viene esiliato in Oriente, dove allaccia rapporti amichevoli con il Sultano dei Berberi Salim. Il sovrano un giorno gli rivela che nascosta in una torre del suo palazzo vive una bellissima principessa."}
{"id": "1361861", "revid": "1161730", "url": "https://it.wikipedia.org/wiki?curid=1361861", "title": "Clark Hull", "text": "Fu uno dei maggiori neocomportamentisti e i suoi interessi vagarono inizialmente sull'ipnosi ed in seguito sull'apprendimento e sul comportamento. \u00c8 maggiormente noto per il suo metodo di ricerca, pi\u00f9 che per i contributi dati allo studio dei singoli casi.\nPer Hull lo studio della psicologia doveva quindi basarsi su aspetti ipotetico-deduttivi, tanto che giunse ad utilizzare modelli ipotetici matematici i quali dovevano esser confermati o falsificati dalle prove empiriche negli esperimenti di laboratorio. Fu noto anche per la legge che tutt'oggi porta il suo nome.\nLegge di Hull.\n\"La forza dell'abitudine \u00e8 direttamente proporzionale al numero delle associazioni fra stimolo e risposta a essa connesse che hanno subito un rinforzo\"."}
{"id": "1361866", "revid": "767487", "url": "https://it.wikipedia.org/wiki?curid=1361866", "title": "Fuori uno... sotto un altro, arriva il Passatore", "text": "Fuori uno... sotto un altro, arriva il Passatore \u00e8 un film del 1973 diretto da Giuliano Carnimeo.\nTrama.\nMentre un inetto funzionario della polizia gli d\u00e0 inutilmente la caccia, il bandito Stefano Pelloni, detto il Passatore, mette a segno un colpo dietro l'altro, giungendo persino - mentre nel romagnolo teatro di Forlimpopoli \u00e8 in corso uno spettacolo cui assiste il cardinal legato in persona - a presentarsi in sala con la sua banda al completo e a depredare gli spettatori di tutto il loro denaro. Fortunato in amore come nel brigantaggio, astuto quant'altri mai, il Pelloni riesce quindi - nonostante che a dargli filo da torcere sia ora lo stesso capo della polizia, Zambelli, gi\u00e0 suo compagno di seminario - a sottrarre Garibaldi alle guardie austriache che lo inseguono. Deciso a intrappolarlo e servendosi di un ambizioso bandito finito nelle sue mani, Zambelli gli tende allora un tranello, attirandolo a Castrocaro, con la mira di un furto di gioielli ai danni di una falsa arciduchessa d'Austria. Stavolta, il Pelloni si trova in seria difficolt\u00e0, ma sar\u00e0 lo stesso capo della polizia a consentirgli la fuga, a patto che egli abbandoni per sempre il brigantaggio.\nProduzione.\nIl film \u00e8 stato girato a Faenza (RA)."}
{"id": "1361869", "revid": "287204", "url": "https://it.wikipedia.org/wiki?curid=1361869", "title": "Sabella", "text": "Sabella \u00e8 un genere di anellidi policheti canalipalpati della famiglia Sabellidae.\nHabitat e distribuzione.\nAnimali tipicamente bentonici, vivono su fondali mobili, sabbiosi o fangosi. Reperibili pressoch\u00e9 in tutti i mari, anche a grandi profondit\u00e0.\nDescrizione.\nVivono all'interno di un tubo di consistenza cartacea, prodotto dall'animale, dentro cui ritira in caso di pericolo. \u00c8 munito nella zona cefalica di branchie filiformi ricoperte di cilia e di ghiandole mucose, la cui funzione \u00e8 di invischiare le particelle alimentari.\nAlimentazione e comportamento.\n\u00c8 un tipico animale filtratore, che si nutre di plancton e detrito in sospensione."}
{"id": "1361876", "revid": "110157", "url": "https://it.wikipedia.org/wiki?curid=1361876", "title": "Chiesa di San Michele Arcangelo (Sovicille)", "text": "La chiesa di San Michele Arcangelo \u00e8 un edificio sacro che si trova a Brenna, nel comune di Sovicille.\nStoria e descrizione.\nFondata nell'XI secolo, fu ricostruita nel XVIII secolo. L'assetto della chiesa si presenta nell'allestimento settecentesco: al centro dell'altar maggiore, concepito con stucchi alla romana, si trova la tela di Niccol\u00f2 Franchini raffigurante \"San Michele Arcangelo\"; negli altari laterali si trova il gruppo dei \"Dolenti\", modellati in gesso nel Settecento, a fianco del \"Crocifisso\" ligneo policromato del XIV secolo. Dalla chiesa proviene uno dei manufatti pittorici pi\u00f9 antichi della produzione senese: un dossale d'altare di forma trapezoidale, databile alla met\u00e0 del Duecento, oggi conservato nel Museo Diocesano."}
{"id": "1361880", "revid": "767487", "url": "https://it.wikipedia.org/wiki?curid=1361880", "title": "Ec\u00f4ne", "text": "Ec\u00f4ne (toponimo francese) \u00e8 una frazione del comune svizzero di Riddes, nel Canton Vallese (distretto di Martigny).\nGeografia fisica.\nEc\u00f4ne si trova nella Valle del Rodano, sul versante svizzero delle Alpi Pennine.\nStoria.\nQui nel 1970 Marcel Lefebvre si ritir\u00f2 con i suoi seminaristi e fond\u00f2 la Fraternit\u00e0 sacerdotale San Pio X, che vi ebbe sede fino al 1979."}
{"id": "1361881", "revid": "767487", "url": "https://it.wikipedia.org/wiki?curid=1361881", "title": "Nude per l'assassino", "text": "Nude per l'assassino \u00e8 un film del 1975 diretto da Andrea Bianchi.\nTipica produzione inserita nel filone del thriller all'italiana dell'epoca, \"Nude per l'assassino\" \u00e8 una delle tante collaborazioni tra il regista Bianchi, lo sceneggiatore Massimo Felisatti e il direttore della fotografia Franco Delli Colli. Il film \u00e8 stato citato come influente nello sviluppo del genere degli \"slasher film\" statunitensi.\nTrama.\nLa fotomodella milanese Evelyn muore d'aborto clandestino; subito dopo, una serie di misteriosi omicidi coinvolge tutti i colleghi dell\u2019\"atelier\" dove lavorava. L'assassino, celato da un abbigliamento da motociclista, uccide con estrema violenza Mario, fotografo della casa di moda, Gisella, proprietaria dell\u2019\"atelier\", suo marito Maurizio nonch\u00e9 diverse fotomodelle.\nLa polizia avr\u00e0 molto filo da torcere prima di smascherare il colpevole.\nProduzione.\nLo sceneggiatore Massimo Felisatti non volle essere riconosciuto come autore della trama del film, e quindi diede al regista Andrea Bianchi tutti i crediti della storia cos\u00ec da \"defilare il proprio ruolo e non essere ritenuto responsabile del copione\". Bianchi, Felisatti e il fotografo di scena Franco Delli Colli avrebbero collaborato ancora l'anno successivo in occasione di \"La moglie di mio padre\". La colonna sonora di \"Nude per l'assassino\" \u00e8 opera di Berto Pisano, che si sarebbe occupato anche delle musiche del film \"Malabimba\" diretto da Bianchi nel 1979. Bianchi avrebbe scritturato Femi Benussi, che interpreta una delle modelle nel film, in altri due film: \"La moglie di mio padre\" e \"Cara dolce nipote\".\n\"Nude per l'assassino\" \u00e8 stato descritto come un tipico \"slasher movie inserito nel filone del giallo-thriller all'italiana\", inaugurato da Mario Bava e Dario Argento e rielaborato in numerosi altri film, spesso di qualit\u00e0 inferiore, nel corso degli anni settanta. Il film \u00e8 stato inoltre citato come \"il ponte di collegamento perfetto verso gli slasher movie americani\" con la sua enfasi risolutamente posta su \"sesso e violenza\" e una trama ridotta ai minimi termini.\nDistribuzione.\n\"Nude per l'assassino\" usc\u00ec nelle sale italiane il 26 agosto 1975. In Gran Bretagna fu distribuito il 4 ottobre 1979, con una certificazione censoria \"X\" della British Board of Film Classification, con il taglio di circa cinque minuti di pellicola. Nel mercato dell'home video internazionale usc\u00ec anche con i titoli \"Strip Nude for Your Killer\", \"Tenebre braccia della morte\" e \"Strip Naked for Your Killer\".\nAccoglienza.\n\"Nude per l'assassino\" ha ricevuto critiche principalmente negative sin dalla sua uscita. Scrivendo per AllMovie, Jason Buchanan assegna al film due stellette su cinque, definendolo \"sfacciatamente sadico\". Budd Wilkins della rivista \"Slant\", diede al film tre stelle su cinque, definendolo \"uno degli esempi pi\u00f9 sordidi\" del genere giallo. Wilkins fece notare come la violenza presente nel film \"non sia necessariamente pi\u00f9 forte che in altri film contemporanei di genere come \"Profondo rosso\" di Dario Argento\", ma assolutamente \"pi\u00f9 legata alla sessualit\u00e0 aberrante che in qualsiasi altra opera del genere\". Inoltre, Wilkins vide delle somiglianze tra il film e \"Cosa avete fatto a Solange?\" (1972) di Massimo Dallamano. Adam Tyner di DVD Talk assegna due stellette su cinque al film, definendolo \"quasi un non film\". Tyner scrisse che \"Nude per l'assassino\" \"non si propone di essere riverito come un trionfo artistico\", e lo descrisse \"buono giusto per un noleggio\" per i fan del genere.\nScrivendo per \"The A.V. Club\", Noel Murray paragon\u00f2 il film a \"Il tuo vizio \u00e8 una stanza chiusa e solo io ne ho la chiave\" (1972) di Sergio Martino, notando che \"entrambi sono ambientati nell'aristocrazia europea decadente, con modelli insulsi, robusti piloti di motocross, dirigenti bigotti e artisti debosciati che vagano in un mondo di tessuti morbidi e pelle insanguinata e squarciata\". Mike Pereira di Bloody Disgusting assegna a \"Nude per l'assassino\" un voto di 0.5 su 5, scrivendo che \"puzza di opera amatoriale\". Pereira defin\u00ec scontatissima la trama del film e \"terribile la regia e la recitazione\". La rivista \"Nocturno\" assegna al film quattro su cinque stellette, descrivendolo \"uno dei pi\u00f9 audaci\" thriller degli anni settanta, anche se non il pi\u00f9 bello."}
{"id": "1361884", "revid": "702184", "url": "https://it.wikipedia.org/wiki?curid=1361884", "title": "Ulric Neisser", "text": "\u00c8 noto per aver sistematizzato una prospettiva nascente negli anni sessanta, il cognitivismo, mediante la sua opera: \"Psicologia cognitivista\" del 1967. In questo testo, Neisser descrive le opere fin qui nate come opere di stampo cognitivista in quanto in esse vi \u00e8 rintracciabile la metafora di uomo come elaboratore di informazioni; \u00e8 una nota similitudine in campo psicologico che associa l'uomo al computer. Nel 1976, per\u00f2, fu lo stesso Neisser a criticare questa metafora, resa col tempo sempre pi\u00f9 rigida e lontana dalla realt\u00e0 vissuta quotidianamente, nel testo \"Conoscenza e realt\u00e0\". Quest'ultimo approccio, definito ecologico, venne profondamente influenzato dalle idee di Gibson.\nIl modello HIP (Human Information Processing).\nNeisser propose il modello HIP (\"Human Information Processing\") che considerava la mente umana come un elaboratore di informazioni. Gli individui possono conoscere il mondo attraverso le funzioni mentali come la percezione, l'attenzione, la memoria, il pensiero. Grazie ai processi mentali \u00e8 possibile trasformare, ridurre, lavorare, immagazzinare e recuperare le informazioni che arrivano ai nostri sistemi sensoriali. Tutte le attivit\u00e0 che svolgiamo grazie ai processi cognitivi sono per la maggior parte consapevoli e attengono alle nostre risposte volontarie piuttosto che involontarie.\nIl soggetto non \u00e8 passivo di fronte agli stimoli, ma procede alla ricerca attiva e selettiva di informazioni funzionali per i suoi bisogni ed interessi."}
{"id": "1361887", "revid": "793215", "url": "https://it.wikipedia.org/wiki?curid=1361887", "title": "Server2Go", "text": "Server2Go \u00e8 un pacchetto software gratuito contenente il server web Apache, i database MySQL e SQLite e tutti gli strumenti necessari per utilizzare i linguaggi di programmazione PHP e Perl. Il programma, distribuito sotto la licenza donationware (per uso commerciale \u00e8 richiesta una donazione), \u00e8 un utile web server gratuito e facilissimo da utilizzare. La sua particolarit\u00e0 rispetto agli altri ambienti di sviluppo web/database consiste nel fatto che funziona senza installazione, indifferentemente su disco fisso, CD-ROM o chiavetta esterna USB.\nMediante Server2Go \u00e8 possibile avere un application server capace di interpretare pagine dinamiche PHP. Ottenendo un dominio con DNS dinamico, si pu\u00f2, se il computer \u00e8 collegato a Internet, accedere o far accedere al server senza ricordarsi il proprio indirizzo IP.\nAttualmente, Server2Go \u00e8 disponibile per Windows. Per macOS \u00e8 stata distribuita una versione beta.\nComponenti.\nI componenti di base sono:\nDi fatto, Server2Go \u00e8 la versione adattata per Windows della piattaforma AMP (WAMP), cos\u00ec come LAMP \u00e8 quella adattata per Linux, la particolarit\u00e0 sta nel funzionamento senza installazione tradizionale su disco."}
{"id": "1361892", "revid": "767487", "url": "https://it.wikipedia.org/wiki?curid=1361892", "title": "Mia moglie torna a scuola", "text": "Mia moglie torna a scuola \u00e8 un film del 1981 diretto da Giuliano Carnimeo con Renzo Montagnani e Carmen Russo.\nTrama.\nLa casalinga Valentina soffre a causa della propria condizione di bassa preparazione culturale e decide, contro il parere del marito Aristide, un commerciante alimentare benestante, di iscriversi ad un collegio privato per ottenere la licenza liceale. Arrivata nel collegio (che fornisce vitto ed alloggio) Valentina diventa l'oggetto del desiderio dei giovani studenti maschi nonch\u00e9 dell'esimio prof. Giuseppe Piercapponi, da lei molto stimato.\nLa trama ruota intorno alle situazioni comiche generate dai tentativi di Aristide di accedere al collegio per reclamare le attenzioni della moglie: i suoi tentativi sono puntualmente smascherati dal bidello Gustavo, che lo ricatta ogni volta chiedendogli soldi per farlo entrare. Un pesante scherzo ordito dagli studenti gelosi far\u00e0 finire Aristide nel letto della vecchia preside, che approfitter\u00e0 carnalmente di lui pi\u00f9 volte.\nQuando si arriva all'esame finale dapprima viene interrogato per sbaglio Aristide, travestito da giovane studente e non riconosciuto, che a causa di una \"pasticca\" donatagli da un altro ragazzo \u00e8 molto irascibile; successivamente l'esaminata \u00e8 Valentina, a cui cadono i vestiti: ne consegue un goffo parapiglia tra lei, il marito, la preside, Piercapponi e i membri della commissione.\nNel bel mezzo della baruffa, arriva in visita il ministro della Pubblica Istruzione che, sdegnato, licenzia tutti. I protagonisti comunque rimangono in contatto: Valentina continua a studiare nel minimarket del marito che ha assunto Piercapponi come salumiere, la preside come cassiera e Gustavo come aiutante \"factotum\"."}
{"id": "1361894", "revid": "773636", "url": "https://it.wikipedia.org/wiki?curid=1361894", "title": "Cappella della Fattoria di Malignano", "text": "La cappella della Fattoria di Malignano \u00e8 un edificio sacro situato a Malignano, nel comune di Sovicille, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nDai proprietari di Malignano, la famiglia Finetti, a corredo della loro villa d'epoca barocca in loco, fu commissionata nel 1831 all'architetto Agostino Fantastici la progettazione della cappella, che fu realizzata secondo lo schema neoclassico di notevole completezza formale che si legge nella facciata, dove l'elemento architettonico del pronao, ricorrente anche in altre progettazioni di Fantastici, viene esaltato dalle colonne doriche che sorreggono un architrave scandito dall'alternanza di metope e triglifi."}
{"id": "1361897", "revid": "33689", "url": "https://it.wikipedia.org/wiki?curid=1361897", "title": "Mashup", "text": ""}
{"id": "1361902", "revid": "599013", "url": "https://it.wikipedia.org/wiki?curid=1361902", "title": "Pieve di San Giovanni Battista (Molli)", "text": "La pieve di San Giovanni Battista a Molli \u00e8 un edificio sacro che si trova in localit\u00e0 Molli, presso Tegoia, all'interno del territorio comunale di Sovicille, in provincia di Siena, arcidiocesi di Siena-Colle di Val d'Elsa-Montalcino.\nDa alcune sorgenti poste nelle sue vicinanze nasce il fiume Elsa.\nStoria.\nNon vi sono notizie relative alla costruzione del borgo di Molli.\nI ruderi dei possenti muri a secco che \u201criemergono\u201d dal bosco che sovrasta la Pieve depongono per la presenza, in loco, di un castelliere etrusco o pre-etrusco. Anche lo stesso toponimo rimanda a memoria etrusca, ma c\u2019\u00e8 chi ne sostiene la derivazione dalla presenza di acqua: bene assai raro in zona e che senz\u2019altro avrebbe potuto influenzare l\u2019origine del nome.\nSi osserva che in epoca antecedente la costruzione del ponte della Pia e della strada che costeggia il torrente Rosia, fosse utilizzata per il collegamento di Siena con la Maremma, un\u2019antica via di transito per Molli. Tale percorso, con l\u2019apertura del \u201cVarco di Pelli\u201d costitu\u00ec l\u2019itinerario obbligato per il trasporto dei pregiati marmi della Montagnola (Broccatello e Giallo) usati per l\u2019Opera del Duomo di Siena.\nIl borgo di Molli ha costituito, nei periodi di pericolo, un rifugio per le popolazioni della valle e della fascia pedemontana.\nAll\u2019interno dell\u2019attuale \u201ccasa canonica\u201d dal lato est si ravvisa l\u2019esistenza di un cassero con cisterna d\u2019acqua alla base, oggi ridotta a camera. Dal lato sud-ovest un\u2019altra stanza con pianta quadrata e racchiusa tra spessi parametri murari, parrebbe indicare la presenza di una torre di guardia.\nI primi documenti della Pieve di Molli risalgono al 1078, anno in cui la gran contessa Matilde di Canossa, da non confondere con Ava Matilde chiamata la Signora di Montemaggio, mediante un suo placito, don\u00f2 la chiesa a Vescovi di Volterra. Si ritiene, comunque, che la chiesa di Molli fosse stata costruita precedentemente al 1078 e ci\u00f2 si desume da studi sulla struttura muraria che la fanno risalire ad epoca longobarda.\n\u00c8, invece, probabile che la contessa Matilde di Canossa abbia ristrutturato con elementi propri del romantico (pietre della navata centrale stuccate anticamente a mo\u2019 di filaretto, campanile a torre ecc.) una costruzione preesistente.\nIntorno al 1300 la Pieve di Molli acquis\u00ec importanza anche temporale, dal momento che vi fu fondato uno dei comunelli di cui era costituita la Repubblica di Siena. Sembra tra l\u2019altro che il primo rettore del comune della Pieve di Molli fosse Sozzo Angiolieri, cugino del pi\u00f9 famoso Cecco.\nSi conserva ancora oggi, presso l\u2019Archivio di Sato di Siena, il testo originale dello statuto del Comune, con miniatura sul frontespizio di San Giovanni Battista recante l\u2019epigrafe: \u201cEgo vox clamantis in deserto: parate viam Domini\u201d.\nLa pubblicazione dello statuto fu curata dallo studioso Luciano Banchi. Degno di Nota \u00e8 l\u2019equilibrio che viene mantenuto, nel testo, tra l\u2019autorit\u00e0 politica e quella ecclesiastica, raro esempio di compromesso tra il potere temporale e quello spirituale.\nIl comune estendeva la propria giurisdizione civile ai borghi di Molli, Tegoia, Cerbaia e Macereto (quest\u2019ultimo \u00e8 stato da alcuni confuso con la localit\u00e0 posta sui bordi del fiume Merse; il \u201cnostro\u201d Macereto sembra doversi collocare invece a Palazzo a Piano, secondo quanto argutamente osservato dal Prof. Boetti nella sua opera \u201cSuavis locus ille\u201d). Dei borghi che costituivano il Comune di Molli il pi\u00f9 popolato attualmente \u00e8 Tegoia, che conta circa cento abitanti degli altri, all\u2019epoca costruiti quasi certamente in legno, ben poco rimane. Salvo il Cassero di Cerbaia, trasformato in villa e pochi resti delle strutture del basamento a scarpa della torre di Palazzo a Piano. Solo per completezza, ma con una notevole dose di incertezza, diciamo che in localit\u00e0 Pretale, presso la fattoria delle Reniere, sorgeva la Pretura addetta presumibilmente al Comune. L\u2019importanza del luogo fa ritenere che in Pretale vi fosse la sede di un giudice della Repubblica di Siena, dotato del \u201cBannum-sanguinis\u201d ovvero della pi\u00f9 alta competenza penale.\nIl comune di Molli si dissolse intorno al 1550, in periodo prossimo alla caduta della Repubblica di Siena, proprio perch\u00e9 il governo centrale fu costretto ad imporre tributi insostenibili ai comunelli del contado, per coprire le spese di guerra.\nDal punto di vista spirituale la Pieve di Molli assunse, man mano, sempre maggiore importanza. Nel 1599, anno in cui fu istituita la Diocesi di Colle di Val d\u2019Elsa, la Pieve fu distaccata da quella di Volterra per divenire la residenza estiva dei Vescovi di Colle.\nRepetti nel \u201cDizionario storico della Toscana\u201d annovera fra le chiese suffraganee di Moli quelle di Simignano, di san Bartolomeo de\u2019 Coni, la chiesa di L\u2019Asciano (si ritiene che si tratti di un\u2019antica chiesetta sita in localit\u00e0 omonima, di cui oggi si sono perse completamente le tracce) e Santa Maria a Radi di Montagna. In seguito la Pieve di Molli divenne Vicaria con giurisdizione praticamente su tutta la Montagnola. Sono state unite alla parrocchia di san Giovanni Battista a Molli quelle di Tonni e Gallena. Con il fenomeno dell\u2019urbanesimo ed il conseguente spopolamento delle campagne, la Pieve di Molli divenne praticamente inutilizzata tanto da non essere pi\u00f9 officiata fin dal 1960 e sconsacrata definitivamente nel 1970. Il beneficio parrocchiale fu trasferito nella nuova chiesa di Tegoia.\nFinisce cos\u00ec lo splendore spirituale della Pieve, abbastanza bruscamente. Si ricorda nel periodo della resistenza, la \u201cBattaglia di Molli\u201d che vide la caduta, dopo un intenso scontro a fuoco, di alcuni partigiani.\nLa Pieve di Molli, che sorge in uno dei punti pi\u00f9 alti della Montagnola Senese e sullo spartiacque che divide la Val di Merse dalla Val d\u2019Elsa, consta di tre navate divise da una serie di quattro archi a tutto sesto.\nLa navata di destra, distrutta dalle rovine del campanile che croll\u00f2 colpito da un fulmine, \u00e8 interrotta fino all\u2019altezza delle ultime due campate, mentre quella di sinistra, un tempo divisa in due stanze, \u00e8 stata ripristinata e riportata al volume originale.\nIl tetto, oggi a capanna e sorretto nella navata centrale da tre capriate con architravi a mensola, era in origine strutturato diversamente. Le navate laterali, infatti, erano pi\u00f9 basse di quelle attuali tanto che le travi di sostegno del tetto poggiavano sui muri della navata centrale. Le due monofore con arco a tutto sesto poste sul presbiterio, e che davano luce alla chiesa, si affacciano oggi all\u2019interno delle navate laterali. Riprova questa che in un periodo non databile si \u00e8 ritenuto di sopraelevare il tetto delle navate laterali fino all\u2019altezza degli spioventi pi\u00f9 bassi della navata centrale. Del tutto mancante \u00e8 l\u2019abside.\nDegno di nota \u00e8, invece, il campanile sicuramente di stile romanico e costruito in pietra di torre: la parte alta, ristrutturata dopo la rovina causata dal fulmine, \u00e8 di recente costruzione e di pessimo gusto.\nIl barocco ha lasciato anche nella Pieve di Molli, i propri segni, ma le sovrastrutture settecentesche sono ormai quasi del tutto cancellate. L\u2019altare centrale \u00e8 stato irrimediabilmente lesionato dalle infiltrazioni di acqua piovana ed oramai \u00e8 del tutto perduto. La pregevole fattura delle sovrastrutture barocche che un tempo adornavano la chiesa, opera dei noti fratelli Cremona, \u00e8 ancora visibile negli altari laterali.\nNel 1900 la chiesa di nuovo imbiancata e ripulita, fu decorata da tal Ermenegildo Parri la cui storia ci \u00e8 del tutto sconosciuta.\nAttualmente la chiesa si presenta riportata alle primitive strutture di cui ne fanno parte integrante i possenti pilastri a pianta quadrata a base dei muri che sostengono i tetti delle tre navate.\nL\u2019altare maggiore \u00e8 stato ricostruito con bozze provenienti dalla rovina del campanile, sulle quali \u00e8 posta la grande pietra rettangolare con cornice, che formava, prima del 1700, l\u2019altare della chiesa di Radi di Montagna. Il pavimento attuale in cotto, \u00e8 composto da vari strati, segno di molteplici rifacimenti nel corso dei secoli. La facciata della chiesa, di struttura simmetrica, data probabilmente 1719, cos\u00ec come il portale di stile rinascimentale, ma collocabile senz\u2019altro nel periodo barocco.\nAttualmente la Pieve di Molli \u00e8 gestita dall'Associazione Gruppo di Molli, associazione eretta con provvedimento dell\u2019Arcivescovo Metropolita di Siena Mons. Gaetano Bonicelli n.35/96 del 6 Aprile 1996."}
{"id": "1361906", "revid": "767487", "url": "https://it.wikipedia.org/wiki?curid=1361906", "title": "Cuando calienta el sol... vamos alla playa", "text": "Cuando calienta el sol... vamos alla playa \u00e8 un film del 1983 diretto da Mino Guerrini.\nTrama.\nUn pugile dilettante segue l'amata nelle sue vacanze a Fregene ma si dichiara solo quando la ragazza \u00e8 in partenza per l'Inghilterra."}
{"id": "1361907", "revid": "124123", "url": "https://it.wikipedia.org/wiki?curid=1361907", "title": "Morti nel 1039", "text": ""}
{"id": "1361908", "revid": "773636", "url": "https://it.wikipedia.org/wiki?curid=1361908", "title": "Chiesa di San Bartolomeo (Orgia)", "text": "La chiesa di San Bartolomeo \u00e8 un edificio sacro che si trova a Orgia nel comune di Sovicille, in provincia di Siena, arcidiocesi di Siena-Colle di Val d'Elsa-Montalcino.\nLa chiesa, ricordata fin dall'XI secolo, fu ampiamente rimaneggiata nel corso del XIV e del XV secolo.\nStoria e descrizione.\nA navata unica, ha un gradevole assetto risalente alle trasformazioni settecentesche dell'edificio: sull'altar maggiore, in stucchi bianchi a volute, \u00e8 collocata la pala raffigurante il \"Martirio di San Bartolomeo\", che le fonti attribuiscono ad Aurelio Martelli, detto \"il Mutolo\", pittore senese attivo nella seconda met\u00e0 del Seicento. In una nicchia della parete sinistra era dipinta una \"Madonna in trono col Bambino e santi\", di cui si conserva solo il frammento sinistro col \"Sant'Antonio abate\", mentre si intuisce il disegno della cupola a conchiglia e delle altre due figure laterali."}
{"id": "1361911", "revid": "767487", "url": "https://it.wikipedia.org/wiki?curid=1361911", "title": "...From the Pagan Vastlands", "text": "...From the Pagan Vastlands \u00e8 la terza demo registrata dalla black metal band Behemoth, pubblicata per la Pagan Records nel 1993 e successivamente riedita nel 1995 dalla Wild Rags (negli Stati Uniti) e dalla Nazgul's Eyrie (in Europa)."}
{"id": "1361912", "revid": "773636", "url": "https://it.wikipedia.org/wiki?curid=1361912", "title": "Pieve di San Giovanni Battista (Pernina)", "text": "La pieve di San Giovanni Battista \u00e8 un luogo di culto cattolico, sito in localit\u00e0 Pernina nel comune di Sovicille, in provincia di Siena, arcidiocesi di Siena-Colle di Val d'Elsa-Montalcino, sulla Montagnola senese ad una altitudine di 499 m s.l.m.\nStoria.\nLa chiesa \u00e8 ricordata per la prima volta in un documento datato 11 febbraio 1078 quando Matilde di Canossa conferm\u00f2 alla diocesi di Volterra il possesso di questa pieve. Nel XII secolo anche papa Alessandro III la conferm\u00f2 al vescovo volterrano. Nella prima met\u00e0 del XIII secolo la pieve ebbe tra i suoi rettori uomini che andarono a ricoprire importanti incarichi come ad esempio il pievano Giovanni che fu nominato arbitro e delegato papale in una contesa tra enti religiosi della zona; nel 1254 prete Bainerio venne nominato pievano di Pernina.\nA cavallo tra il XIII e il XIV secolo la pieve aveva una sola chiesa suffraganea e anche in seguito le rendite economiche erano esigue tanto che nel 1356 tutto il plebato fruttava solo 57 lire di reddito; per questi motivi molto spesso i pievani preferivano risiedere nella citt\u00e0 di Siena e lasciavano ad officiare l'edificio dei semplici sacerdoti. Nonostante le scarse rendite finanziarie le chiesa fu sempre ben tenuta e decorata con affreschi. In occasione della visita apostolica dell'8 gennaio 1437 il visitatore apostolico annot\u00f2 \"plebes et eius domus peroptime se habent\" (chiesa e residenza sono mantenute in modo eccellente)\nIn una successiva vista apostolica datata 10 dicembre 1507 risulta che la pieve era dotata di tre altari e di due compagnie, alle quali aderiva gran parte della popolazione; in seguito divenne di patronato regio e nel XVIII secolo venne trasformata secondo il gusto barocco dell'epoca.\nTra il 1954 e il 1955 l'edificio venne integralmente restaurato e vennero rimosse tutte le superfetazioni settecentesche. Alla fine del XX secolo un ulteriore restauro ha portato al ripristino del livello originario del pavimento e della spazialit\u00e0 delle campate iniziali dell'edificio.\nDescrizione.\nLa chiesa consiste in una basilica a tre navate absidata con copertura lignea alla quale sono affiancati gli edifici della canonica. Tutta la struttura \u00e8 stata realizzata con l'uso di conci di calcare cavernoso di color avorio, disposti a corsi orizzontali e paralleli. L'edificio della chiesa, per le attinenze stilistiche con la abbazia a Isola, dovrebbe risalire alla seconda met\u00e0 del XII secolo mentre la torre campanaria \u00e8 frutto di due distinte fasi costruttive; la parte basamentale risale alla prima met\u00e0 del XII secolo mentre la parte superiore risale alla fine dello stesso secolo.\nEsterno.\nLa facciata a salienti \u00e8 aperta da un semplice portale architravato con lunetta monolitica e arco a tutto sesto; al di sopra di esso si vedono le tracce di una finestra quadrata oggi tamponata. Tra la ex-finestra e il culmine della facciata si trova una feritoia a croce greca. Il coronamento della facciata \u00e8 stato ottenuto con una cornice a guscio.\nNelle fiancate si aprono delle ampie finestre rettangolari realizzate nel XVII secolo e sopra le navate laterali si trovano delle strette monofore, in parte coperte dal tetto \"a causa di un errore costruttivo probabilmente originario\".\nLa tribuna originariamente era scandita dai volumi delle tre absidi ma oggi sopravvive solo quella centrale. Il catino absidale \u00e8 aperto da una stretta monofora a doppio strombo centinato. Sia sopra che ai lati del catino absidale si trovano tre finestre rettangolari di epoca moderna.\nCampanile.\nDavanti alla chiesa si erge una torre campanaria (alta 22 metri) a base quadrangolare, la cui parte terminale mostra un paramento murario diverso da quello sottostante . Si accede alla torre da un portale architravato privo della lunetta; l'ordine dei piani \u00e8 scandito da strette feritoie e da finestra quadrate di piccole dimensioni fino al quarto piano, che invece \u00e8 aperto da ampie monofore centinate. La parte superiore della torre presenta una muratura pseudoisodoma e mostra un paramento murario in conci di calcare cavernoso. Il penultimo piano \u00e8 inquadrato da larghe lesene che sostengono degli archetti pensili monolitici. Nelle specchiature un tempo si aprivano ampie bifore.\nInterno.\nLo spazio interno \u00e8 suddiviso in tre navate di quattro campate ciascuna; le campate occidentali sono pi\u00f9 corte delle orientali. Ogni arcata poggia su pilastri polilobati cos\u00ec composti: quelli tra la prima e la seconda campata presentano quattro semicolonne mentre gli altri presentano due semicolonne.I capitelli della prima campata sono decorati con motivi geometrici quali vortici, nastri ecc. mentre i capitelli degli altri valichi sono decorati con motivi ungulati o con abbozzi di capitello ionico. Ogni capitello \u00e8 coronato da pulivini sporgenti molto simili a quelli della Pieve a Scola.\nLa base di ogni semicolonna presentano una decorazione di tre anelli raccordati verticalmente secondo un modello riscontrabile nella abbazia a Isola ma anche nella pieve di Ponte allo Spino.\nL'interno di epoca romanica doveva essere molto buio; fu decorato con affreschi nel XIV secolo e nel XVII secolo fu trasformato in stile barocco mediante la costruzione di false volte e con l'intonacatura delle pareti con calce colorata.\nDa questa pieve proviene una tavola con la \"Madonna col Bambino\" di Luca di Tomm\u00e8, oggi esposta al museo civico e d'arte sacra di Colle di Val d'Elsa."}
{"id": "1361913", "revid": "767487", "url": "https://it.wikipedia.org/wiki?curid=1361913", "title": "Francesca Modica", "text": "Alta 175 cm, giocava come guardia in Nazionale italiana e in Serie A1 con Faenza, Venezia e Umbertide.\nHa frequentato la facolt\u00e0 di Scienze Motorie all'Universit\u00e0 di Chieti.\nCarriera.\nNei club.\nHa iniziato a giocare ad otto anni con la Libertas di Forl\u00ec. Nel 1993 viene ingaggiata dal Club Atletico Faenza, con cui gioca tre stagioni piene nel settore giovanile. Nel 1996-97 esordisce in Serie A1, a poco pi\u00f9 di quindici anni, giocando tre gare e segnando un punto. Nel 2001-02 diventa capitano di Faenza e viene eletta miglior giovane dell'anno. Si infortuna, per\u00f2, al legamento crociato anteriore destro e rimane fuori per alcuni mesi.\nNel 2003-04 rientra in squadra, ma non \u00e8 pi\u00f9 il capitano. Passa cos\u00ec alla Reyer Venezia nel 2004-05. Ha raggiunto le semifinali dell'Euro Coppa con la maglia delle venete. Ha conquistato anche le semifinali dei play-off per lo scudetto nel 2006-07. Ha vinto la Coppa Italia 2008.\nL'anno seguente torna in Romagna, al Club Atletico Faenza, dove conquista nuovamente la Coppa Italia 2009.\nNel 2011-12 passa alla Pallacanestro Femminile Umbertide.\nIn Nazionale.\nHa giocato con la nazionale italiana giovanile tra il 1997 e il 2000. Nel 2003 ha disputato le Universiadi a Taegu, in Corea del Sud. \u00c8 stata convocata in quella maggiore da Gianni Lambruschi, nell'estate 2006 e per l'Europeo del 2007.\nIl 2 luglio 2009 vince la medaglia d'oro ai Giochi del Mediterraneo di Pescara con la maglia della Nazionale italiana.\nDirigente.\nA dicembre 2013 \u00e8 stata ingaggiata dalla Pallacanestro Piacentina per collaborare con lo staff del settore giovanile."}
{"id": "1361915", "revid": "80339", "url": "https://it.wikipedia.org/wiki?curid=1361915", "title": "Metamero", "text": ""}
{"id": "1361919", "revid": "124123", "url": "https://it.wikipedia.org/wiki?curid=1361919", "title": "Nati nel 1079", "text": ""}
{"id": "1361921", "revid": "287204", "url": "https://it.wikipedia.org/wiki?curid=1361921", "title": "Il miracolo (Messori)", "text": "Il miracolo \u00e8 un saggio dello scrittore e giornalista italiano Vittorio Messori.\nTratta di un miracolo che, secondo la tradizione cattolica, sarebbe avvenuto nella Spagna del XVII secolo, la cui veridicit\u00e0 secondo la tesi dell'autore sarebbe testimoniata dai numerosi documenti d'epoca citati: a un giovane contadino, Miguel Juan Pellicer, sarebbe ricomparsa la gamba che gli era stata amputata due anni e mezzo prima.\nSul tema, in precedenza era stato pubblicato in Francia da Andr\u00e9 Deroo \"L'homme \u00e0 la jambe coup\u00e9e\" (1960), poi tradotto.\nContenuto.\nAlla fine di luglio del 1637 Miguel Juan Pellicer, ventenne nativo di Calanda in Aragona, si trova a Castell\u00f3n, a circa 60\u00a0km da Valencia, dove lavora come contadino presso un suo zio. Mentre conduce un carro agricolo, cavalcando uno dei due muli che lo trainano, cade, probabilmente per un colpo di sonno, e la ruota del carro gli passa sulla gamba destra fratturandogli la tibia.\nDopo aver ricevuto le prime cure a Castell\u00f3n, il 3 agosto \u00e8 ricoverato all'ospedale di Valencia, dove rimane per cinque giorni; quindi decide di recarsi a Saragozza per farsi curare nell'ospedale dedicato alla Madonna del Pilar, alla quale \u00e8 molto devoto. Il viaggio, lungo trecento chilometri, dura ben cinquanta giorni; al suo arrivo i medici constatano che la gamba \u00e8 ormai in avanzato stato di gangrena e non resta altro da fare che amputarla. Alla met\u00e0 di ottobre due maestri chirurghi, Juan de Estanga e Diego Millaruelo, eseguono l'intervento: la gamba viene tagliata quattro dita sotto il ginocchio e sepolta, secondo l'usanza del tempo, in un apposito settore del cimitero dell'ospedale. Il moncone viene cauterizzato a fuoco.\nMiguel Juan Pellicer rimane ricoverato per alcuni mesi, finch\u00e9 nella primavera del 1638 viene provvisto di gamba di legno e stampelle e dimesso. Per i due anni successivi si mantiene mendicando, provvisto di regolare permesso, presso il santuario del Pilar: durante questo periodo certamente lo vedono regolarmente un gran numero di cittadini di Saragozza. Periodicamente ritorna all'ospedale per farsi controllare e medicare dal dottor Estanga. Ogni sera chiede agli inservienti del santuario un po' dell'olio che arde nelle lampade sacre, e lo usa per ungere il moncone della gamba, nella convinzione di attirare cos\u00ec su di s\u00e9 l'aiuto della Vergine.\nNei primi mesi del 1640 Pellicer, ora ventitreenne, decide di ritornare a Calanda presso i genitori, e dopo un viaggio di circa una settimana vi giunge nella seconda settimana di Quaresima (tra il 4 e l'11 marzo). Non potendo aiutare nel lavoro dei campi, riprende il \"mestiere\" di mendicante girando ogni giorno per i paesi circonvicini a cavallo di un asino: molte altre persone cos\u00ec possono constatare la sua mutilazione.\nLa sera del 29 marzo, alle dieci circa, Pellicer va a dormire: poich\u00e9 il suo letto \u00e8 occupato da un soldato di una guarnigione che quella notte sosta a Calanda, si corica su un giaciglio provvisorio allestito nella stanza dei suoi genitori. Tra le dieci e mezzo e le undici, sua madre entra nella stanza e vede due piedi spuntare dal mantello. Inizialmente pensa che il soldato e Miguel Juan si siano scambiati di posto, e chiama suo marito per chiarire il malinteso. Ma, scostando il mantello, i due coniugi esterrefatti constatano che si tratta proprio del loro figlio. Subito lo scuotono e gli urlano di svegliarsi: occorrono alcuni minuti perch\u00e9 Pellicer si risvegli da un sonno molto profondo e racconti di aver sognato che si trovava nel santuario del Pilar e stava ungendosi la gamba con l'olio benedetto, come molte volte aveva fatto. Tutti e tre sono subito concordi che la ricomparsa della gamba si deve certamente all'intercessione della Vergine del Pilar.\nLa notizia del fatto si sparge immediatamente per Calanda: la mattina seguente il giudice del paese, assistito da due chirurghi, esamina Pellicer e stende un rapporto che invia subito ai suoi superiori. Il 1\u00ba aprile, domenica delle Palme, si reca sul posto don Marco Seguer, parroco di Mazale\u00f3n, paese distante una cinquantina di chilometri, accompagnato dal notaio reale Miguel Andr\u00e9u: quest'ultimo stende un rogito nel quale verbalizza la testimonianza giurata di dieci persone.\nIl 25 aprile Pellicer e i suoi genitori si recano in pellegrinaggio a Saragozza, per ringraziare la Madonna del Pilar, e anche qui il giovane viene visto da numerosissime persone che lo avevano visto prima con una gamba sola: su richiesta delle autorit\u00e0 comunali si apre quindi un'inchiesta formale per accertare la veridicit\u00e0 del fatto. Il processo, presieduto dall'arcivescovo della citt\u00e0, si apre il 5 giugno e dura quasi un anno. Tutte le udienze sono pubbliche e non si registra alcuna voce di dissenso. Vengono verbalizzati ventiquattro testimoni, scelti come i pi\u00f9 attendibili tra i moltissimi che hanno conosciuto Pellicer, sia a Calanda che a Saragozza.\nIl 27 aprile 1641, l'arcivescovo di Saragozza emana la sentenza, con la quale riconosce ufficialmente l'autenticit\u00e0 del miracolo. Alla fine di quell'anno Pellicer viene invitato anche alla corte di Madrid: il re Filippo IV si inginocchia davanti a lui e bacia la gamba miracolata.\nUna circostanza singolare che emerge dai resoconti \u00e8 che la gamba ricomparsa appariva essere \"la stessa gamba\" che era stata amputata due anni e mezzo prima. La si riconosceva infatti da alcuni graffi e cicatrici preesistenti; inoltre all'ospedale di Saragozza si scav\u00f2 la fossa in cui la gamba tagliata era stata sepolta, e la si trov\u00f2 vuota.\nIn appendice Messori riporta il parere di Landino Cugola, primario di chirurgia del Policlinico dell'Universit\u00e0 di Verona e specialista in reimpianti d'arto. Cugola ha esaminato attentamente le testimonianze riportate nei verbali del processo, dalle quali risulta che la gamba appena ricomparsa era fredda e dura, le dita del piede contratte, il colorito livido, e Pellicer non vi si poteva ancora appoggiare e doveva camminare con le stampelle; nel giro di alcuni giorni la gamba riprese forza e calore e le dita si distesero. Inoltre la gamba era di alcuni centimetri pi\u00f9 corta per la perdita di tessuto osseo causata dalla frattura, ma in circa tre mesi si riallung\u00f2 fino a riacquistare la lunghezza originaria. Secondo Cugola, tutti questi fatti corrispondono perfettamente al normale decorso post-operatorio di una gamba reimpiantata (la ricrescita dell'osso normalmente viene aiutata mettendo l'arto in trazione; nel caso di Pellicer avvenne spontaneamente).\nI documenti.\nNel libro Messori elenca e dettaglia i documenti dell'epoca che a suo giudizio attesterebbero il \"miracolo di Calanda\". I principali:\nAltri documenti di minore rilevanza:\nMessori commenta:\nCritica razionalista.\nSergio de Santis, del CICAP, nella sua recensione al libro si domanda come mai, un caso cos\u00ec \"clamoroso\" di miracolo che pare rispondere cos\u00ec bene all'affermazione di Anatole France sugli ex voto \u00abVedo tante stampelle, ma nessuna gamba di legno\u00bb sia stato completamente dimenticato dalla Chiesa per tre secoli e mezzo affermando che, forse, le prove \"granitiche\" presentate da Messori non sono poi cos\u00ec solide.\nLuigi Garlaschelli, sempre del CICAP, ha avanzato l'ipotesi che Miguel Juan Pellicer fosse un \"falso invalido\" che nascondeva la gamba tenendola ripiegata dietro la coscia; scoperto dal soldato che dormiva in casa, avrebbe inscenato il miracolo per non dover ammettere l'inganno. A sostegno Garlaschelli riporta le prime parole di Pellicer \"miracolato\" che furono \"Padre mio, perdonatemi\" invece di un pi\u00f9 spontaneo \"Miracolo! Miracolo!\". La situazione poi sarebbe sfuggita di mano alla famiglia che, una volta diffusasi la voce del miracolo con l'arrivo di testimoni e di incaricati della Santa Inquisizione ha dovuto continuare sulla stessa linea per non essere a sua volta condannata per frode. Questa ipotesi richiede che i chirurghi e gli infermieri dell'ospedale di Saragozza che eseguirono l'amputazione e che testimoniarono al processo abbiano confuso Pellicer con qualcun altro: Garlaschelli sostiene che in un grande ospedale, con moltissimi pazienti ricoverati ogni giorno, \u00e8 improbabile che i sanitari, dopo oltre due anni, si ricordassero di un paziente fra tanti inoltre fa notare come Pellicer non si sia mai fatto vedere a Calanda con la gamba fratturata, ma pur dovendosi spostare tra Valencia e Saragozza e trovandosi Calanda lungo la strada ha preferito passare per Teruel. A sostegno dice anche che la gamba \"riattaccata\", nei primi giorni, appariva come \"magra, contratta, bluastra\" proprio come se atrofizzata per un lungo inutilizzo.\nUn'altra ipotesi \u00e8 quella dello scambio di persona, per cui Miguel Juan Pellicer sarebbe stato sostituito da una persona a lui somigliante: Garlaschelli suggerisce che potesse trattarsi di uno dei suoi fratelli anche se, come precisa Messori, nessuno era gemello. Negli atti del processo comunque non viene citato nessuno dei sette fratelli di Pellicer, ma solo una sorella."}
{"id": "1361922", "revid": "599013", "url": "https://it.wikipedia.org/wiki?curid=1361922", "title": "Marcelinho Para\u00edba", "text": "Carriera.\nGioc\u00f2 nelle giovanili di e . Debutt\u00f2 con la prima squadra di quest'ultima nel 1991.\nPass\u00f2 al nel 1994 e in quello stesso anno fece ritorno alla . Dopo le esperienze al e al , si trasfer\u00ec all' nell'estate 2000. Alla fugace avventura in Francia, che non fu molto positiva, segu\u00ec una breve permanenza al . Nell'estate 2001 fu acquistato dall', con cui esord\u00ec nella Bundesliga 2001-2002. Vi rimase per cinque annate, diventando una delle bandiere e dei leader storici della squadra, di cui fu capitano, rigorista e battitore dei calci piazzati. Nell'estate del 2006 fu acquistato dal , compagine della S\u00fcper Lig turca, e a gennaio 2007 fece ritorno in Bundesliga, questa volta al . Nel 2008 torn\u00f2 in Brasile, dove gioc\u00f2 fino a fine carriera. Nell'agosto di quell'anno, venne acquistato infatti dal Flamengo. Il 6 marzo 2009 pass\u00f2 al Coritiba e nel 2010 al San Paolo. Vest\u00ec successivamente le maglie di , , , , , , , , , e Perilima. In quest'ultimo club, concluse la sua carriera, annunciando il ritiro il 15 marzo 2020.\nStatistiche.\nPresenze e reti nei club.\n\"Statistiche aggiornate al 5 dicembre 2020.\""}
{"id": "1361933", "revid": "1573940", "url": "https://it.wikipedia.org/wiki?curid=1361933", "title": "Chiesa della Compagnia della Madonna", "text": "La chiesa della Compagnia della Madonna \u00e8 un edificio sacro situato a Ponte allo Spino, sulla strada provinciale n. 37, nel comune di Sovicille.\nStoria.\nL'edificio nacque, presumibilmente nella seconda met\u00e0 del XV secolo come modesto oratorio costruito per la custodia e la venerazione di un'immagine della Madonna col Bambino di scuola senese della fine del Quattrocento e per ospitare una confraternita di laici intitolata alla Santissima Concezione; le sue dimensioni dovevano essere assai ridotte se ancora nel 1575 quando fu oggetto della visita pastorale di monsignor Francesco Bossi, vescovo di Perugia, \u00e8 descritto come una \"semplice cappella\". \nNel 1650 la \"semplice cappella\", per desiderio della popolazione locale e della stessa confraternita ma con evidenti contributi finanziari da parte del cardinale Fabio Chigi, poi papa Alessandro VII e della sua famiglia, fu completamente ristrutturata dall'architetto Benedetto Giovannelli Orlandi . \nA seguito dell'editto leopoldino, nel 1785 la confraternita fu soppressa, ma fu ripristinata nel 1794.\nDescrizione.\nL'interno.\nLo spazioso assetto interno, decorato con gli altari barocchi in stucco, \u00e8 stato depauperato per il furto delle tele; sull'altar maggiore era stata collocata una bella composizione di Vincenzo Rustici che circondava l'affresco quattrocentesco raffigurante la \"Madonna col Bambino\" fungendo da cornice; attorno si dispiegano \"Dio Padre benedicente tra angeli musicanti\", e i \"Santi Francesco, Carlo Borromeo, Bernardino da Siena, Giovanni Battista, Girolamo, Antonio Abate, Caterina da Siena, Lorenzo\"."}
{"id": "1361936", "revid": "767487", "url": "https://it.wikipedia.org/wiki?curid=1361936", "title": "And the Forests Dream Eternally", "text": "And the Forests Dream Eternally \u00e8 un EP registrato dalla (ai tempi) black metal band Behemoth, pubblicato dall'Italiana Enthopy Records nel 1994. Il sette pollici si distingue soprattutto per la presenza della frenetica \"Pure Evil and Hate\", un pezzo uptempo di notevole presa ed aggressivit\u00e0, fortemente influenzato dallo stilema della Prima ondata del Black Metal, eseguito con uno stile molto affine a quello dei primi Bathory; l'EP venne ristampato nel 1997 dalla Last Episode Records come split con l'EP \"Forbidden Spaces\" della band polacca Damnation. L'ultima ristampa \u00e8 del 2005 su Metal Mind Productions, con le 3 tracce dell'EP Bewitching the Pomerania come bonus."}
{"id": "1361937", "revid": "767487", "url": "https://it.wikipedia.org/wiki?curid=1361937", "title": "Malesia (film)", "text": "Malesia (\"Malaya\") \u00e8 un film del 1949 diretto da Richard Thorpe.\nTrama.\nJohn Royer \u00e8 un giornalista che convince lo stato maggiore americano che \u00e8 necessario impadronirsi della gomma nascosta dai malesi prima che ne vengano in possesso i giapponesi. Per aiutarlo, viene scarcerato Carnaghan che si aggrega non senza proteste. Incomincia quindi a reclutare quelli che dovranno far parte della spedizione che si mette alla ricerca della gomma cercando di evitare i giapponesi. Quando ci sar\u00e0 l'attacco da parte del nemico, Royer morir\u00e0 e Carnaghan porter\u00e0 comunque a termine la missione.\nProduzione.\nIl film fu prodotto dalla Metro-Goldwyn-Mayer (MGM) (controllata dalla Loew's Incorporated)\nDistribuzione.\nDistribuito dalla MGM, il film venne presentato in prima a Greensboro, North Carolina il 27 dicembre 1949. Nel 1950, fu fatto uscire sul mercato svedese (24 aprile), francese (26 aprile) e portoghese (17 agosto). In Italia fu distribuito l'11 gennaio 1951. Nello stesso anno, usc\u00ec anche in Finlandia (13 aprile) e Danimarca (14 maggio).\nAccoglienza.\nUsc\u00ec in Italia nel 1950. Non fu un grande successo al botteghino, forse anche per gli attori protagonisti che, pur essendo ottimi interpreti, non parevano adatti al ruolo."}
{"id": "1361938", "revid": "787565", "url": "https://it.wikipedia.org/wiki?curid=1361938", "title": "Federico Cozzolino", "text": "Biografia.\nNacque a Scafati il 10 febbraio 1913, cittadina della provincia di Salerno, sesto figlio del commerciante di tessuti Antimo e di Ermelinda Bottoni. Frequent\u00f2 le scuole elementari nella natia cittadina, per essere mandato in seguito a studiare presso il Collegio dei Salesiani situato a Scanzano, una frazione di Castellammare di Stabia. Consegu\u00ec la maturit\u00e0 classica presso il liceo \"Giambattista Vico\" di Nocera Inferiore, iscrivendosi subito dopo alla facolt\u00e0 di giurisprudenza dell'universit\u00e0 di Bologna, citt\u00e0 dove si trasfer\u00ec per meglio compiere agli studi. A Bologna ebbe come compagno di studi uno dei figli del Duce, Bruno Mussolini, appassionato di aviazione. Tale passione lo contagi\u00f2 quasi subito, portandolo ad arruolarsi volontario nella Regia Aeronautica, e a partecipare ad un corso per allievi ufficiali piloti.\nNell'aprile 1936 consegu\u00ec il brevetto di pilota militare presso l'aeroporto di Centocelle a Roma. Successivamente fu trasferito con il grado di sottotenente pilota presso l'aeroporto \"Fausto Pesci\" di Bologna, destinato all'8\u00ba Stormo Bombardamento Terrestre, detto anche 8\u00ba Stormo Metropolitano.\nEra in corso la guerra civile spagnola e, nell'ambito dell'Operazione O.M.S. (Operazioni Militari Spagna) come tanti altri commilitoni di tutte le armi si offr\u00ec volontario. Decoll\u00f2 da Genova il 4 ottobre 1937 su uno dei cinque Savoia-Marchetti S.79 Sparviero della 280\u00aa Squadriglia Bombardieri Veloci, al comando del Capitano Aditeo Guidi, assegnati al XXIX Gruppo \"Falchi delle Baleari\" destinato ad operare dall'Aeroporto di Palma di Maiorca. Qui gli aerei si ricongiunsero con altri dodici S.79, giunti sette giorni prima, al comando del colonnello Attilio Biseo. I bombardieri entrarono subito in azione, compiendo un minimo di tre missioni di guerra al giorno. Per il suo comportamento in quei giorni gli fu conferita la croce di guerra al valor militare. Il 27 ottobre il colonnello Biseo confer\u00ec al suo aereo il famoso distintivo dei \"Tre sorci verdi\", prestigioso riconoscimento in memoria della trasvolata Istres-Damasco-Parigi alla quale aveva partecipato anche Bruno Mussolini.\nAlla met\u00e0 del novembre 1937 il suo reparto si trasfer\u00ec da Palma di Maiorca sul fronte dell'Ebro, dislocandosi all'aeroporto di Logro\u00f1o, cittadina situata nel nord della Spagna ai confini con i Paesi Baschi, per essere pi\u00f9 vicino alla linea dei combattimenti. Il giorno 15 dicembre dello stesso anno le truppe repubblicane attaccarono la citt\u00e0 di Teruel, e la situazione bellica si fece subito incerta. Mentre il generale Francisco Franco rimandava la controffensiva, il compito di contrastare l'avanzata nemica fu assegnato all'Aviazione Legionaria. Durante tale ciclo di operazioni, in cui gli aerei e gli equipaggi furono sottoposti ad un insostenibile ritmo di missioni belliche, nel gennaio 1938 gli fu assegnata la medaglia d'argento al valor militare.\nIl 28 marzo 1938, festa dell'Aeronautica, durante una missione di guerra il suo aereo, a causa dell'intenso fuoco contraereo, entr\u00f2 in collisione con un altro velivolo similare, pilotato dal capitano Tommaso Parini, sopra La Fresneda, precipitando al suolo. Riusc\u00ec a lanciarsi con il paracadute con il sottotenente Gino Poggi, il tenente Mayer, il sottotenente Spadaccino ed il sergente Bertocchi. Ferito durante la discesa dalle truppe nemiche, venne fatto prigioniero e poi ucciso dai miliziani di Lister. per il suo comportamento gli venne assegnata la medaglia d'oro al valor militare.\nIl sottotenente Poggi, fatto prigioniero, fu liberato alla fine del conflitto, il tenente Mayer e gli altri riuscirono a rientrare nelle linee italiane. Prima sepolta nel cimitero di Valladolid e poi tumulata nel Sacrario di Sant'Antonio a Saragozza, la salma venne traslata in Italia il 20 novembre 2003. Attualmente riposa nella tomba di famiglia a Scafati."}
{"id": "1361939", "revid": "124123", "url": "https://it.wikipedia.org/wiki?curid=1361939", "title": "Nati nel 1121", "text": ""}
{"id": "1361940", "revid": "33751", "url": "https://it.wikipedia.org/wiki?curid=1361940", "title": "Marcelinho dos Santos", "text": ""}
{"id": "1361941", "revid": "1782831", "url": "https://it.wikipedia.org/wiki?curid=1361941", "title": "Pieve di San Giovanni Battista (Ponte allo Spino)", "text": "La pieve di San Giovanni Battista \u00e8 un edificio sacro situato a Ponte allo Spino, nel comune di Sovicille, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nRicordata dal 1189, costituisce uno degli edifici romanici pi\u00f9 interessanti del senese.\nLa pieve \u00e8 a tre navate spartite da pilastri cruciformi e concluse da absidi. L'ultima campata della navata centrale reca una volta a botte che si imposta a una quota pi\u00f9 alta, determinando la presenza di un tiburio, esternamente decorato con arcatelle pensili contenenti rombi e tondi gradonati.\nNella facciata, spartita orizzontalmente da una cornice, si aprono un portale e un'ampia monofora. I capitelli, assai vari nelle raffigurazioni, sono di alta qualit\u00e0. Il campanile, di stile lombardo, \u00e8 aperto da bifore e monofore.\nAll'interno si conserva una tavola di Bartolomeo Neroni, detto il Riccio (XVI secolo), con \"Madonna col Bambino, angeli, santi e un vescovo\"."}
{"id": "1361947", "revid": "124123", "url": "https://it.wikipedia.org/wiki?curid=1361947", "title": "Morti nel 1131", "text": ""}
{"id": "1361948", "revid": "767487", "url": "https://it.wikipedia.org/wiki?curid=1361948", "title": "Il marito in vacanza", "text": "Il marito in vacanza \u00e8 un film italiano del 1981 diretto da Maurizio Lucidi.\nTrama.\nIn un grande albergo \u00e8 in corso il congresso del sindacato dei maestri per l'elezione del nuovo presidente. Tra i candidati, la favorita appare la professoressa Corradini, che deve per\u00f2 competere con il professor Liberati, aiutato nella caccia ai voti dalla bella e disponibile moglie. L'arrivo dell'arcivescovo, fratello gemello dell'attuale presidente, ravviva la vicenda."}
{"id": "1361950", "revid": "287204", "url": "https://it.wikipedia.org/wiki?curid=1361950", "title": "Alexander Macklin", "text": "\u00c8 stato uno dei due chirurghi della spedizione Endurance in Antartide ed ha partecipato alla spedizione Quest, l'ultima missione di Ernest Shackleton.\nFormazione.\nNato nel 1889 in India dove il padre faceva pratica come medico, quando la sua famiglia fa ritorno in Inghilterra va a vivere nelle isole Scilly. Macklin studia prima al Plymouth College e poi all'University of London, dopo aver lavorato un breve periodo come mozzo continua la sua formazione presso la Victoria University of Manchester dove si laurea in medicina.\nLa spedizione Endurance.\nAppena dopo aver completato gli studi, viene accettato come medico della spedizione che Ernest Shackleton sta preparando in Antartide. Oltre ai normali compiti da medico venne assegnato a una muta di cani da slitta, compito che comprendeva anche la cura degli stessi. Dopo il naufragio dell\"'Endurance\" gli uomini effettuarono un lungo percorso sulla banchisa antartica. Con poche provviste Macklin si prodig\u00f2 con la sua muta nel catturare foche e pinguini, svolse talmente bene questo compito che, quando le razioni si fecero ancora pi\u00f9 scarse, i suoi cani furono gli ultimi ad essere uccisi.\nDopo essere arrivati all'isola Elephant Shackleton ed altri cinque uomini salparono a bordo della \"James Caird\" in cerca di soccorsi mentre gli altri restarono a terra. Qui il lavoro di Macklin e dell'altro medico della spedizione, McIlroy, venne particolarmente apprezzato: Rickinson sub\u00ec un attacco di cuore, Hudson venne colto da una crisi nervosa e Blackborow aveva un dito in gangrena. Macklin e McIlroy furono costretti ad effettuare un'amputazione di emergenza: mentre Macklin somministrava a Blackborow del cloroformio come anestetico, McIlroy oper\u00f2 il paziente. Come molti altri membri della spedizione Macklin venne decorato con la medaglia polare d'argento.\nDopo la spedizione.\nAl ritorno in Inghilterra, Macklin si unisce al Royal Army Medical Corps e viene impegnato sui fronti francese, russo ed italiano della prima guerra mondiale. Per il coraggio dimostrato a soccorrere alcuni feriti del fronte italiano viene insignito della Military Cross.\nNel 1922 Shackleton invita alcuni membri della spedizione \"Endurance\" tra cui Worsley, Hussey, Wild, McIlroy, Kerr, MacLeod, Charles Green e lo stesso Macklin a far parte della spedizione Quest con obiettivo Antartide. Shackleton non ha dei piani precisi per la spedizione, dopo una sosta a Rio de Janeiro fa rotta verso la Georgia del Sud. Durante il viaggio Shackleton ha dolori cardiaci, ma rifiuta i consigli di Macklin di riposarsi. A Rio ha un attacco di cuore, ma non vuole essere visitato da Macklin. Il 4 gennaio 1922 la \"Quest\" attracca nella Georgia del Sud. Il mattino del 5 gennaio Macklin viene chiamato nell'alloggio di Shackleton che ha un nuovo infarto. Ernest Shackleton muore poco dopo, come medico di bordo Macklin ha il compito di preparare il cadavere dell'esploratore per la sepoltura nella Georgia del Sud.\nNel 1926 Macklin si stabilisce a Dundee, in Scozia dove esercita la professione medica per i successivi 21 anni. Durante la seconda guerra mondiale \u00e8 tenente colonnello nei Medical Corps impiegati sul fronte africano. Per le sue azioni viene insignito della Territorial Decoration e successivamente dell'Ordine dell'Impero Britannico.\nNel 1948 si sposa con Jean e si trasferisce ad Aberdeen dove lavorer\u00e0 in vari ospedali della citt\u00e0 prima di andare in pensione nel 1960. Muore il 21 marzo 1967."}
{"id": "1361951", "revid": "1573940", "url": "https://it.wikipedia.org/wiki?curid=1361951", "title": "Chiesa di Santa Maria a Radi", "text": "La chiesa di Santa Maria a Radi \u00e8 un edificio sacro situato presso il castello di Radi di Montagna, nel comune di Sovicille, in provincia di Siena.\nStoria e descrizione.\nLa struttura dell'edificio, risalente al XII secolo, \u00e8 di grande suggestione per la lineare semplicit\u00e0: la facciata a grosse bozze squadrate ingloba il campanile a vela; sul portale sormontato da una lunetta si apre l'occhio che dava luce all'interno, di forme altrettanto semplici con copertura a capriate. Il complesso \u00e8 oggi di propriet\u00e0 privata. Alla chiesa apparteneva il \"Crocifisso\" ligneo policromato, capolavoro di Marco Romano, scolpito agli inizi del Trecento, oggi esposta nel Museo civico e d'arte sacra di Colle di Val d'Elsa."}
{"id": "1361958", "revid": "115751", "url": "https://it.wikipedia.org/wiki?curid=1361958", "title": "Wildcard (informatica)", "text": ""}
{"id": "1361960", "revid": "1573940", "url": "https://it.wikipedia.org/wiki?curid=1361960", "title": "Pieve di San Giovanni Battista (Rosia)", "text": "La pieve di San Giovanni Battista \u00e8 un edificio sacro che si trova in localit\u00e0 Rosia, nel comune di Sovicille, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nDocumentata gi\u00e0 dell'XI secolo, ha subito una ampia ristrutturazione nel corso del XIV secolo. Fu uno dei centri religiosi pi\u00f9 importanti nella vita medievale senese. L'elemento pi\u00f9 cospicuo e antico \u00e8 il campanile, fatta eccezione per i merli di coronamento, aggiunti in un restauro novecentesco: in quattro ordini sovrapposti si alternano monofore, bifore, trifore e quadrifore in un paramento di bozze in pietra, scandite da arcatelle pensili, in stile lombardo.\nL'edificio, che forse ha subito una rotazione di 180\u00b0 nel suo orientamento, presenta un'elegante facciata in bozze di calcare, con portale preceduto da tre gradini, sormontato da un arco a tutto sesto e tre monofore. Ha un impianto rettangolare a tre navate.\nAll'interno ospita un antico fonte battesimale trecentesco, a forma di parallelepipedo, che frontalmente ha la raffigurazione del \"Battesimo di Cristo tra cinque angeli\". Da notare anche la tavola quattrocentesca con la \"Madonna in trono col Bambino e i santi Sebastiano e Antonio abate\", di Guidoccio Cozzarelli, e la \"Madonna col Bambino, quattro santi e l'arcivescovo Francesco Bandini Piccolomini\" del pittore senese Tommaso Bill\u00f2, di poco anteriore al 1575."}
{"id": "1361964", "revid": "729019", "url": "https://it.wikipedia.org/wiki?curid=1361964", "title": "Marilyn Jess", "text": "Biografia.\nAttiva per circa una dozzina di anni, dalla met\u00e0 anni settanta alla fine degli anni ottanta. Ha avuto il suo nome d'arte grazie ai suoi capelli, sempre biondo platino.\nNota al pubblico italiano degli anni ottanta grazie alla rivista Supersex che pubblicava \"Le Avventure di Magika e Magika Jr\", dei fotoromanzi in cui Platinette compariva al fianco di Cicciolina.\nNel fotoromanzo porno Erotik (parodia porno di Diabolik) Marilyn Jess interpretava la parte della compagna di Erotik, l'omologa di Eva Kant."}
{"id": "1361966", "revid": "1305772", "url": "https://it.wikipedia.org/wiki?curid=1361966", "title": "Croce di guerra", "text": ""}
{"id": "1361968", "revid": "124123", "url": "https://it.wikipedia.org/wiki?curid=1361968", "title": "Morti nel 1190", "text": ""}
{"id": "1361973", "revid": "1372005", "url": "https://it.wikipedia.org/wiki?curid=1361973", "title": "Luigi Augusto di Borbone", "text": "Biografia.\nPrimo dei figli sopravvissuti nati dalla relazione di Luigi XIV con la sua favorita, la marchesa di Montespan, nel 1673 venne legittimato dal padre e creato duca del Maine: nel 1681 gli vennero ceduti anche i titoli di principe di Dombes, duca d'Aumale e conte d'Eu, quelli a cui la duchessa di Montpensier, Anna Maria Luisa d'Orl\u00e9ans, aveva dovuto rinunciare per sposare il duca di Lauzun.\nLa sua educazione venne affidata alle cure di madame de Maintenon, che nel 1683 spos\u00f2 morganaticamente suo padre.\nNel 1686 acquist\u00f2 da Maria Giovanna Battista di Savoia, figlia di Carlo Amedeo di Savoia, duca di Nemours e d'Aumale, il ducato di Aumale, divenendo cos\u00ec duca d'Aumale.\nLasci\u00f2 il titolo al figlio Carlo nel 1704 per riprenderselo alla morte di quest'ultimo, nel 1708.\nMatrimonio.\nNel 1692 spos\u00f2 Anna Luisa Benedetta di Borbone-Cond\u00e9, figlia del quinto principe di Cond\u00e9 e di Anna Enrichetta del Palatinato, e nel 1694 venne investito di prerogative immediatamente inferiori a quelle dei principi del sangue; con l'editto del luglio 1714 fu poi riconosciuto, assieme al conte di Tolosa suo fratello, atto a succedere al trono in mancanza di principi legittimi.\nIl matrimonio fu molto infelice poich\u00e9 la duchessa si doleva di aver dovuto sposare un legittimato, e per questo era fonte di imbarazzo nei confronti del marito.\nPrincipe del sangue.\nIl 2 settembre 1715, morto il padre, venne privato del grado di comandante della casa militare del re, ma rimase tuttavia a corte come membro del consiglio di reggenza e soprintendente all'educazione dell'ancora minorenne nipote Luigi XV: nel 1718 il reggente Filippo II d'Orl\u00e9ans lo dichiar\u00f2 decaduto dalle sue cariche e lo riport\u00f2 alla condizione di semplice pari di Francia.\nCospirazione di Cellamare.\nSi lasci\u00f2 pertanto coinvolgere nella congiura ispirata dalla moglie con l'ambasciatore spagnolo Antonio di Cellamare, tesa ad affidare la reggenza a Filippo V di Spagna. Quando il complotto fu scoperto (1718), il duca di Maine fu imprigionato a Doullens: venne liberato nel 1720 e si ritir\u00f2 nel castello di Sceaux.\nDiscendenza.\nI duchi del Maine ebbero sette figli, di cui solo tre sopravvissero all'infanzia:"}
{"id": "1361974", "revid": "124123", "url": "https://it.wikipedia.org/wiki?curid=1361974", "title": "Nati nel 1200", "text": ""}
{"id": "1361978", "revid": "14691", "url": "https://it.wikipedia.org/wiki?curid=1361978", "title": "Clamidosauro", "text": ""}
{"id": "1361980", "revid": "767487", "url": "https://it.wikipedia.org/wiki?curid=1361980", "title": "Riavanti... Marsch!", "text": "Riavanti... Marsch! \u00e8 un film commedia italiano del 1979 diretto da Luciano Salce.\nTrama.\nCinque uomini di mezza et\u00e0 vengono richiamati per un corso di aggiornamento nella caserma militare dove 20 anni prima avevano svolto il servizio di leva.\nAlessio \u00e8 un proletario, fermo sostenitore dei diritti dei lavoratori e contro il capitalismo; Giovanni Crippa \u00e8 un industriale milanese che conduce una vita monotona; Otello Cesarini \u00e8 un venditore ambulante oppresso dai debiti; Francesco Patern\u00f2 \u00e8 un nobile palermitano; infine c'\u00e8 Pietro Bianchi che ritornando nel luogo della caserma spera di ritrovare un'antica \"fiamma\"; invece fa la conoscenza di una giovane ragazza allegra, esuberante e spregiudicata che probabilmente \u00e8 il frutto della relazione con il suo amore di giovent\u00f9.\nAd eccezione di Pietro, che \u00e8 un Tenente, i restanti quattro vengono tenuti costantemente sotto torchio dal colonnello, ansioso di ricevere una visita d'ispezione di un ufficiale americano. Nel frattempo Giovanni ritrova Zaira, suo amore di giovent\u00f9, entrando in conflitto con il compagno della donna.\nOtello invece si innamora di Elena, un'infermiera: Alessio, Francesco e Giovanni tentano di rendere il loro amore impossibile con scherzi di cattivo gusto.\nFrancesco \u00e8 tormentato dal pensiero che Immacolata, la moglie rimasta da sola in Sicilia, possa tradirlo. Pietro deve invece fronteggiare l'ardore di Marina, senza poter cedere ai suoi istinti dato che ha il forte sospetto di essere suo padre.\nAlessio invece \u00e8 scapolo e decisamente sfortunato in amore; riesce per\u00f2 a conquistare il cuore di Valeria, la titolare dello spaccio della caserma, dopo che inizialmente la ragazza si era illusa di poter coronare il suo amore per Francesco, ignorando che l'uomo fosse gi\u00e0 sposato.\nProduzione.\nLa produzione, non trovando disponibilit\u00e0 dall'Esercito Italiano per una vera caserma, alla fine gir\u00f2 la pellicola in un oratorio salesiano sulla via Prenestina, a Roma."}
{"id": "1361987", "revid": "124123", "url": "https://it.wikipedia.org/wiki?curid=1361987", "title": "Morti nel 1234", "text": ""}
{"id": "1361995", "revid": "574302", "url": "https://it.wikipedia.org/wiki?curid=1361995", "title": "Luigi Alessandro di Borbone, conte di Tolosa", "text": "Biografia.\nNato al castello di Versailles, Luigi Alessandro di Borbone era il terzo dei figli maschi ed il pi\u00f9 giovane dei figli di Luigi XIV nati dalla relazione con Madame de Montespan. Alla nascita, fu affidato alle cure della marchesa di Montchevreuil insieme alla sorella maggiore Francesca Maria.\nLuigi Alessandro fu creato Conte di Tolosa nel 1681 all'epoca della sua legittimazione, e, nel 1683, all'et\u00e0 di cinque anni venne nominato Ammiraglio di Francia. Nel febbraio 1684, divent\u00f2 colonnello di un reggimento di fanteria chiamato in suo onore nel 1693 e \"mestre de camp\" di un reggimento di cavalleria. Durante la guerra di successione spagnola, gli fu dato il compito di difendere la Sicilia.\nNel gennaio 1689, fu nominato governatore della Guyenne, un titolo che egli scambi\u00f2 con quello di governatore della Bretagna sei anni dopo. Il 3 gennaio 1696, fu creato maresciallo di campo, diventando luogotenete generale delle armate reali l'anno successivo. Durante la guerra del successione spagnola comand\u00f2 la flotta francese nella battaglia di Malaga nel 1704.\nNel marzo del 1714, fu creato Gran cacciatore di Francia (\"Grand Veneur\").\nAnche se suo padre aveva legittimato lui ed i suoi tre fratelli e sorelle sopravvissuti, e persino dichiarato due dei figli maschi avuti da m.me de Montespan idonei eventualmente a succedergli al trono di Francia, ci\u00f2 non fu cos\u00ec, poich\u00e9 immediatamente dopo la morte di Luigi XIV il Parlamento di Parigi revoc\u00f2 il testamento del re.\nA differenza di suo fratello, Luigi Augusto, Duca del Maine, che fu escluso dal consiglio di reggenza, Tolosa fu tenuto lontano da un ruolo politico e, poco dopo, fu nominato capo del consiglio della Marina, ereditando un personale esperto guidato da Joseph Pellerin.\nRimase in questa funzione prima di essere sostituito da Joseph Fleuriau d'Armenonville nel 1722, lo stesso Fleuriau d'Armenonville che gli aveva venduto il castello di Rambouillet nel 1706.\nNel 1717, il ministero eresse una fortezza sul confine orientale della colonia Louisiana in Nord America e chiamato Fort Toulouse in onore del \"comte\".\nLa proposta del suo matrimonio con Carlotta di Lorena, \"Mademoiselle d'Armagnac\", membro del ramo cadetto del Casato di Guisa aveva incontrato il rifiuto categorico di Luigi XIV.\nMatrimonio.\nIl 2 febbraio 1723, il comte de Toulouse spos\u00f2 Marie Victoire de Noailles, una figlia di Anne Jules, duc de Noailles, in una cerimonia privata a Parigi. Marie Victoire era la vedova di Louis de Pardaillan de Gondrin (1688-1712), suo nipote, figlio del suo fratellastro Louis Antoine de Pardaillan de Gondrin, la cui madre era \"Madame de Montespan\". Il matrimonio fu tenuto segreto fino alla morte del reggente. La coppia ebbe un solo figlio:\nCorte.\nNel 1693, Luigi Alessandro divent\u00f2 uno \"chevalier des Ordres du roi\" (Ordine del Re) e, nel 1704, un cavaliere del \"Toison d\u2019or\".\nLui e le sue sorelle cercarono di evitare gli intrighi del loro fratello, il duca du Maine, e della di lui moglie Luisa Benedetta di Borbone al Castello di Sceaux.\nQuando sua madre mor\u00ec nel 1707, lui e le sue sorelle osservarono il lutto in privato poich\u00e9 qualsiasi manifestazione pubblica a corte fu vietata dal loro padre.\nPoco prima della sua morte nel 1715, Luigi XIV aggiunse un codicillo al suo testamento affermando che se tutti i membri legittimi del Casato di Borbone, sia quelli discendenti dal Re che dai parenti pi\u00f9 lontani, si fossero estinti, il trono di Francia poteva essere ereditato dal duca du Maine e dal conte de Toulouse.\nLa decisione fu revocata dopo la morte do Luigi XIV quando il cugino e cognato di Luigi Alessandro, Filippo II, Duca d'Orl\u00e9ans, in qualit\u00e0 di reggente, fece cassare il testamento dal \"Parlement de Paris\".\nIl conte di Tolosa mor\u00ec nel Castello di Rambouillet il 1\u00ba dicembre 1737. Fu sepolto nella chiesa del XII secolo nel villaggio di Saint-Lubin.\nIl 30 settembre 1766, la contessa mor\u00ec nell'H\u00f4tel de Toulouse, la magione parigina non lontana dal Louvre che il conte aveva acquistato da Ph\u00e9lypeaux, marquis de La Vrilli\u00e8re, nel 1712. Anche lei fu sepolta nella cripta di famiglia nella chiesa di Rambouillet.\nIl 25 novembre 1783, dopo aver venduto Rambouillet a suo cugino Luigi XVI, il loro figlio, il duca de Penthi\u00e8vre, in una lunga processione, trasfer\u00ec i resti dei suoi genitori, di sua moglie e dei loro sei figli nella \"Chapelle royale de Dreux\". Ricostruita nel 1816, da sua nipote la duchessa d'Orl\u00e9ans, la nuova cappella fu chiamata \"Chapelle royale de Dreux\" dopo che suo figlio, Luigi Filippo I divent\u00f2 \"Re dei Francesi\" nel 1830. Ora \u00e8 la necropoli per l'attuale Casato d'Orl\u00e9ans.\nAlla morte del conte, il duca di Penthi\u00e8vre, successe al padre nel suo impieghi e titoli. Per via del matrimonio di \"Mademoiselle de Penthi\u00e8vre\" to Luigi Filippo II, Duca d'Orl\u00e9ans, il comte de Toulouse \u00e8 un antenato dell'attuale casato di Orl\u00e9ans, che discende anche da due sorelle di Tolosa."}
{"id": "1361996", "revid": "124123", "url": "https://it.wikipedia.org/wiki?curid=1361996", "title": "Nati nel 1254", "text": ""}
{"id": "1361997", "revid": "124123", "url": "https://it.wikipedia.org/wiki?curid=1361997", "title": "Nati nel 1259", "text": ""}
{"id": "1361998", "revid": "767487", "url": "https://it.wikipedia.org/wiki?curid=1361998", "title": "L'assistente sociale tutto pepe...", "text": "L'assistente sociale tutto pepe... \u00e8 un film commedia del 1981 diretto da Nando Cicero. Il film \u00e8 noto anche con il titolo L'assistente sociale tutta pepe e tutta sale.\nTrama.\nNadia, avvenente assistente sociale, viene mandata in una comunit\u00e0 dove incontra strani personaggi che cercano di sbarcare il lunario con furti ed ogni sorta di illegalit\u00e0 senza molto successo."}
{"id": "1362000", "revid": "1543377", "url": "https://it.wikipedia.org/wiki?curid=1362000", "title": "Stargate Universe", "text": "Stargate Universe (abbreviato in SGU) \u00e8 una serie televisiva di genere fantascientifico (space opera militare), la terza appartenente al franchise di \"Stargate\".\nProdotta dalla Metro-Goldwyn-Mayer e ideata da Brad Wright e Robert C. Cooper, \"Stargate Universe\" \u00e8 stata trasmessa in prima visione su Syfy dal 2 ottobre 2009. La serie, come le due precedenti, \u00e8 stata girata a Vancouver, in Canada, nei Bridge Studios.\nIn Italia la prima stagione \u00e8 stata trasmessa da AXN dal 12 gennaio 2010 al 20 luglio 2010, mentre la seconda stagione \u00e8 stata trasmessa sull'allora neonato canale AXN Sci-Fi.\nIl 16 dicembre 2010 la Syfy annunci\u00f2 la cancellazione della serie, che \u00e8 terminata, quindi, con la seconda stagione.\n\u00c8 stata pubblicata una omonima serie a fumetti che riprende la storia dalla fine della seconda stagione, nella cui realizzazione tuttavia non hanno partecipato n\u00e9 i creatori n\u00e9 gli scrittori della serie televisiva.\nTrama.\nGrazie alla scoperta dell'uso del nono Chevron dello Stargate un team di esploratori raggiunge una nave disabitata chiamata Destiny, lanciata dagli Antichi milioni di anni prima in un viaggio esplorativo attraverso le galassie. Frutto di un esperimento iniziato ma mai completato, la \"Destiny\" ha il compito di seguire le tracce delle navi che l'hanno preceduta di un milione di anni, \"seminando\" gli Stargate nei pianeti di numerose galassie. Il gruppo di civili e scienziati raggiungono la Destiny per sfuggire a un attacco alla base segreta in cui si trovano. Molti di loro non sono addestrati per affrontare la situazione, a partire dal giovane Eli Wallace fino al giorno prima genio della matematica disoccupato e videogiocatore incallito che viveva a casa della madre. A complicare le cose l'impossibilit\u00e0 di tornare sulla Terra e di controllare l'astronave, guidata da una sorta di pilota automatico molto avanzato. Fin dai primi episodi le necessit\u00e0 del team sono molto concrete: filtri per l'anidride carbonica, energia, acqua. La nave sembra identificare di volta in volta le necessit\u00e0 e agire di conseguenza e ci\u00f2 talvolta richiede un certo spirito di adattamento ed intraprendenza ai componenti del team. Una caratteristica peculiare della Destiny \u00e8 di fermarsi vicino a pianeti a portata di Stargate per un tempo ben preciso, scandito da un conto alla rovescia, trascorso il quale riparte indipendentemente dal fatto che tutti i componenti del team siano riusciti a tornare a bordo. L'astronave si sposta pi\u00f9 velocemente della luce ma non tramite l'iperspazio come invece fanno le altre navi degli Antichi, di milioni di anni pi\u00f9 recenti.\nPersonaggi e interpreti.\nI produttori hanno scelto di ingaggiare il noto attore Robert Carlyle e comporre il resto del cast con attori sconosciuti.\nGuest star.\nIn \"Stargate Universe\" fanno la loro comparsa come guest star alcuni protagonisti di \"Stargate SG-1\" nei loro ruoli abituali: Richard Dean Anderson (Jack O'Neill), Gary Jones (Walter Harriman), Michael Shanks (Daniel Jackson) e Amanda Tapping (Samantha Carter); in particolare, Anderson prender\u00e0 parte a pi\u00f9 episodi.\nLa xenobiologia di Stargate Universe.\nNaka\u00ef.\nI Naka\u00ef sono una specie umanoide, nella fase di conquista dello spazio, che si trova in una delle galassie esplorate dalla spedizione Destiny. Hanno incontrato la Destiny prima che l'equipaggio della Destiny arrivasse sull'astronave. I Naka\u00ef hanno tentato di salire sulla Destiny per capire la sua provenienza e acquisire la sua tecnologia ma senza riuscirci; con l'arrivo dell'equipaggio della Destiny i Naka\u00ef cercano di catturare i passeggeri per comprenderne la provenienza sondando la loro mente. I Naka\u00ef non sono una specie aggressiva e non hanno intenzioni ostili nei confronti dell'equipaggio della Destiny ma sono solo interessati alla conoscenza che possiede la Destiny. La prima apparizione di questa razza avviene nell'episodio \"Spazio (Parte 1)\" della prima stagione.\nUrsini.\nGli Ursini, tipo di artropodi evoluti, sono una specie umanoide che si trova in una delle galassie esplorate dalla spedizione Destiny. La prima apparizione di questa razza avviene nell'episodio \"Risveglio\" della seconda stagione.\nPremesse.\nNel 2008 gli ideatori della serie Robert C. Cooper e Brad Wright dichiararono che \"[Stargate Universe] manterr\u00e0 lo spirito di Stargate, ma sar\u00e0 un'entit\u00e0 del tutto nuova e separata, al contrario di Atlantis, che nasceva come spin-off di SG-1\".\nIl produttore esecutivo Joseph Mallozzi dichiar\u00f2: \nIl presidente di Sci Fi Channel Dave Howe dichiar\u00f2 inoltre che l'obiettivo della nuova serie era coinvolgere un pubblico pi\u00f9 giovane; il Corriere della Fantascienza espresse perplessit\u00e0 su questo particolare, temendo che la serie si rivelasse un dramma adolescenziale; l'allusione ad un target pi\u00f9 giovanile non entusiasm\u00f2 i fan.\nBrad Wright dichiar\u00f2 che \"Stargate Universe\" sarebbe stato un progetto ambizioso e costoso, non realizzabile con scorciatoie economiche; Wright dichiar\u00f2 anche che avrebbe preferito non realizzare affatto la serie piuttosto che essere costretto a realizzarla ad un livello scadente per mancanza di budget.\nInfine Robert C. Cooper dichiar\u00f2 alla convention ufficiale di \"Stargate\" dell'aprile 2009 che in \"Stargate Universe\", a differenza di \"Stargate SG-1\" e \"Stargate Atlantis\", vi sarebbero stati due personaggi omosessuali; uno di essi sar\u00e0 Camile Wray, il personaggio interpretato da Ming-Na.\nCritiche dei fan.\n\"Stargate Universe\" \u00e8 stata oggetto di alcune critiche da parte dei fan del franchise di \"Stargate\".\nInnanzitutto i fan temevano che dato il cast giovanissimo e l'obiettivo dichiarato della produzione di puntare ad un target pi\u00f9 giovanile, la serie potesse passare dal genere space opera militare a quello del dramma adolescenziale.\nIl resto delle critiche arrivava dai fan pi\u00f9 accaniti di \"Stargate Atlantis\": il fatto che la cancellazione della serie da parte di SyFy corrispondesse al momento in cui tale network aveva ordinato una nuova serie televisiva sostitutiva, e che questa si fosse rivelata proprio \"Stargate Universe\", aveva portato i fan ad accusare la produzione di aver cancellato \"Stargate Atlantis\" proprio per far posto alla nuova serie; Brad Wright spieg\u00f2 che erano state decise la cancellazione della serie e la realizzazione di un film basato su di essa perch\u00e9 Stargate Atlantis era ancora capace di fare buoni ascolti: Anche Joseph Mallozzi afferm\u00f2 che le critiche dei fan erano dovute proprio all'accostamento tra la cancellazione di \"Stargate Atlantis\" e l'annuncio della nuova serie \"Stargate Universe\".\nProduzione.\nIdeatori della serie sono stati Brad Wright e Robert C. Cooper che ne saranno anche sceneggiatori e produttori esecutivi. Joseph Mallozzi ricopr\u00ec il ruolo di produttore esecutivo della serie mentre John Scalzi venne assunto come consulente. La compagnia di produzione \u00e8 stata, come per \"SG-1\" e \"SGA\", la Metro-Goldwyn-Mayer.\nGli sceneggiatori iniziarono a scrivere la trama della prima stagione dalla met\u00e0 del novembre 2008; in seguito l'Aeronautica e il Corpo dei Marines degli Stati Uniti hanno riletto il copione. Il primo episodio doveva inizialmente andare in onda il 4 febbraio 2009, poi il 18; infine, complice anche lo sciopero degli sceneggiatori, si \u00e8 deciso di rinviare fino all'autunno 2009. Le scene sono state girate ai Bridge Studios negli studio 2, 4 (set della \"Destiny\") e 5 (set della Base Icarus); e in una location a Vancouver.\nL'attore Robert Carlyle ha affermato che ogni episodio di Stargate Universe ha avuto un costo superiore ai 2 milioni di dollari.\nI produttori affermarono che lo stile di ripresa delle scene in \"Stargate Universe\" sarebbe stato molto diverso da quello comune ispirandosi allo stile usato in \"Cloverfield\", ovvero ad una tecnica di ripresa \"documentaristica\" dove sembra che le immagini siano riprese in quel momento da un operatore sul posto, rendendo il filmato pi\u00f9 realistico per far sembrare allo spettatore di essere anch'egli sulla scena. Guardando il trailer si possono notare molte somiglianze da questo punto di vista con la serie \"Battlestar Galactica\", come ad esempio l'atmosfera cupa e disperata.\nLa produzione della seconda stagione della serie \u00e8 iniziata a Vancouver. Vennero ordinati altri 20 episodi.\nCritica specialistica.\nCon l'episodio pilota sono arrivate le prime recensioni e critiche per \"Stargate Universe\". Barry Garron afferm\u00f2 sul \"The Hollywood Reporter\" che Stargate Universe era prodotto in modo competente e con tutte le caratteristiche del franchise di Stargate che i fan si aspettavano, ma dichiar\u00f2 anche che se l'obiettivo della serie era affermarsi come un dramma intelligente era lontana dal suo scopo: secondo Garron servivano una trama pi\u00f9 sorprendente e un dramma pi\u00f9 impegnativo dal punto di vista intellettuale. Mike Hale sul \"The New York Times\" scrisse che la serie era caratterizzata da una scarsa qualit\u00e0 di recitazione, eccezion fatta per Robert Carlyle, e descrisse la serie come il pi\u00f9 implausibile \"polpettone\" fantascientifico. David Hinckley sul quotidiano newyorkese \"Daily News\" constat\u00f2 una maggiore enfasi sui personaggi rispetto alle serie precedenti e disse che nei successivi episodi vi era tutto il tempo perch\u00e9 la drammaticit\u00e0 della serie si intensificasse e la recitazione degli attori salisse di livello; Hinckley don\u00f2 quindi a \"Stargate Universe\" 4 stelle su 5. Joanna Weiss sul \"The Boston Globe\" afferm\u00f2 che la serie era simile ad un \"Lost nello spazio\" e non molto ambiziosa, ma che a suo modo era interessante; la Weiss inoltre trovava suo malgrado poco interessanti i personaggi femminili, ipotizzando per\u00f2 che avrebbero potuto mutare con il tempo. Matt Roush di \"TV Guide Magazine\" credette che la serie fosse promettente e anch'egli apprezz\u00f2 la prestazione di Carlyle. Hank Stuever scrisse sul \"The Washington Post\" che era colpito dalla prevedibilit\u00e0 dell'azione e dei personaggi e che vedeva la serie come uno \"\" che incontrasse \"Lost\"; Stuever evidenzi\u00f2 anche dei plagi nei confronti di \"Star Trek\", \"Alien\", \"Star Wars\" e \"Battlestar Galactica\". Laura Fries su \"Variety\" afferm\u00f2 che Stargate Universe aveva pi\u00f9 sostanza ed un'atmosfera pi\u00f9 cupa delle precedenti serie e che era psicologicamente pi\u00f9 profonda, ma anche meno divertente. Sul \"Chicago Tribune\", Maureen Ryan scrisse che le trame non erano molto sorprendenti e che i vari conflitti tra i personaggi risultavano piuttosto forzati."}
{"id": "1362002", "revid": "339392", "url": "https://it.wikipedia.org/wiki?curid=1362002", "title": "L'assistente sociale tutta pepe", "text": ""}
{"id": "1362005", "revid": "287204", "url": "https://it.wikipedia.org/wiki?curid=1362005", "title": "Skadarlija", "text": "Skadarlija (\u0421\u043a\u0430\u0434\u0430\u0440\u043b\u0438\u0458\u0430) \u00e8 una zona del centro storico di Belgrado, fa parte della municipalit\u00e0 di Stari Grad (\u0421\u0442\u0430\u0440\u0438 \u0413\u0440\u0430\u0434), ed \u00e8 considerata il quartiere boh\u00e9mien della capitale serba, paragonata a Montmartre di Parigi per il suo aspetto e per l'atmosfera calda ed accogliente.\u00c8 formata da una strada acciottolata (\"Skadarska ulica\" - \u0421\u043a\u0430\u0434\u0430\u0440\u0441\u043a\u0430 \u0443\u043b\u0438\u0446\u0430) di circa mezzo chilometro e da alcuni vicoli laterali.\nStoria.\nLa storia di Skadarlija inizia nella met\u00e0 del XIX secolo, quando alcune baracche abitate da zingari furono abbattute e sostituite da bassi edifici in mattoni in cui andarono a stabilirsi artigiani, cuochi e modesti impiegati. Fino al 1872 la zona era conosciuta come \"Quartiere zigano\": in quell'anno prese il nome della citt\u00e0 albanese di Scutari (Shkod\u00ebr), in Serbo \"Skadar\", che nel Medioevo era parte dell'Impero serbo.\nIl suo carattere boh\u00e9mien inizi\u00f2 a sorgere nel 1901, quando fu demolito il rinomato ristorante \"Dardanelli\". Il \"Dardanelli\" sorgeva nell'attuale Piazza della Repubblica (\"Trg Republike\" - \u0422\u0440\u0433 \u0420\u0435\u043f\u0443\u0431\u043b\u0438\u043a\u0435), a pochi metri da Skadarlija, ed era meta di scrittori, attori e intellettuali: la sua scomparsa determin\u00f2 l'esodo degli artisti suoi ospiti nelle numerose taverne e nei caff\u00e8 di Skadarlija.\nCon il passare degli anni, gran parte degli intellettuali e degli artisti, non solo serbi, ma anche internazionali, andarono a Skadarlija per riunirsi e discutere, o solo per passare ore di tranquillit\u00e0.\nNel 1952 Skadarlija fu elevata a municipalit\u00e0 fino al 1957 quando venne inglobata in quella di Stari Grad. Attualmente, gli abitanti della zona sono circa 6.000.\nLocali.\nIl pi\u00f9 famoso ristorante della strada \u00e8 il \"Tri \u0161e\u0161ira\" (\"\u0422\u0440\u0438 \u0448\u0435\u0448\u0438\u0440\u0430\", \"Tre cappelli\"), altri noti locali sono \"Ima dana\" (\"\u0418\u043c\u0430 \u0434\u0430\u043d\u0430\", \"Ci sono i giorni\"), \"Zlatan bokal\" (\"\u0417\u043b\u0430\u0442\u0430\u043d \u0431\u043e\u043a\u0430\u043b\", \"Caraffa d'oro\"), \"Dva jelena\" (\"\u0414\u0432\u0430 \u0458\u0435\u043b\u0435\u043d\u0430\", \"Due cervi\") e proprio \"\"Skadarlija\" chiuso nel 2006. Qui \u00e8 possibile gustare piatti tipici della cucina serba, bere caff\u00e8, birra e liquori nazionali, ma \u00e8 anche possibile assaggiare ricette pi\u00f9 internazionali. Quasi ogni locale, la sera, \u00e8 animato da musica dal vivo: il repertorio pi\u00f9 gettonato \u00e8 quello relativo alla musica tradizionale.\nUn altro luogo importante \u00e8 la casa dello scrittore e pittore serbo \u0110ura Jak\u0161i\u0107 (1832 - 1878) che, restaurata nel 1968, \u00e8 oggi un centro di ritrovo per artisti, e spazio per eventi culturali. I turisti che vogliono alloggiare a Skadarlija trovano l'hotel \"Le Petit Piaf\"\" edificato in una delle antiche dimore della strada."}
{"id": "1362006", "revid": "1776051", "url": "https://it.wikipedia.org/wiki?curid=1362006", "title": "Box of Scorpions", "text": "Box of Scorpions \u00e8 un cofanetto della band Hard rock/Heavy metal tedesca Scorpions, uscito il 25 maggio 2004. Contiene canzoni uscite tra il 1972 e il 2001, sia studio che live."}
{"id": "1362010", "revid": "124123", "url": "https://it.wikipedia.org/wiki?curid=1362010", "title": "Nati nel 1273", "text": ""}
{"id": "1362015", "revid": "124123", "url": "https://it.wikipedia.org/wiki?curid=1362015", "title": "Nati nel 1274", "text": ""}
{"id": "1362017", "revid": "124123", "url": "https://it.wikipedia.org/wiki?curid=1362017", "title": "Morti nel 1274", "text": ""}
{"id": "1362030", "revid": "1793244", "url": "https://it.wikipedia.org/wiki?curid=1362030", "title": "Episodi di Zack e Cody al Grand Hotel (terza stagione)", "text": "Questa voce contiene riassunti, dettagli e crediti dei registi e degli sceneggiatori della terza stagione della serie TV Zack e Cody al Grand Hotel. \nDiplomati.\nTrama.\nI gemelli hanno finito la scuola media, ma il signor Forgess informa Zack che non ricever\u00e0 il diploma perch\u00e9 \u00e8 stato rimandato in lettere e sar\u00e0 costretto a seguire un corso di recupero estivo.\nZack sta per dirlo a sua madre, quando a sorpresa arriva Kurt che ha lasciato il suo tour per assistere a un momento cos\u00ec importante della vita dei suoi figli: a questo punto Zack non ha pi\u00f9 il coraggio di raccontare la verit\u00e0 perch\u00e9 suo padre ha fatto questo sacrificio per lui.\nZack riesce a inscenare una commedia durante la cerimonia, salendo sul palco e fingendo di ricevere il diploma, che in realt\u00e0 \u00e8 la fotografia di una ragazza in bikini: alla festa, mentre tutti si complimentano con lui per avercela fatta, non riesce pi\u00f9 a mentire e confessa tutto.\nSuor Dominick propone a Maddie di trascorrere l'estate in un campeggio, dove far\u00e0 l'animatrice a un gruppo di ragazzine: Maddie accetta entusiasta, anche perch\u00e9 la suora le ha mostrato delle belle fotografie del posto.\nIn realt\u00e0, quelle immagini risalgono agli anni trenta: il luogo \u00e8 ridotto alla desolazione e Maddie dovr\u00e0 badare a un gruppo di preadolescenti problematiche.\nDi fronte agli scherzi delle pestifere ragazzine, Maddie telefona a London per farsi venire a prendere in elicottero: quando sta per andarsene, vedendole tristi e sinceramente pentite, cambia idea e decidere di rimandere, facendosi promettere da loro che gli scherzi termineranno immediatamente.\nProblemi estivi.\nTrama.\nZack inizia a frequentare il corso di recupero estivo e, anche se all'inizio si diverte a fare lo sciocco, prende la faccenda seriamente e si impegna.\nI suoi compagni pluri-ripetenti lo obbligano a fare il pagliaccio con la minaccia di appenderlo per le mutande all'appendiabiti.\nZack, stanco di queste angherie, si arrabbia e riesce a far capire agli altri che se supereranno il corso tutti insieme potranno poi godersi le vacanze.\nCody \u00e8 alla ricerca di un lavoro estivo e lo trova da \"Wayne's\", un piccolo market vicino al Tipton, ma il proprietario Wayne non vuole assumerlo perch\u00e9 \u00e8 troppo preciso.\nQuando poi scopre che Wayne \u00e8 un ammiratore segreto di London, Cody combina un incontro tra i due per poter ottenere in cambio il posto ma \u00e8 costretto, siccome London non vuole certo uscire con un tipo poco carino come Wayne, a spacciarlo per un giornalista.\nDurante la cena salta fuori la verit\u00e0 ma Wayne, nonostante Cody lo abbia preso in giro, gli d\u00e0 il lavoro perch\u00e9 lo ha aiutato a conoscere London.\nLezioni di nuoto.\nTrama.\nZack vuole imitare Cody e trovarsi un lavoretto estivo, ma nessuno intende assumerlo: l'unico che dimostra interesse \u00e8 Arwin, ma Zack approfitta della sua bont\u00e0 per svignarsela ogni volta che pu\u00f2.\nLondon confida a Maddie per telefono di non saper nuotare e le ragazzine del campeggio, venute a conoscenza della cosa, diffondono lo scoop al giornale scandalistico \"Global Inquirer\" per ottenere una lauta ricompensa.\nDi fronte alla rovina della propria reputazione, London chiede a Lance di farle un corso di nuoto accelerato: durante una delle lezioni tra i due scocca l'amore.\nNel frattempo, Zack non ha svolto uno dei compiti che Arwin gli aveva assegnato, ovvero la sostituzione di una valvola: lo scarico si riversa nella piscina di London, la quale si infuria e chiede a Moseby di punire il responsabile.\nArwin si assume la colpa al posto di Zack, ma non gli vuole pi\u00f9 parlare: allora Zack pulisce la piscina e ottiene il perdono di Arwin, ma gli chiede di essere licenziato perch\u00e9 il lavoro non gli piace.\nIn compenso, Zack viene assunto da Wayne perch\u00e9 conosce la disposizione delle merci, avendo trascorso molto tempo l\u00ec alla larga da Arwin, e si arrabbia molto con Cody, il quale sapeva benissimo che cercava un nuovo lavoro e non gli ha detto niente.\nI supergemelli.\nTrama.\nZack e Cody sono stanchi di farsi comandare dal signor Moseby e, quando vedono una stella cadente, esprimono il desiderio di essere supereroi.\nIl giorno dopo il desiderio si avvera: Zack ha il dono della supervelocit\u00e0, mentre Cody possiede la telecinesi ed \u00e8 anche in grado di leggere il pensiero altrui.\nAnche Moseby \u00e8 cambiato, infatti \u00e8 diventato il cattivo \"Infamoseby\" che vuole trasformare tutti i ragazzi del mondo in adulti: i suoi scagnozzi sono \"Fattoretto\" e \"L'ingegnone\", vale a dire rispettivamente Esteban e Arwin.\nI gemelli sventano il piano di Moseby facendolo colpire da solo attraverso lo specchio di London: il sortilegio sortisce l'effetto contrario e Moseby diventa un neonato.\nTuttavia, i gemelli si stancano della nuova vita da supereroi perch\u00e9 non possono pi\u00f9 fare tutte quelle cose tipiche dei ragazzi: per fortuna che si trattava di un sogno di Zack.\nChi \u00e8 il boss?\nTrama.\nCody non riesce a sopportare l'idea di lavorare assieme a Zack, anche perch\u00e9 il fratello ha attirato la simpatia di Wayne nonostante sia uno scansafatiche.\nIn seguito a un incidente, Wayne toglie l'incarico di imbustatore-capo a Cody e lo assegna a Zack che, quindi, adesso pu\u00f2 comandare il fratello.\nCody, desideroso di riconquistare Wayne, si fa prestare da Arwin una sua invenzione per costruire un robot che sistemi la merce del negozio: durante la dimostrazione per\u00f2 qualcosa va storto e la macchina crea confusione, cos\u00ec Wayne licenzia Cody.\nZack si pente per come si \u00e8 comportato e convince Wayne a riassumere il fratello, concordando che lavoreranno alla pari in modo da evitare in futuro che si creino ancora situazioni di gelosia.\nLondon viene invitata a una festa alla \"Sfera brillante\", ma si vergogna di presentare il suo nuovo fidanzato Lance alle amiche perch\u00e9 non conosce le buone maniere.\nCarey e Moseby aiutano Lance a diventare un perfetto gentleman, mentre London si presenta al party in tenuta da mare per non far sentire il fidanzato fuori luogo.\nLa nuova dipendente.\nTrama.\nMoseby ospita sua nipote Nia, una ragazza particolarmente problematica che le \u00e8 stata affidata dalla sorella affinch\u00e9 lui la responsabilizzi, e la fa lavorare al banco dei dolci.\nNel frattempo, Wayne viene sfidato dal rivale Carl in una gara tra i loro imbustatori per stabilire chi sono i pi\u00f9 veloci.\nNia e London vogliono andare al concerto dei \"Vomiti\", ma Moseby non gli d\u00e0 il permesso perch\u00e9 \u00e8 pericoloso: le due ragazze gli disubbidiscono e ci vanno di nascosto, dopodich\u00e9 invitano dei ragazzi conosciuti sul posto alla suite di London per un party selvaggio.\nIl signor Moseby, allertato per il troppo rumore, si precipita in albergo e interrompe la festa: Nia ringrazia lo zio per come si stia dando da fare per lei, ma questo non le serve per evitare la punizione in cui lei e London incappano.\nZack, che si era intrufolato alla festa insieme a Cody, il giorno dopo \u00e8 troppo stanco e fa perdere la gara a Wayne: come penitenza, i gemelli e Wayne devono traverstirsi da \"Betsey Ross\".\nSleepover Suite.\nTrama.\nZack e Cody devono accudire \"Ivana\" mentre London \u00e8 in viaggio in Scozia e per sbaglio rompono una grande statua di marmo raffigurante London stessa. Cos\u00ec decidono di organizzare una festa nella suite di London, in modo da usare il ricavato per farsi ricostruire la statua. Solo che London torna dalla Scozia prima del previsto e scopre tutto.\nQuando manca mamma.\nTrama.\nLa madre di Arwin si risposa e cambia casa e lui si ritrova a vivere da solo. Rifiutandosi di tornare a casa, inventa cos\u00ec scuse per poter rimanere per un po' da Zack, Cody e Carey. Nel frattempo, Lance lascia London, che cerca di riconquistarlo a tutti i costi.\nIl musical.\nTrama.\nA scuola di Zack, Cody, Maddie e London ci sono le audizioni per la recita scolastica, \"High School Musical\". Maddie prova per la parte di Sharpay, ma viene scelta London anche se non sa ne cantare ne ballare. Avendo rimediato solo al ballo, canta in playback con la voce di Maddie, come in \"Cantando sotto la pioggia\". Ma proprio come nel film, qualcuno provvede a rivelare il segreto.\nIl primo giorno di superiori.\nTrama.\n\u00c8 il primo giorno al liceo per Zack e Cody, e mentre London comincia a comprarsi le amicizie e prepara la sua stanza armadietto; Zack, Nia e Cody devono vedersela con un bullo di nome Vance, il ragazzo di Amber, una ragazza di cui Zack si innamora.\nContratti e orologi.\nTrama.\nLondon e Nia si fanno aiutare da Cody per i rispettivi progetti di scienze, l'una per ricavare energia da una patata e l'altra per creare una nuova fonte di energia. Alla fine, lavorando insieme e mischiando i progetti, sar\u00e0 un successo. Zack, invece, negozia il nuovo contratto di sua madre con il signor Moseby.\nArwinstein.\nTrama.\nZack e Cody scoprono una stanza segreta nell'ufficio di Arwin, dove trovano un pericoloso robot, che scappa dalla sua gabbia. Arwin e i ragazzi cercano di ritrovarlo, ma comincia a provocare gran disastri nell'hotel, proprio la notte di Halloween, durante la festa in maschera di London.\nIl Team del Tipton.\nTrama.\nIl signor Moseby \u00e8 esasperato perch\u00e9 tutti nella hall si mettono a litigare. Assume cos\u00ec un consulente in modo che gli insegni come calmarsi, mentre Zack, dopo l'ennesimo disastro, cerca di farsi perdonare convincendo ad ospitare un gruppo di entomologi, a patto che lui e Cody si prendano cura degli insetti. Ma Zack, involontariamente, li fa scappare.\nOrchestre e gelosie.\nTrama.\nL'orchestra della scuola dei gemelli decide di organizzare un concerto di beneficenza presso il Tipton, e per migliorare la propria prestazione aggiunge ai suoi elementi un giovane grande violinista russo, Sergei Mishkin, il quale diventa ben presto l'idolo delle ragazze. La situazione rende Cody assai geloso, quando gli sembra che la compagna di classe di cui \u00e8 innamorato - al punto da aver intrapreso lo studio dello yiddish appositamente per lei - Barbara Brownstein, cominci a gradire le attenzioni di Sergej. Cody e Barbara hanno finalmente una spiegazione proprio mentre il concerto \u00e8 in corso, e la relativa pubblica riappacificazione rende l'evento di ancor maggiore successo. Intanto London, su invito del padre, deve ricoprire tutte le varie mansioni all'interno dell'hotel, provocando i prevedibili molteplici guai, finch\u00e9 Moseby non la convince di continuare a fare la cosa che le riesce meglio, e cio\u00e8 niente.\nLa musica che si ascolta durante il concerto, interpretata dall'orchestra della Young Musicians Foundation, \u00e8 tutta di Tchaikovsky: la danza russa Trepak dallo \"Schiaccianoci\", e il tema d'amore da \"Romeo e Giulietta\".\nEpisodio senza Maddie (Ashley Tisdale).\nL'appartamento.\nTrama.\nIl padre di Zack e Cody torna per qualche giorno, e quando i ragazzi vedono il suo appartamento colgono l'occasione per organizzare un incontro con le rispettive ragazze, Abby e Barbara, a sua insaputa. Nel frattempo Esteban diventa ricco ma dopo poco perde tutto\nMelodramma annunciato.\nTrama.\nLondon scopre che la sua acerrima rivale, Porsha Tannebaum, \u00e8 pi\u00f9 popolare di lei per via del suo web show, si fa cos\u00ec dare una mano da Cody per realizzare il suo. Nel frattempo, Zack partecipa ad un nuovo videogioco, \"Magia medievale\", e non riesce pi\u00f9 a smettere di giocarci, come il signor Moseby, che a sua insaputa \u00e8 il suo alleato nel videogioco. \nIl progetto della discordia.\nTrama.\nZack e Cody devono fare un progetto di scienze, ma le cose iniziano a peggiorare quando Cody inizia ad avere paura dei germi e si veste da astronauta per evitare di venirne a contatto. Cos\u00ec al fratello tocca finire il progetto da solo ma scopre che nella cucina dello chef Paolo c'\u00e8 della muffa nera. Purtroppo, proprio quel pomeriggio c'\u00e8 il compleanno al Tipton del cittadino pi\u00f9 anziano di Boston. Maddie e London, invece, si prendono una cotta per il loro insegnante di scherma.\nGuest star: Tony Hawk\nZack e Cody fanno colpo.\nCon la partecipazione di: Jaden Smith\nSconfitta di nuovo.\nTrama.\nZack vuole lasciare il basket perch\u00e9 nella nuova squadra del liceo \u00e8 finito tra le riserve.\nCody fonda assieme a Barbara e Nia (e altre ragazze scartate ai provini) un team di \"cheerleader\" per sfidare le vere cheerleade durante la partita di basket.\nFuga dalla Suite 2330.\nTrama.\nDopo l'ennesimo disastro nell'hotel, Zack e Cody vengono severamente puniti e rinchiusi in stanza. London, per\u00f2, ha bisogno d'aiuto per il suo web show e cos\u00ec assume Maddie come produttore, che fa in modo di invitare Chris Brown per vincere il Golden Natty. Ma anche Cody ambisce a quel premio e lui e Zack tentano di invitare le Cheetah Girls, disobbedendo alla madre.\nIn crociera.\nTrama.\nCarey \u00e8 stanca di cantare e decide di fare una vacanza. Zack e Cody la portano in crociera ai Caraibi, nascondendo che lei deve andare l\u00ed per cantare. Nel frattempo London e Maddie, al Tipton a Boston, continuano a fare il web show invitando i senza-tetto. La nave dove sono Zack e Cody \u00e8 la stessa dove sar\u00e0 ambientata poi lo spin-off \"Zack e Cody sul ponte di comando\".\nArriva il Signor Tipton!\nTrama.\nAll'hotel Tipton si crea una grande confusione per l'arrivo del signor Tipton, che non felice, licenzier\u00e0 qualcuno.\nAllora tutto lo staff pensa a dei ricordi della storia del Tipton.\nIntanto, Zack e Cody hanno chiamato Muriell, la vecchia cameriera in pensione, per far finta che sia dello staff e, per la sua pigrizia, che venga licenziata."}
{"id": "1362039", "revid": "392652", "url": "https://it.wikipedia.org/wiki?curid=1362039", "title": "Metodo della linea di Becke", "text": "Il metodo della linea di Becke \u00e8 un metodo che consente di misurare per confronto (quindi indirettamente) l'indice di rifrazione di piccolissimi campioni di materiali trasparenti. Viene utilizzato particolarmente per indagini su campioni mineralogici anche se \u00e8 applicabile a qualsiasi materiale che, una volta ridotto in minuscoli frammenti o schegge submillimetriche, sia trasparente.\nIl metodo parte dal principio secondo il quale un campione trasparente, avente un determinato indice di rifrazione, se viene immerso in un liquido che ha il medesimo indice di rifrazione risulta praticamente indistinguibile.\nProcedimento.\nFondamentalmente sono necessari alcuni liquidi ad indice di rifrazione noto, un microscopio ed un rifrattometro di Abbe.\nIl campione del quale si desidera misurare l'indice di rifrazione viene posto sul vetrino del microscopio, immerso in una goccia di un liquido ad indice di rifrazione noto e coperto da un vetrino coprioggetti, quindi si mette a fuoco il campione. In questo modo sar\u00e0 appena visibile il contorno del campione.\nSi sfoca ora impercettibilmente l'immagine sollevando l'obiettivo dal vetrino ed osservando il contorno del campione che apparir\u00e0 luminoso a causa del differente indice di rifrazione dei due mezzi.\nCon questa operazione, il contorno luminoso si sposter\u00e0 verso il mezzo che ha l'indice di rifrazione maggiore: verso l'esterno del campione l'indice di rifrazione del liquido \u00e8 maggiore dell'indice di rifrazione del campione (e viceversa).\nSi ripete l'operazione con liquidi (o miscele di liquidi) aventi differenti indici di rifrazione, finch\u00e9 il contorno del campione non appaia pi\u00f9 luminoso sfocando leggermente l'immagine.\nA questo punto, gli indici di rifrazione si possono considerare coincidenti, infatti il metodo permette di rilevare differenze sino alla terza cifra decimale.\nQuando si \u00e8 ottenuto questo risultato, si misura col rifrattometro il liquido (o la miscela) che ha il medesimo indice di rifrazione del campione in esame.\nVantaggi e svantaggi.\nQuesto metodo di misura ha una elevata precisione (alla terza cifra decimale) ma \u00e8 un tipo di indagine distruttiva in quanto occorre ottenere un frammento (sia pur microscopico) del campione da analizzare.\nNon \u00e8 quindi applicabile ad analisi gemmologiche di campioni lavorati (dai quali ovviamente non \u00e8 possibile asportare frammenti) n\u00e9 \u00e8 applicabile a materiali opachi.\nUn vincolo \u00e8 imposto dall'indice di rifrazione dei liquidi utilizzabili: il valore massimo misurabile \u00e8 circa 1,81 ed \u00e8 pari all'indice di rifrazione di una soluzione satura di zolfo in ioduro di metilene addizionata del 18% di tetraiodetilene (liquido di Anderson)."}
{"id": "1362042", "revid": "124123", "url": "https://it.wikipedia.org/wiki?curid=1362042", "title": "Nati nel 1317", "text": ""}
{"id": "1362048", "revid": "124123", "url": "https://it.wikipedia.org/wiki?curid=1362048", "title": "Nati nel 1323", "text": ""}
{"id": "1362062", "revid": "124123", "url": "https://it.wikipedia.org/wiki?curid=1362062", "title": "Morti nel 1335", "text": ""}
{"id": "1362063", "revid": "1543377", "url": "https://it.wikipedia.org/wiki?curid=1362063", "title": "Simbolo del dollaro", "text": "Il simbolo di dollaro o simbolo di peso ($) \u00e8 un simbolo usato principalmente per indicare alcune unit\u00e0 monetarie.\nStoria.\nIl simbolo \u00e8 documentato nelle corrispondenze di affari tra le colonie britanniche nordamericane e il Messico negli anni 1770, per indicare il peso Ispano-messicano.\nIl \"peso\" (o piastra) era chiamato \"spanish dollar\" nell'America settentrionale britannica, e nel 1785 fu scelto come valuta degli Stati Uniti, assieme al termine \"dollar\" e il simbolo $. In realt\u00e0 la prima volta che il simbolo \u00e8 apparso su una moneta statunitense \u00e8 stata sul rovescio di una moneta da $1 emessa nel febbraio del 2007, in base al \"Presidential $1 Coin Act of 2005\".\nLe prime origini del simbolo non sono certe, ma in genere \u00e8 ampiamente accettato che derivi dallo stemma della Spagna che mostra le due colonne d'Ercole e il motto \"Plus Ultra\" in forma di \"S\".\nLo stemma spagnolo.\nLa spiegazione pi\u00f9 accettata \u00e8 che il simbolo di dollaro derivi dallo stemma spagnolo che era inciso sulla moneta coloniale spagnola d'argento chiamata \"Real de a Ocho\" (\"pezzo da otto\") o \"Spanish dollar\" e che circolava nelle colonie spagnole in America e Asia, nonch\u00e9 nelle Tredici Colonie che in seguito divennero gli Stati Uniti e nel Canada. Lo stemma spagnolo ha due colonne (||), che rappresentano le colonne d'Ercole e un nastro a forma di \"S\" intorno con il motto \"Non Plus Ultra\", che divenne poi \"Plus Ultra\".\nNel 1492 re Ferdinando II d'Aragona prese Gibilterra sotto il controllo del nuovo trono spagnolo. Ferdinando adott\u00f2 il simbolo delle colonne d'Ercole e vi aggiunse la frase latina \"Non plus ultra\" \u2013 che significa \"niente pi\u00f9 oltre\" \u2013 a indicare che quello era la fine del mondo (conosciuto), ma lo stesso anno Cristoforo Colombo giunse in America e la frase fu cambiata in Plus Ultra.\nQuesto simbolo in particolare fu adottato da Carlo V e divenne parte del suo stemma come simbolo dei suoi possessi e ricchezze americani. Quando i conquistadores spagnoli trovarono l'oro e l'argento nel Nuovo mondo, il simbolo di Carlo V fu posto sulle monete che venivano coniate con questi metalli. Queste monete con le colonne d'Ercole sui due emisferi (\"columnarios\") erano diffuse in tutta l'America ed in Europa ed il simbolo fu adottato dal paese che in seguito divenne gli Stati Uniti e da molte altre nazioni indipendenti del continente americano. In seguito i commercianti scrissero questo segno anzich\u00e9 \"dollaro\" per esteso e questo segno, inizialmente scritto a mano, si svilupp\u00f2 sino a diventare una semplice \"S\" con due linee verticali.\nEsiste anche una teoria che fa derivare il simbolo da una deformazione delle lettere \"PS\" o formula_1, usate come abbreviazione per peso.\nIpotesi alternative.\nCi sono anche varie teorie alternative, con diversi gradi di verificabilit\u00e0 e accettabilit\u00e0 accademica.\nDa 'US'.\nUna teoria afferma che $ \u00e8 un monogramma di U ed S, che era utilizzato per segnare le borse di monete che erano coniate dalla United States Mint. Le lettere U ed S sovrapposte ricordano la vecchia doppia riga verticale del simbolo \"$\": la parte inferiore della 'U' sparirebbe nella curva inferiore della 'S', lasciando solo le due righe verticali. Questo simbolo sarebbe stato usato per indicare la valuta statunitense. Questa teoria \u00e8 stata diffusa dal romanzo \"Atlas Shrugged\" della filosofa Ayn Rand. Questa teoria non tiene in conto che il simbolo era gi\u00e0 in uso al tempo delle colonie britanniche, quando gli 'Stati Uniti' ancora non esistevano.\nDal simbolo del sesterzio romano.\nQuesta teoria sostiene che il simbolo di dollaro risalga alla pi\u00f9 importante moneta romana, il sesterzio, che aveva come simbolo le lettere 'HS'. Se sovrapposte queste lettere formano il simbolo di dollaro con due barre verticali (il tratto orizzontale della 'H' si sovrappone alla parte orizzontale della 'S'). Questa teoria \u00e8 generalmente rifiutata nonostante le influenze della Repubblica romana sul simbolismo dei primi governi degli Stati Uniti, evidenti in organizzazioni come il Senato o edifici come il Campidoglio.\nSimbolo massonico.\nI pilastri del tempio di Salomone.\nQuesta teoria sostiene che le \"due\" linee verticali sono i due pilastri (Boaz e Jachin) del tempio di Salomone originale che si trovava a Gerusalemme. La teoria si fonda sulla presenza di simboli massonici, come l'Occhio della Provvidenza, nella valuta statunitense, che invece non erano presenti nel 1785.\nL'albero e il serpente.\nL'origine massonica del simbolo risalirebbe anche ad altre concezioni ed immagini bibliche, tra cui quella dell'albero del peccato intersecato dal serpente, presente nella \"Genesi\". Lo stesso simbolo, seppure con una sola linea verticale, fu peraltro ampiamente utilizzato da Sigismondo Malatesta come suo proprio stemma nel Tempio di Rimini a lui intitolato. Oltre a rimandare alle iniziali del suo nome (\u00abSi\u00bb), si suppone che le due lettere contengano un significato esoterico.\nDa un simbolo su un tallero.\nQuesta teoria farebbe derivare il simbolo di dollaro da un tallero tedesco. Secondo Ovason (2004), un astrologo, su un tipo di tallero da un lato \u00e8 rappresentato un serpente sospeso ad una croce e accanto alla testa del serpente ci sono le lettere \"NU\" e sull'altro lato della croce il numero 21. Questo si riferisce ad un passo della Bibbia, Numeri, capitolo 21 (vedi Nehushtan).\nUnit\u00e0 di argento.\nSecondo questa teoria il simbolo di dollaro fu in uso nel periodo coloniale prima della Rivoluzione americana. I prezzi erano spesso quotati in unit\u00e0 di argento, come ad esempio il \"pezzo da otto\" spagnolo, ed erano di uso comune per i pagamenti di beni o servizi. Quando il prezzo era segnato con queste unit\u00e0 veniva scritto la lettera \"S\" per indicare l'argento (\"silver\" in inglese e la \"U\" per indicare l'unit\u00e0. Con il tempo la \"U\" fu sostituita da due tratti verticali.\nAltre teorie.\nUn'altra possibilit\u00e0 \u00e8 che derivi dalla annotazione britannica \"8/\" che indica otto shilling, facendo riferimento alla moneta spagnola da 8 reales (\"pezzo da otto\"), che in seguito divenne il dollaro statunitense. Altri lo fanno derivare dal segno portoghese Cifr\u00e3o formula_2.\nUna spiegazione comune \u00e8 che il simbolo sia derivato dal numerale otto attraversato da una barra per indicare il \"pezzo da otto\". L'\"Oxford English Dictionary\" prima del 1963 riportava che questa era la spiegazione pi\u00f9 probabile, mentre le edizioni successive hanno messo in dubbio questa teoria.\nUn'altra spiegazione meno nota \u00e8 che il segno di dollaro rappresenti un'antica societ\u00e0 esoterica, l'Ordine del Serpente.\nUn'ulteriore spiegazione \u00e8 che il simbolo sia derivato, o almeno ispirato, al segno di zecca impresso sulle monete coloniali spagnole (real spagnolo o pezzo da otto) coniate a Potos\u00ed una zecca che si trova nell'attuale Bolivia. Il segno di zecca era composto dalle lettere \"PTSI\" sovrapposte una sull'altra e presenta un'innegabile somiglianza con il simbolo di dollaro con un'unica barra verticale. La miniera di Potos\u00ed \u00e8 considerata generalmente quella con il cui argento sono state coniate pi\u00f9 monete. Le monete d'argento battute a Potos\u00ed erano di largo uso nell'America coloniale ed il suo segno di zecca era conosciuto ovunque.\nPrimo simbolo di dollaro fuso.\nSecondo una targa appesa nel burgh di St Andrews in Scozia, il primo simbolo di dollaro fu fuso a Filadelfia nel 1797 in una fonderia di caratteri tipografici che apparteneva ad un immigrante scozzese di nome John Baine. John Baine aveva abitato in South Street a St Andrews con Alexander Wilson, il padre delle fonderie tipografiche scozzesi.\nUso nei computer.\nIl simbolo di dollaro \u00e8 uno dei pochi che compaiono in tutti gli insiemi di caratteri presenti nei computer. Tuttavia raramente \u00e8 usato dai linguaggi di programmazione nel suo significato letterale. Il carattere viene utilizzato per molti scopi non correlati al danaro, tra cui:\nValute che usano il simbolo di dollaro e peso.\nOltre ai paesi che usano valute con il nome di dollaro o di peso, ci sono molti altri che usano il simbolo $ per indicare le loro valute, alcune delle quali sono:\nFa eccezione invece il Peso filippino, il cui simbolo \u00e8 scritto come .\nQueste altre valute usano il \"cifr\u00e3o\" formula_3, simile al simbolo di dollaro ma con due linee verticali:\nNon \u00e8 consentito utilizzare il simbolo del dollaro statunitense in altri contesti, per esempio sul deposito di Paperon de' Paperoni o sulle collane ad uso dei rapper, in quanto simbolo di propriet\u00e0 governativa e sottoposto a legge di tutela federale."}
{"id": "1362064", "revid": "79968", "url": "https://it.wikipedia.org/wiki?curid=1362064", "title": "Resiano", "text": ""}
{"id": "1362066", "revid": "1573940", "url": "https://it.wikipedia.org/wiki?curid=1362066", "title": "Pieve di San Bartolomeo (San Rocco a Pilli)", "text": "La pieve di San Bartolomeo \u00e8 un edificio sacro che si trova a San Rocco a Pilli nel comune di Sovicille, in provincia di Siena, arcidiocesi di Siena-Colle di Val d'Elsa-Montalcino.\nStoria.\nDi origine romanica, la pieve di San Bartolomeo a San Rocco a Pilli, dove si tramanda che Santa Caterina abbia ricevuto delle grazie fu completamente rimaneggiata in stile neoclassico, in specie in facciata, per l'intervento di Agostino Fantastici, che la ristruttur\u00f2 tra il 1820 e il 1824. L'iniziativa per un restauro che ovviasse ad una condizione di dissesto statico, evidenziatasi molto addietro, venne intrapresa dai conti d'Elci, proprietari della tenuta di Cavaglioni.\nDescrizione.\nTracce dell'antica struttura medievale si notano all'esterno, sul lato sinistro della navata. Nella facciata col parato a mattoni gli elementi di riferimento classico si alternano sobriamente, dal timpano del coronamento, all'arco a tutto sesto al centro sopra il portale, alle lesene degli spigoli.\nAll'interno, invece, i riferimenti al Rinascimento si fanno pi\u00f9 marcati, nella volta a botte cassettonata, nell'altare in marmo col tabernacolo a tempietto e i due candelabri in stile impero."}
{"id": "1362069", "revid": "1142403", "url": "https://it.wikipedia.org/wiki?curid=1362069", "title": "Pieve di San Bartolomeo", "text": ""}
{"id": "1362071", "revid": "124123", "url": "https://it.wikipedia.org/wiki?curid=1362071", "title": "Morti nel 1349", "text": ""}
{"id": "1362072", "revid": "767487", "url": "https://it.wikipedia.org/wiki?curid=1362072", "title": "Rimbalzo", "text": "Nella pallacanestro, il rimbalzo \u00e8 il recupero del pallone (che rimbalza sul ferro dell'anello) dopo un tiro sbagliato.\nTipologia.\nPu\u00f2 essere offensivo (dopo un tiro effettuato sbagliato) o difensivo (dopo un tiro subito sbagliato). Il rimbalzo \u00e8 un fondamentale importante tanto in difesa, dove d\u00e0 l'opportunit\u00e0 di ripartire in contropiede, quanto in attacco, dove offre una seconda possibilit\u00e0 di tiro.\nSapersi piazzare a rimbalzo \u00e8 necessario per un buon giocatore, e fondamentale \u00e8 il tagliafuori: si cerca di porsi davanti al proprio avversario e lo si tiene dietro, impedendogli di saltare a rimbalzo ed anticipandolo.\nRecord.\nNel campionato italiano maschile di pallacanestro, dal 1975-76 il record dei rimbalzi offensivi \u00e8 di Eugene McDowell, che afferr\u00f2 172 rimbalzi in 30 gare (in media 5,73 a partita). Per quanto riguarda quelli difensivi, \u00e8 Charles Shackleford a primeggiare, con una media di 11,75 (564 in 48 partite con Caserta).\nIn NBA, il record del totale dei rimbalzi dal 1950-1951 appartiene a Wilt Chamberlain, con 23924 durante tutta la carriera, seguito da Bill Russell, 21620, e Moses Malone, 17834.Chamberlain detiene anche il record di rimbalzi catturati in una partita, con 55.\nMiglior media rimbalzi a partita dalla stagione 1978-79 alla 2017-18:"}
{"id": "1362077", "revid": "124123", "url": "https://it.wikipedia.org/wiki?curid=1362077", "title": "Morti nel 1355", "text": ""}
{"id": "1362083", "revid": "124123", "url": "https://it.wikipedia.org/wiki?curid=1362083", "title": "Nati nel 1359", "text": ""}
{"id": "1362091", "revid": "184737", "url": "https://it.wikipedia.org/wiki?curid=1362091", "title": "Parassitoidi", "text": ""}
{"id": "1362096", "revid": "599013", "url": "https://it.wikipedia.org/wiki?curid=1362096", "title": "Gen\u00e9vi\u00e8ve Bujold", "text": ""}
{"id": "1362098", "revid": "124123", "url": "https://it.wikipedia.org/wiki?curid=1362098", "title": "Nati nel 1378", "text": ""}
{"id": "1362101", "revid": "1573940", "url": "https://it.wikipedia.org/wiki?curid=1362101", "title": "Pieve di San Lorenzo (Sovicille)", "text": "La pieve di San Lorenzo \u00e8 un edificio sacro che si trova a Sovicille, in provincia di Siena, arcidiocesi di Siena-Colle di Val d'Elsa-Montalcino.\nStoria e descrizione.\nSorta alla met\u00e0 del Trecento, oggi \u00e8 un semplice edificio a navata unica e con timpano neogotico dovuto ai rifacimenti ottocenteschi durante i quali l'accesso \u00e8 stato ruotato di 180 gradi; in una porta sulla fiancata funge da architrave un bassorilievo romanico, che raffigura cacciatori che combattono contro un animale mostruoso. Il bel campanile romanico, di una tipologia comune nel contado Senese, \u00e8 invece originale.\nAll'interno, una pala d'altare di Alessandro Casolani con la \"Madonna col Bambino e i santi Giovanni Evangelista, Michele Arcangelo, Caterina d'Alessandria, Agata, Lorenzo e Pietro\". Durante i restauri nel 1825, vennero alla luce affreschi cinquecenteschi attribuiti a Giorgio di Giovanni: si tratta di una grande composizione, con al centro la \"Madonna col Bambino tra i santi Cristoforo e Agata\" e ai lati \"Sant'Onofrio e San Martino che dona la veste al povero\"."}
{"id": "1362104", "revid": "198277", "url": "https://it.wikipedia.org/wiki?curid=1362104", "title": "Piero Gratton", "text": "Biografia.\nDopo gli studi presso il liceo artistico di via di Ripetta a Roma, entr\u00f2 in Rai dove lavor\u00f2 per il successivo quarto di secolo; dopo la riforma del 1975 divenne responsabile del gruppo di grafica dei servizi giornalistici del neonato TG2, per il quale fu anche inventore, l'anno seguente, del primo logo della testata. Negli stessi anni, per la televisione cre\u00f2 anche le sigle delle trasmissioni \"Dribbling\", \"Domenica Sprint\", \"Odeon. Tutto quanto fa spettacolo\" e \"TG2 Dossier\", e pi\u00f9 avanti di \"Tribuna politica\" e \"Tribuna elettorale\".\nLa sua notoriet\u00e0 si deve all'ambito sportivo, dove tra gli anni 70 e 80 del Novecento si rese protagonista con diversi logotipi, in special modo per il calcio e in misura minore per il nuoto, il ciclismo e la ginnastica artistica. Il suo lavoro pi\u00f9 noto \u00e8 il \u00abLupetto\u00bb della , disegnato nel 1978, rimasto in uso come stemma sociale sino al 1997 e tuttora parte della simbologia romanista; a fianco di tale marchio, negli stessi anni Gratton, tifoso giallorosso, ridisegn\u00f2 l'intera identit\u00e0 societaria del club capitolino dando vita a un progetto grafico rimasto tra i pi\u00f9 innovativi e apprezzati nella storia del calcio italiano.\nDopo questa fase collabor\u00f2 con Pouchain, all'epoca tra gli sponsor tecnici pi\u00f9 presenti nel calcio italiano, per conto della quale ripens\u00f2 l'identit\u00e0 di numerose formazioni al tempo vestite dall'azienda reatina: tra queste, cosa singolare per un disegnatore di fede romanista, ci fu anche la dove Gratton contribu\u00ec alla creazione dell'\u00abAquilotto\u00bb brevemente sfoggiato dai biancocelesti tra il 1979 e il 1982, oltre ad , , , , e soprattutto il per cui invent\u00f2 un altro simbolo rimasto nell'immaginario sportivo nazionale, il \u00abGalletto\u00bb obliquo adottato ininterrottamente dalla societ\u00e0 pugliese dal 1979 al 2014.\nA livello istituzionale, il suo primo lavoro a tema sportivo era stato in occasione dei campionati europei di atletica leggera di Roma (1974). In seguito fu autore del biglietto della finale di Coppa dei Campioni 1976-1977 a Roma, di marchio e \"mascotte\" per il in Italia, oper\u00f2 un \"redesign\" del logo della UEFA (1983) e cre\u00f2 logotipi per i campionati europei di ginnastica ritmica di Firenze (1986), per il campionato del mondo di ciclismo su pista di Palermo (1994) e per i campionati europei di atletica leggera paralimpica di Grosseto (2016). Disegn\u00f2 inoltre la confezione del marchio di sigarette Mundial commercializzate da MS in occasione del in Italia.\nAl di fuori dello sport, si occup\u00f2 di iniziative editoriali per diverse aziende quali la Esso, il Banco di Napoli, la Carispaq, la Pfizer e la Selenia-Elsag; inoltre lavor\u00f2 ancora per i Monopoli di Stato ideando la confezione del sigaro Toscano. Svolse la sua professione di \"graphic designer\" nella societ\u00e0 RPMG di Michelangelo Gratton anche proprietaria del \"brand\" Ability Channel, web TV sulla disabilit\u00e0 per il quale ide\u00f2 e disegn\u00f2 sia il marchio sia la \"mascotte\" Oscar."}
{"id": "1362111", "revid": "92723", "url": "https://it.wikipedia.org/wiki?curid=1362111", "title": "Monte Barbeau", "text": "Il monte Barbeau \u00e8 un monte appartenente alla Cordigliera Artica e si trova nella parte settentrionale dell'isola Ellesmere, nella provincia del Nunavut, nel nord est del Canada.\nFa parte del Parco nazionale di Quttinirpaaq.\n\u00c8 il monte pi\u00f9 alto del nord est del continente americano.\nSi tratta di una zona molto poco visitata, data la difficolt\u00e0 di accesso. \nRangers del parco, indicarono che nel 2002 il parco era stato visitato da circa quaranta visitatori, la cui presenza si limita per lo pi\u00f9 alla costa, molto pi\u00f9 facilmente raggiungibile.\nIl monte \u00e8 stato visto per la prima volta dall'esploratore Adolphus Greely.\nOccorre aspettare il 1962 perch\u00e9 una spedizione dell'Universit\u00e0 di Oxford guidata dall'inglese Geoff Hattersley-Smith lo identificasse con maggiore precisione, nell'ambito di un'esplorazione di quella parte del Canada.\nNel 1967 lo stesso Geoff Hattersley-Smith effettu\u00f2 la prima scalata del monte, allora senza nome.\nLa vetta ebbe un nome solo nel 1969, e fu dedicata a Marius Barbeau, un antropologo specializzato in folklore Inuit morto quell'anno.\nDal 1967 la vetta risulta salita da altre sei spedizioni, la quarta delle quali, effettuata nel 2000, del canadese Jerry Kobalenko dovrebbe essere la prima solitaria.\nLa prima scalata italiana (la sesta in assoluto), \u00e8 del 2002, e fu effettuata da Paolo Gardino di Genova, con una spedizione guidata dalla statunitense Matty McNair."}
{"id": "1362114", "revid": "1566286", "url": "https://it.wikipedia.org/wiki?curid=1362114", "title": "Josh Hutcherson", "text": "Biografia.\nJosh Hutcherson \u00e8 nato a Union, nel Kentucky. Sua madre, Michelle, \u00e8 un'ex dipendente Delta, che assiste ora Josh; suo padre, Chris Hutcherson, \u00e8 un analista per l'EPA. Sostenitore dei diritti della comunit\u00e0 gay con l'associazione Straight But Not Narrow, gioca spesso a basket nella squadra di celebrit\u00e0 Hollywood Knights; il ricavato dei biglietti delle loro partite viene speso per la ricostruzione e la ristrutturazione di diverse scuole americane.\nIl primo ruolo che gli \u00e8 stato affidato era all'interno del film TV \"House Blend\", nel 2002. Nello stesso anno \u00e8 apparso in un episodio della popolare serie \"E.R. - Medici in prima linea\". Nel 2003 ha invece partecipato ai film \"I cani dei miracoli\", \"Wilder Days\" e \"American Splendor\". Nel 2005 \u00e8 apparso in film pi\u00f9 prestigiosi, come \"Derby in famiglia\", ha doppiato il personaggio Markl nel film animato \"Il castello errante di Howl\", ha partecipato a \"Innamorarsi a Manhattan\" e \"Zathura - Un'avventura spaziale\", ricevendo delle ottime critiche.\nNel 2006 ha recitato nella commedia \"Vita da camper\", interpretando il figlio di Robin Williams. Ha interpretato anche Jess Aarons nel film drammatico \"Un ponte per Terabithia\" assieme ad Anna Sophia Robb, che ha interpretato Leslie Burke (2007), girato in Nuova Zelanda. Il suo successivo ruolo \u00e8 stato nel film \"Il cane pompiere\", dove interpretava Shane Fahey, insieme a Bruce Greenwood (Connor Fahey), Bill Nunn (Joe Musto), Scotch Ellis Loring (Lionel Bradford) e Mayte Garcia (Pep Clemente).\nNel 2008, insieme a Brendan Fraser, Anita Briem, recita nel film \"Viaggio al centro della Terra\", le riprese iniziarono a Montr\u00e9al nel giugno 2006 e si conclusero nel mese di ottobre dello stesso anno. Nel 2008 recita nel film \"Winged Creatures - Il giorno del destino\". Nel 2009 Josh interpreta Steve Leonard in \"Aiuto vampiro\". Nel 2010 recita nel film \"I ragazzi stanno bene\", diretto da Lisa Cholodenko. Nel 2012 recita in \"Viaggio nell'isola misteriosa\" sequel di \"Viaggio al centro della Terra\" del 2008, con Dwayne Johnson, e interpreta il ruolo di Peeta Mellark in \"Hunger Games\", tratto dalla trilogia letteraria di Suzanne Collins. Nel 2013 recita nel capitolo successivo della trilogia, \"\", sempre nel ruolo di Peeta Mellark.\nNel 2014 recita in \"Escobar\". Successivamente recita nello stesso ruolo di Peeta Mellark nell'ultimo film della serie che \u00e8 stato diviso in due parti: ', uscito nelle sale cinematografiche a novembre 2014 e in ', uscito nelle sale cinematografiche a novembre 2015. Inoltre nel 2015 \u00e8 stato impegnato nelle riprese del film \"In Dubious Battle - Il coraggio degli ultimi\", diretto da James Franco e uscito nelle sale nel 2016\nDoppiatori italiani.\nNelle versioni in italiano dei suoi film, Josh Hutcherson \u00e8 stato doppiato da:\nDa doppiatore \u00e8 sostituito da:"}
{"id": "1362115", "revid": "124123", "url": "https://it.wikipedia.org/wiki?curid=1362115", "title": "Nati nel 1393", "text": ""}
{"id": "1362121", "revid": "47767", "url": "https://it.wikipedia.org/wiki?curid=1362121", "title": "Chiesa dei Santi Fabiano e Sebastiano", "text": ""}
{"id": "1362129", "revid": "124123", "url": "https://it.wikipedia.org/wiki?curid=1362129", "title": "Morti nel 1404", "text": ""}
{"id": "1362130", "revid": "124123", "url": "https://it.wikipedia.org/wiki?curid=1362130", "title": "Morti nel 1406", "text": ""}
{"id": "1362133", "revid": "1305772", "url": "https://it.wikipedia.org/wiki?curid=1362133", "title": "Auf", "text": ""}
{"id": "1362148", "revid": "1573940", "url": "https://it.wikipedia.org/wiki?curid=1362148", "title": "Goliathini", "text": "I Goliathini , sono una trib\u00f9 di Coleotteri scarabeidi cetonini diffusi principalmente, ma non esclusivamente, in Africa.\nMorfologia.\nI Goliathini sono caratterizzati da appendici cefaliche pi\u00f9 o meno sviluppate sul clipeo dei maschi.\nLe dimensioni di molte specie sono grandi o talora gigantesche.\nTra queste ultime ricordiamo il genere \"Goliathus\", comunemente chiamato Golia, che comprende i pi\u00f9 grandi scarabeidi del mondo.\nAlcuni dinastini, come lo Scarabeo Ercole, possono raggiungere lunghezze maggiori grazie allo sviluppo straordinario di corna cefaliche, ma il corpo dei Golia \u00e8 comunque di dimensioni superiori.\nLe specie del genere \"Goliathus\", sono di colore opaco e la superficie del corpo appare vellutata, mentre altre specie hanno colori metallici e superficie liscia, pi\u00f9 o meno brillante, talvolta verde o con disegni a colore contrastante.\nBiologia.\nAdulto.\nCome la maggior parte degli scarabeidi di grandi dimensioni, gli adulti dei Goliathini frequentano il tronco degli alberi e si nutrono della linfa che sgorga dalle ferite.\nAlcune specie sono notturne e volano come gli altri cetonini, cio\u00e8 solo con l'ausilio delle ali posteriori e con le elitre chiuse.\nLarva.\nLe larve dei Goliathini vivono nel suolo o alla base di tronchi d'alberi marcescenti, dove si nutrono di sostanze vegetali in decomposizione.\nL'allevamento di alcuni Goliathini \u00e8 possibile anche in paesi temperati, a patto di tenere l'allevamento in un luogo sufficientemente caldo e umido anche durante l'inverno.\nCome gli altri Cetoniinae e i Dynastinae, la larva costruisce un bozzolo di escrementi propri agglutinati con la propria saliva al momento di impuparsi.\nCuriosit\u00e0.\nLe larve del Genere \"Goliathus\" costituiscono una ghiottoneria per alcune trib\u00f9 africane, che le servono fritte in olio di palma.\nSistematica.\nLa trib\u00f9 comprende i seguenti generi: \"Amaurodes\"\u00a0- \"Anisorrhina\"\u00a0- \"Argyrophegges\"\u00a0- \"Cheirolasia\"\u00a0- \"Chelorrhina\"\u00a0- \"Chlorocalla\"\u00a0- \"Dicronorhina\"\u00a0- \"Diplognatha\"\u00a0- \"Dypsilophora\"\u00a0- \"Eudicella\"\u00a0- \"Fornasinius\"\u00a0- \"Gnathocera\"\u00a0- \"Goliathus\"\u00a0- \"Hegemus\"\u00a0- \"Heterorrhina\"\u00a0- \"Hypselogenia\"\u00a0- \"Ichnestoma\"\u00a0- \"Mecynorhinella\"\u00a0- \"Plaesiorrhinella\"\u00a0- \"Pseudotorynorrhina\"\u00a0- \"Stephanorrhina\"\u00a0- \"Trigonophorus\"\nCollegamenti esterni.\nCatalogo dei Goliathini mondiali"}
{"id": "1362149", "revid": "908226", "url": "https://it.wikipedia.org/wiki?curid=1362149", "title": "Andrea Devoto", "text": "Biografia.\nNel 1947, ancora studente, lavor\u00f2 come operaio per una organizzazione di volontariato dedita alla ricostruzione dei Paesi dell'Europa orientale. In tale esperienza si misur\u00f2 con i danni provocati dal III Reich, e si mise a lavorare sulla monumentale \"Bibliografia dell'oppressione nazista\", opera che usc\u00ec solamente nel 1964 presso l'editore Olschki.\nLavor\u00f2 come psichiatra in vari ospedali della Toscana (tra gli altri, fu primario all'ospedale psichiatrico di Maggiano, dove ebbe come collega Mario Tobino). Come psichiatra partecip\u00f2 a numerosi congressi internazionali e collabor\u00f2 a riviste specifiche del settore quali la \"Rivista di psicologia\" e la \"Rivista di psicologia sociale\", e offr\u00ec contributi originali a periodici autorevoli di altre discipline quali gli \"Atti e studi dell'Istituto storico della Resistenza in Toscana\", l'\"Archivio glottologico italiano\", gli \"Atti e memorie dell'Accademia toscana di scienze e lettere 'La Colombaria'\", \"Cultura e scuola\", i \"Rendiconti della classe di scienze morali, storiche e filologiche\" dell'Accademia nazionale dei Lincei. Nella prima met\u00e0 degli anni '80 Devoto lascer\u00e0 l'istituzione psichiatrica per dedicarsi alla promozione dei gruppi di auto mutuo aiuto, soprattutto per quel che riguarda la lotta alla dipendenza dall'alcoolismo. \nDopo la sua morte \u00e8 stata costituita una Fondazione, che si sforza di portare avanti il suo lavoro. \nArchivio e biblioteca.\nLa Biblioteca di Scienze sociali dell'Universit\u00e0 degli studi di Firenze conserva il Fondo Andrea Devoto, comprendente una raccolta libraria (monografie e miscellanee) e un archivio: entrambi testimoniano l'interesse dello studioso per i temi connessi ai campi di concentramento. L'archivio contiene trascrizioni dattiloscritte delle interviste ai superstiti deportati toscani nei campi di concentramento nazisti e documenti relativi a questi temi (atti di convegni, pubblicazioni a stampa, appunti e dattiloscritti, ritagli di giornale, fotocopie e altri materiali).\nPer un primo approccio all'archivio e alle sue tematiche, si veda il video realizzato dalla Biblioteca di scienze sociali e da Vincenzo Natile: \"Andrea Devoto e i campi di sterminio\""}
{"id": "1362152", "revid": "124123", "url": "https://it.wikipedia.org/wiki?curid=1362152", "title": "Morti nel 1418", "text": ""}
{"id": "1362156", "revid": "124123", "url": "https://it.wikipedia.org/wiki?curid=1362156", "title": "Nati nel 1422", "text": ""}
{"id": "1362162", "revid": "124123", "url": "https://it.wikipedia.org/wiki?curid=1362162", "title": "Nati nel 1426", "text": ""}
{"id": "1362170", "revid": "124123", "url": "https://it.wikipedia.org/wiki?curid=1362170", "title": "Nati nel 1431", "text": ""}
{"id": "1362171", "revid": "124123", "url": "https://it.wikipedia.org/wiki?curid=1362171", "title": "Morti nel 1431", "text": ""}
{"id": "1362177", "revid": "124123", "url": "https://it.wikipedia.org/wiki?curid=1362177", "title": "Nati nel 1433", "text": ""}
{"id": "1362178", "revid": "124123", "url": "https://it.wikipedia.org/wiki?curid=1362178", "title": "Morti nel 1433", "text": ""}
{"id": "1362179", "revid": "33689", "url": "https://it.wikipedia.org/wiki?curid=1362179", "title": "Lucio Fulvio Gavio Numisio Emiliano", "text": "Di origine italica, apparteneva ad una famiglia patrizia: era figlio del console del 206, Lucio Fulvio Gavio Numisio Petronio Emiliano.\nFu questore e pretore candidato dell'imperatore, e sotto Alessandro Severo fu \"electus ad dilectum habendum per regionem Transpadanam\". Nel 223 e nel 235 fu console suffetto, per poi esercitare il consolato ordinario nel 249. Fu pure pontefice.\nEmiliano viene identificato col console del 249 in quanto il console del 244, Fulvio Emiliano, probabilmente suo fratello, difficilmente avrebbe potuto esercitare due consolati ordinari in appena sei anni."}
{"id": "1362180", "revid": "124123", "url": "https://it.wikipedia.org/wiki?curid=1362180", "title": "Nati nel 1436", "text": ""}
{"id": "1362184", "revid": "773636", "url": "https://it.wikipedia.org/wiki?curid=1362184", "title": "Cappella del Poggiarello di Toiano", "text": "La cappella del Poggiarello di Toiano \u00e8 un edificio sacro che si trova in localit\u00e0 Toiano nel comune di Sovicille, in provincia di Siena, arcidiocesi di Siena-Colle di Val d'Elsa-Montalcino.\nInserita in un contesto rustico, la cappella, dedicata a San Martino, fu fatta costruire da Augusto di Sigismondo Chigi nel 1558. L'impronta classica dell'edificio si evidenzia nella facciata spartita da quattro lesene in cotto che si stagliano a contrasto con l'intonaco, nel timpano aggettante che reca al centro lo stemma della famiglia Chigi; il portale, e le due basse finestrelle ai lati e il finestrone sovrastante, sono anch'essi incorniciati da mattoni."}
{"id": "1362187", "revid": "124123", "url": "https://it.wikipedia.org/wiki?curid=1362187", "title": "Morti nel 1438", "text": ""}
{"id": "1362188", "revid": "287204", "url": "https://it.wikipedia.org/wiki?curid=1362188", "title": "Cappella di San Martino", "text": ""}
{"id": "1362189", "revid": "124123", "url": "https://it.wikipedia.org/wiki?curid=1362189", "title": "Nati nel 1441", "text": ""}
{"id": "1362192", "revid": "124123", "url": "https://it.wikipedia.org/wiki?curid=1362192", "title": "Nati nel 1442", "text": ""}
{"id": "1362195", "revid": "1573940", "url": "https://it.wikipedia.org/wiki?curid=1362195", "title": "Fuwa", "text": "Le Fuwa (in cinese \u798f\u5a03, in inglese \"Friendlies\") sono le cinque mascotte ufficiali dei Giochi della XXIX Olimpiade. Il loro nome significa \"bambole della fortuna\": sono state disegnate da Han Meilin e presentate l'11 novembre 2005 da parte della \"National Society of Chinese Classic Literature Studies\" (Societ\u00e0 Nazionale di Studi di Letteratura Classica Cinese) durante un evento che segnava i 1000 giorni dall'apertura dei Giochi.\nCiascuna di esse ha come colore caratterizzante uno dei cinque colori dei cerchi olimpici e pu\u00f2 essere associata a un elemento e ad un animale della cultura cinese. I loro nomi sono B\u00e8ibei, J\u012bngjing, Hu\u0101nhuan, Y\u00edngying e N\u012bni; unendo la prima sillaba di ciascun nome, si ottiene la frase \"Pechino vi d\u00e0 il benvenuto\" ().\nIn Cina \u00e8 stato creato un cartone animato che ha come protagonisti i cinque personaggi, e che viene mandato in onda dall'8 agosto 2007.\nNella tabella sottostante sono riassunte tutte le caratteristiche di ciascuna delle mascotte olimpiche cinesi."}
{"id": "1362197", "revid": "11109", "url": "https://it.wikipedia.org/wiki?curid=1362197", "title": "Antoinette Perry Award", "text": ""}
{"id": "1362201", "revid": "767487", "url": "https://it.wikipedia.org/wiki?curid=1362201", "title": "Ciao nemico", "text": "Ciao nemico \u00e8 un film italiano del 1981 diretto da E.B. Clucher.\nTrama.\nNell'estate del 1943, dopo lo sbarco delle truppe americane in Sicilia, il generale statunitense Brigg manda un commando di guastatori, capitanati dal tenente Kirby, a minare il Ponte dei Cesari per essere pronti a farlo saltare al momento pi\u00f9 opportuno. Da parte italiana, il colonnello che comanda le operazioni riceve anche lui l'ordine di far saltare il ponte e resistere. A causa di un malinteso, per\u00f2, la squadra italiana \u00e8 composta dai soldati della banda musicale agli ordini del tenente Tocci.\nArrivati al ponte in momenti diversi, i due gruppi si ritrovano a vanificare i reciproci sforzi e finiscono per trovarsi uno di fronte all'altro; i due ufficiali scendono a parlamentare. Chiacchierando, i dieci soldati dei due gruppi iniziano a fraternizzare. Decidono cos\u00ec di comune accordo di ingannare i rinforzi statunitensi in arrivo al paesino e gli stessi abitanti che Italia ed Alleati hanno firmato una tregua; mentre il paese \u00e8 occupato in grandi festeggiamenti, i soldati si distraggono con delle prostitute italiane fatte arrivare appositamente.\nAlla fine, i due gruppi si separano e tornano ai rispettivi posti, augurandosi buona fortuna. Si passa al presente, dove una guida turistica comparsa all'inizio del film termina di raccontare la storia; tra i turisti c'\u00e8 Kirby, ora anziano insegnante, in viaggio con la sua classe; invitato a cena dagli alunni, declina per andare a Palermo a vedere Tocci dirigere il Nabucco.\nProduzione.\nNonostante l'ambientazione siciliana, in realt\u00e0 il film venne girato nel Lazio, nei pressi di Roccasecca in provincia di Frosinone ed a Monte Romano in provincia di Viterbo.\nColonna sonora.\nLa colonna sonora del film, utilizzata sia per la sigla d'apertura, sia nei titoli di coda, riprende il tema musicale di \"When Johnny Comes Marching Home\". Inoltre, quando i due gruppi si trovano per la prima volta uno di fronte all'altro, la stessa viene suonata dalla banda italiana per prendere in giro il commando statunitense."}
{"id": "1362208", "revid": "175558", "url": "https://it.wikipedia.org/wiki?curid=1362208", "title": "D-2-idrossi-acid deidrogenasi", "text": ""}
{"id": "1362225", "revid": "287204", "url": "https://it.wikipedia.org/wiki?curid=1362225", "title": "Sabellidae", "text": "Sabellidae (Malmgren, 1867) \u00e8 una famiglia di anellidi policheti."}
{"id": "1362230", "revid": "124123", "url": "https://it.wikipedia.org/wiki?curid=1362230", "title": "Nati nel 1461", "text": ""}
{"id": "1362241", "revid": "124123", "url": "https://it.wikipedia.org/wiki?curid=1362241", "title": "Nati nel 1468", "text": ""}
{"id": "1362242", "revid": "124123", "url": "https://it.wikipedia.org/wiki?curid=1362242", "title": "Morti nel 1468", "text": ""}
{"id": "1362244", "revid": "339392", "url": "https://it.wikipedia.org/wiki?curid=1362244", "title": "Discoteca di stato", "text": ""}
{"id": "1362250", "revid": "76963", "url": "https://it.wikipedia.org/wiki?curid=1362250", "title": "Karl Hardman", "text": "Deve la sua fortuna al film \"La notte dei morti viventi\" del 1968 di George A. Romero, del quale fu produttore, truccatore, compositore ed attore nel ruolo di Harry Cooper.\nHartman \u00e8 nato a Pittsburgh, in Pennsylvania. Prima di entrare nel mondo del cinema \u00e8 stato un giornalista radiofonico. La sua ultima apparizione nel grande schermo risale al 1996 nell'horror B-movie \"Santa Claws\".\n\u00c8 morto il 22 settembre 2007 a 80 anni di cancro del pancreas.."}
{"id": "1362253", "revid": "767487", "url": "https://it.wikipedia.org/wiki?curid=1362253", "title": "Pierino il fichissimo", "text": "Pierino il fichissimo \u00e8 una pellicola del 1981 diretto da Alessandro Metz, facente parte del filone dei \"film barzelletta\" in voga in quell'anno, il primo \"apocrifo\" della serie \"Pierino\", ovvero non interpretato da Alvaro Vitali.\nTrama.\nL'intreccio fa da contenitore alle arcinote marachelle d'un Pierino fin tanto cresciuto, ovvero la vendita d'una vecchia osteria a degli improbabili sceicchi arabi, intento che sfuma sgradevolmente nel finale. Fanno da contorno un carabiniere, protagonista e vittima delle famosissime barzellette sull'Arma, e una svenevole e procace fidanzata."}
{"id": "1362254", "revid": "228587", "url": "https://it.wikipedia.org/wiki?curid=1362254", "title": "Scelta multipla", "text": "Le domande a risposta multipla sono una forma di domande di valutazione per le quali chi risponde deve selezionare una o pi\u00f9 risposte da una lista data.\nQuesto tipo di domande viene usato nei test per l'educazione, nelle elezioni (bisogna scegliere tra pi\u00f9 candidati, partiti), nelle ricerche di mercato e in molti altri campi.\nLa creazione delle domande a risposta multipla \u00e8 attribuita a Frederick J. Kelly nel 1914 alla Kansas University.\nUno dei primi utilizzi delle suddette domande fu per stimare la potenzialit\u00e0 delle reclute militari della prima guerra mondiale. Coloro che scrivono i test hanno spesso una preparazione nella tassonomia di Bloom.\nVantaggi.\nCi sono molti vantaggi nello stile delle domande a risposta multipla. Se gli autori delle domande sono ben preparati e la qualit\u00e0 delle domande \u00e8 assicurata, allora la struttura sar\u00e0 sicuramente efficace. \u00c8 stato provato che, se gli studenti vengono istruiti sul funzionamento delle domande a risposta multipla e il mito che circonda il tipo di valutazione viene distrutto, allora avranno risultati migliori nel test. Molti hanno espresso il giudizio secondo il quale la credibilit\u00e0 dei test sta nel fatto che ci siano pi\u00f9 voci (risposte) da scegliere, e con una buona campionatura e cura dei casi specifici la credibilit\u00e0 potrebbe essere anche maggiore.\nLe domande a risposta multipla spesso richiedono meno tempo, rispetto alle domande a risposta aperta, per gestire una data quantit\u00e0 di materiale. Un'efficienza ancora maggiore si pu\u00f2 ottenere utilizzando un software per la consegna on-line dell'esame. Le domande a risposta multipla si prestano allo sviluppo di elementi obiettivi di valutazione; tuttavia, senza un'adeguata preparazione da parte dell'autore, le domande possono risultare soggettive per natura. Poich\u00e9 questo stile di test non richiede che un insegnante assegni un voto alle risposte date, chi fa il test \u00e8 valutato semplicemente sulla base delle sue scelte, rendendo meno probabile che un pregiudizio (\"bias\") insegnante-studente influenzi i risultati. Infine, se coloro che fanno i test sono informati su come usare i fogli da contrassegnare e/o le caselle da spuntare negli esami on line si pu\u00f2 fare affidamento sulla chiarezza delle loro risposte.\nSvantaggi.\nI test a risposta multipla hanno effettivamente degli svantaggi. Uno di questi \u00e8 l'ambiguit\u00e0: non riuscire a interpretare l'informazione nel modo in cui intendeva l'autore del test pu\u00f2 dare come risultato una risposta \"sbagliata\", anche se la risposta di chi fa il test \u00e8 potenzialmente valida. Per descrivere questo scenario \u00e8 stato utilizzato il termine \"congettura multipla\" (\"multiple guess\"), perch\u00e9 chi fa il test potrebbe tentare di indovinare piuttosto che determinare la risposta corretta. Viceversa, un test a risposta libera permette a chi lo affronta di portare argomentazioni a sostegno del suo punto di vista e potenzialmente di ottenere credito. \nInoltre, anche se uno studente ha una qualche conoscenza dell'argomento di una domanda, se seleziona la risposta sbagliata non ottiene alcun credito per il fatto che conosce quelle informazioni. Tuttavia, le domande a risposta libera possono consentire a coloro che sostengono la prova di dimostrare la loro comprensione della materia e di ottenere un parziale credito. Infine, chi affronta il test potrebbe essere in grado di scartare delle risposte perch\u00e9 inverosimili. In alcuni casi pu\u00f2 anche verificare singolarmente ogni risposta, specialmente quando si tratta di matematica, aumentando in tal modo la possibilit\u00e0 di fornire una risposta corretta senza effettivamente conoscere l'argomento. D'altro canto, specialmente nei test di matematica, alcune risposte sono incluse per incoraggiare effettivamente chi fa il test a scartare le risposte stesse in modo logico. Un esempio sarebbe di proporre l'equazione formula_1 e di chiedere a che cosa equivale formula_2. Chi svolge il test dovrebbe essere in grado di eliminare tutte le risposte rappresentate da un numero negativo.\nL'uso delle domande a risposta multipla in certi campi educativi \u00e8 a volte contestato, a causa di alcuni degli aspetti negativi, sia effettivi che percepiti, ma la formula rimane popolare per la sua utilit\u00e0 e la sua efficienza in termini di costo.\nUn altro svantaggio degli esami a risposta multipla \u00e8 che uno studente incapace di rispondere ad una particolare domanda pu\u00f2 semplicemente scegliere una risposta a caso e avere ancora la possibilit\u00e0 di ottenere un voto per essa. Si sa che gli studenti che non hanno pi\u00f9 tempo a disposizione danno a tutte le domande rimanenti risposte a caso nella speranza di farne almeno qualcuna giusta. Alcuni esami, come la Gara australiana di matematica (\"Australian Mathematics Competition\"), adottano sistemi per vanificare questa possibilit\u00e0, in questo caso rendendo pi\u00f9 vantaggioso non dare una risposta che darne una sbagliata.\nComunque lo svantaggio maggiore riscontrato nella pratica sta nel fatto che \u00e8 uno dei tipi di prova pi\u00f9 facili da copiare, vanificando in alcuni casi la sua praticabilit\u00e0.\nStruttura.\nUna domanda a scelta multipla del tipo basato sulla conoscenza effettiva consiste di due parti: la domanda e le opzioni di risposta. Per contrasto, una domanda a scelta multipla del tipo basato sulla conoscenza applicata consta di tre parti: la radice, la domanda d'apertura e le opzioni di risposta. La radice pu\u00f2 essere una vignetta o una descrizione dettagliata che contiene pi\u00f9 elementi. La sua lunghezza \u00e8 quella necessaria ad assicurare la massima validit\u00e0 ed autenticit\u00e0 al problema in discussione. La domanda d'apertura descrive cosa deve fare colui che sostiene l'esame. \nPer esempio in un test medico la domanda d'apertura potrebbe essere \"Qual \u00e8 la diagnosi pi\u00f9 probabile?\" oppure \"Quale agente patogeno \u00e8 pi\u00f9 probabile che sia la causa di una malattia?\".\nEsempi.\nData l'equazione formula_3, stabilire il valore di \"x\".&lt;br&gt;A) 4&lt;br&gt;B) 10&lt;br&gt;C) 0.5&lt;br&gt;D) 1.5&lt;br&gt;E) 8&lt;br&gt;\nQual \u00e8 la superpotenza dell'informatica in India?&lt;br&gt;A) Bangalore &lt;br&gt;B) Mumbai&lt;br&gt;C) Mysore&lt;br&gt;D) Chennai"}
{"id": "1362256", "revid": "110157", "url": "https://it.wikipedia.org/wiki?curid=1362256", "title": "Veikkausliiga 2007", "text": "La Veikkausliiga 2007 fu la novantottesima edizione della massima serie del campionato finlandese di calcio, la diciottesima come Veikkausliiga. Il campionato, iniziato il 21 aprile e terminato il 27 ottobre, con il formato a girone unico e composto da quattordici squadre, venne vinto dal Tampere United per la seconda edizione consecutiva. Capocannoniere del torneo fu Rafael, calciatore del Lahti, con 14 reti realizzate.\nStagione.\nNovit\u00e0.\nDalla Veikkausliiga 2006 venne retrocesso il KuPS, mentre dalla Ykk\u00f6nen vennero promossi il Viikingit e l'Oulu.\nFormula.\nLe quattordici squadre si affrontavano due volte nel corso del campionato, per un totale di 26 giornate. La prima classificata era decretata campione di Finlandia e veniva ammessa alla UEFA Champions League 2008-2009. La seconda classificata veniva ammessa alla Coppa UEFA 2008-2009. Se la vincitrice della Suomen Cup, ammessa alla Coppa UEFA 2008-2009, si classificava al secondo posto, anche la terza classificata veniva ammessa alla Coppa UEFA. L'ultima classificata veniva retrocessa direttamente in Ykk\u00f6nen, mentre la tredicesima classificata affrontava la seconda classificata in Ykk\u00f6nen in uno spareggio promozione/retrocessione.\nClassifica finale.\nLegenda:\nNote:"}
{"id": "1362261", "revid": "148107", "url": "https://it.wikipedia.org/wiki?curid=1362261", "title": "Autofunzioni del momento angolare", "text": "In meccanica quantistica, le autofunzioni del momento angolare sono le autofunzioni che rappresentano gli autostati dell'operatore momento angolare nella base della posizione.\nAutofunzioni di Lz.\nConsiderata la componente formula_1 del momento angolare:\nrisolvendo l'equazione agli autovalori:\nRiscriviamo l'operatore formula_1 in coordinate sferiche:\nAllora le derivate parziali diventano:\nL'operatore formula_1 diventa:\nL'equazione agli autovalori per formula_1 diventa (formula_10 dipende solo da formula_11):\nquesta \u00e8 un'equazione differenziale al primo ordine, con soluzione generale:\nNon resta che trovare il valore della costante, che deve essere tale che:\nda cui:\nPer cui l'autofunzione di formula_1 \u00e8 in definitiva:\nLe espressioni di formula_18 ed formula_19 sono:\novviamente non vi \u00e8 nessun motivo particolare per scegliere la componente formula_1, ma visto che una rotazione degli assi nello spazio non modifica lo stato quantistico, possiamo sempre immaginare di porci con l'asse formula_22 in modo tale che il momento angolare abbia proiezione su formula_22.\nAutofunzioni di L2.\nRiscriviamo il momento angolare (quadrato) formula_24 in coordinate polari sferiche:\ne gli operatori di scala sempre in coordinate polari sferiche:\nSappiamo che l'autofunzione \u00e8 simultanea di formula_24 e formula_1. Abbiamo trovato la soluzione di formula_1. Esprimiamo l'autofunzione completa con:\ndove si \u00e8 sostituita la soluzione per formula_1. Ci resta da determinare formula_32, che dipende solo dall'angolo formula_33. Per fare ci\u00f2 cerchiamo la soluzione dell'equazione agli autovalori, ricordando che gli autovalori del momento angolare orbitale sono formula_34: \nEsplicitiamo la soluzione per formula_36 trovata sopra:\nquindi eseguendo la derivata seconda sull'esponenziale al primo membro e semplificando formula_38:\nFacciamo un cambio di variabile esprimendo tutto in termini di formula_40:\nquindi:\nPer formula_43 questa equazione \u00e8 quella di Liouville:\ncon soluzione:\nLa soluzione formula_46 \u00e8:\ndove \"C\" \u00e8 una costante di normalizzazione.\nArmoniche sferiche.\nAbbiamo quindi trovato che l'autofunzione del momento angolare formula_24 e della sua componente formula_1 (\u00e8 simultanea perch\u00e9 formula_50) pu\u00f2 essere espressa:\ndove:\ne\ndove inglobiamo le costanti di normalizzazione nel fattore \"C\". Quindi la soluzione completa \u00e8 data:\nqueste soluzioni sono ben note alla fisica matematica e si chiamano armoniche sferiche, che dipendono ovviamente dai valori di formula_55 ed formula_56. Le armoniche sferiche hanno importanti propriet\u00e0 di parit\u00e0, tra le quali:\nche ha un diretto significato fisico, essa rappresenta l'inversione spaziale delle coordinate polari sferiche."}
{"id": "1362270", "revid": "124123", "url": "https://it.wikipedia.org/wiki?curid=1362270", "title": "Nati nel 1487", "text": ""}
{"id": "1362285", "revid": "124853774", "url": "https://it.wikipedia.org/wiki?curid=1362285", "title": "Stazione di Mercato San Severino", "text": "La stazione di Mercato San Severino \u00e8 la principale stazione ferroviaria del comune di Mercato San Severino; \u00e8 posta al termine del tronco comune alle linee Cancello-Avellino e Nocera Inferiore-Mercato San Severino, ed \u00e8 capolinea della linea per Salerno.\nStoria.\nLa stazione di Mercato San Severino venne inaugurata insieme ad un tronco della ferrovia per Avellino nel 1861, mentre nel 1902 la stazione viene raggiunta dalla nuova linea per Salerno: \u00e8 proprio in questo periodo che Mercato San Severino si trasforma da semplice fermata in stazione vera e propria, per accogliere l'interscambio tra le diverse linee. Vengono infatti aggiunti nuovi binari ed aperti uno scalo merci, diversi magazzini ed un deposito locomotive.\nIl terremoto dell'Irpinia del 1980 danneggi\u00f2 seriamente la stazione, comportandone la ricostruzione del fabbricato viaggiatori.\nStrutture e impianti.\nLa stazione dispone di un fabbricato viaggiatori costruito agli inizi degli anni ottanta.\nSi contano 3 binari passanti per il servizio passeggeri, muniti di banchina e collegati con sottopassaggio. A questi si affiancano altri 3 binari passanti pi\u00f9 qualche tronco per il servizio merci, anche se questo non viene pi\u00f9 effettuato. Anche il fabbricato merci infatti \u00e8 abbandonato.\nLe linee che confluiscono nella stazione di Mercato San Severino non sono elettrificate e sono a binario unico.\nMovimento.\nNella stazione, dove fermano tutti i treni, oltre alle destinazioni per Nocera Inferiore e Salerno e in passato vi erano convogli per Napoli, Sarno, per Avellino e per Benevento e inoltre un unico interregionale per Roma Termini.\n\u00c8 anche attivo un autoservizio sostitutivo di Trenitalia che dalla stazione di Mercato San Severino arriva fino a quella di Napoli Centrale, sia all'andata che al ritorno. Sono presenti inoltre autoservizi sostitutivi per Caserta, per Avellino e per Benevento.\nServizi.\nLa stazione, che RFI classifica nella categoria \"silver\", dispone di:\nCollegamenti esterni.\nStoria e immagini della stazione di Mercato San Severino"}
{"id": "1362287", "revid": "767487", "url": "https://it.wikipedia.org/wiki?curid=1362287", "title": "Amori miei", "text": "Amori miei \u00e8 un film del 1978 diretto da Steno, trasposizione cinematografica dell'omonima opera teatrale (1975) di Iaia Fiastri, in cui i ruoli dei protagonista erano di Ornella Vanoni, Duilio Del Prete e Gianrico Tedeschi.\nTrama.\nAnna \u00e8 sposata con Marco, che la trascura nonostante lei lo ami profondamente. Decide cos\u00ec di trovarsi un altro marito e, all'insaputa di Marco, sposa Antonio, un professore di psicologia ignaro di tutto. Con la scusa di avere impegni di lavoro trascorre il suo tempo alternativamente con l'uno e con l'altro marito, e le cose sembrano funzionare. Un giorno per\u00f2 scopre di essere incinta, e non riesce a stabilire di chi sia il bambino. Informa quindi sia Marco che Antonio della propria gravidanza, e decide di fare in modo che i due uomini si conoscano e diventino amici (ma all'insaputa di essere sposati alla stessa donna), cos\u00ec da poter poi farli convivere serenamente insieme a lei e ai bambini.\nProduzione.\nCommedia sofisticata dalla trama semplice ma con una sceneggiatura piuttosto solida, dove la bigamia viene rappresentata non dall'uomo bens\u00ec dalla donna. Girato a Roma, fu uno degli ultimi film diretti da Steno; il cast presenta un sardonico Dorelli, un Salerno perfetto nella sua parte, la Vitti carismatica e scatenata e una Fenech in un ruolo marginale. Alcuni caratteri della vicenda vennero ripresi poi nel 1981 nella pellicola \"Nudo di donna\".\nDistribuzione.\nIl film venne distribuito nelle sale cinematografiche italiane dalla Cineriz il 21 dicembre 1978."}
{"id": "1362290", "revid": "1564499", "url": "https://it.wikipedia.org/wiki?curid=1362290", "title": "Marina di Andrano", "text": "Marina di Andrano (detta Feronzo) \u00e8 la localit\u00e0 costiera del Comune di Andrano facente parte della Provincia di Lecce.\nDall'ottobre 2006, la zona della costa non urbanizzata rientra nel Parco Costa Otranto - Santa Maria di Leuca e Bosco di Tricase, istituito dalla Regione Puglia allo scopo di salvaguardare la costa orientale del Salento, ricca di beni architettonici e di specie floreali e faunistiche.\nCaratteristiche e luoghi di interesse.\nLa Marina di Andrano, estesa per circa 3 km di costa (prevalentemente scogliera) sul versante adriatico della penisola salentina, comprende la zona denominata \"Torre\" e la zona denominata \"Botte\". \nLe due zone sono collegate dal \"Lungomare delle Agavi\", un percorso a ridosso del mare, progettato nei primi anni \u201880 e inaugurato nel giugno del 2001 e cos\u00ec chiamato per le numerose piante di agavi presenti lungo tutto il suo percorso.\nLa zona Torre presenta due punti di balneazione particolarmente attrattivi: la spiaggia della \"Grotta Verde\" (cavit\u00e0 marina che riflettendo la luce del sole nel mare, le dona un colore smeraldo, da cui il nome) e la spiaggia nota come \"Fiume\" (cos\u00ec chiamato per la presenza di sorgenti di acqua dolce e in passato utilizzato come porticciolo per il riparo di piccole imbarcazioni).\nLa zona Botte, invece, comprende la spiaggia omonima della \"Botte\" oltre al caratteristico porticciolo, cavato tra la roccia per dare riparo a piccole imbarcazioni da pesca e da diporto.\nDurante la stagione estiva, le spiagge della Marina di Andrano sono frequentate dagli abitanti di Andrano e dei paesi limitrofi, ma soprattutto da turisti italiani e stranieri delle vicine localit\u00e0 turistiche di Castro, Santa Cesarea Terme e Tricase Porto, per via della facilit\u00e0 d\u2019accesso. Infatti, da qualche anno \u00e8 anche un punto di riferimento per diversamente abili, con un lido nella zona Botte realizzato appositamente per la loro accoglienza.\nDi notevole importanza paesaggistica \u00e8 il \"Belvedere Madonna del Lattarico\", da cui \u00e8 possibile godere di un ampio panorama della costa, e dove \u00e8 possibile visitare una cripta bizantina e una chiesa a forma di chiglia di nave, oltre a numerose paiare.\nTorre Porto di Ripa.\nNella localit\u00e0 \u00e8 presente una torre di avvistamento del XV secolo denominata Torre Porto di Ripa o semplicemente Torre Di Andrano. Di essa ne resta solo quella parte che un tempo ne era la cisterna. Comunicava visivamente con Torre Capo Lupo a nord e con Torre del Sasso a sud."}
{"id": "1362297", "revid": "767487", "url": "https://it.wikipedia.org/wiki?curid=1362297", "title": "Provincia di Moxos", "text": "Moxos \u00e8 una provincia boliviana nel dipartimento di Beni, composta dal solo comune capoluogo San Ignacio de Moxos.\nGeografia.\nIl territorio \u00e8 quasi completamente pianeggiante ed occupato da una vasta savana tropicale. Nel settore meridionale la savana scompare per far posto alla foresta.\nSociet\u00e0.\nEvoluzione demografica.\nLa popolazione \u00e8 composta principalmente da indigeni moje\u00f1os, di lingua arawak, e da popolazioni meticcie."}
{"id": "1362299", "revid": "4175", "url": "https://it.wikipedia.org/wiki?curid=1362299", "title": "Tafea Football Club", "text": "Il Tafea Football Club \u00e8 una societ\u00e0 calcistica di Port Vila, capitale di Vanuatu. I suoi colori sociali sono il rosso e il blu.\nDa quando la Federazione calcistica di Vanuatu organizza il campionato nazionale di calcio (1994) il Tafea ha vinto 15 delle 19 edizioni disputate. Con 15 vittorie consecutive il Tafea FC detiene il record del mondo di vittorie consecutive del proprio campionato.\nRecord.\nCon 15 vittorie \u00e8 la squadra con il maggior numero di titoli nazionali vinti consecutivamente."}
{"id": "1362305", "revid": "793215", "url": "https://it.wikipedia.org/wiki?curid=1362305", "title": "Rossana Martini", "text": "Biografia.\nDopo aver conquistato il primo titolo di Miss Italia a Stresa, dopo un testa a testa con Silvana Pampanini che suscit\u00f2 notevoli polemiche, nel 1948 esord\u00ec nel cinema in \"I contrabbandieri del mare\" diretto da Roberto Bianchi Montero.\nSeguirono altre partecipazioni in film di scarso rilievo, ad eccezione di \"Le bellissime gambe di Sabrina\" del 1958 diretto da Camillo Mastrocinque, in cui diede vita a un personaggio di rilievo, dimostrando buone doti d'attrice. Si spos\u00f2 con l'attore Nino Crisman."}
{"id": "1362318", "revid": "125137456", "url": "https://it.wikipedia.org/wiki?curid=1362318", "title": "Hern\u00e1n Medford", "text": "Carriera.\nCalciatore.\nClub.\nCome giocatore ha cominciato la sua carriera in Costa Rica nel Sagrada Familia nel 1986, per poi passare al Deportivo Saprissa, dove ha giocato fino al 1990, vincendo tre Campionati nazionali.\nNel 1991 si \u00e8 trasferito in Europa Croazia alla . Terminata l'esperienza croata ha continuato l'esperienza europea trasferendosi prima in Austria nel Rapid Vienna e poi in Spagna nel Rayo Vallecano.\nL'ultima sua esperienza in Europa \u00e8 stata in Italia nel (Serie A 1992-93) ed \u00e8 stata negativa in quanto, nonostante la presenza di Zden\u011bk Zeman sulla panchina dei pugliesi, ha segnato solo 1 rete in 12 partite (ovvero in una sconfitta per 4-1 contro il Brescia).\nHa concluso la sua carriera da calciatore in Messico, dove ha giocato nel Pachuca, Le\u00f3n e Necaxa. Il Pachuca ha deciso di ritirare il numero 17 di Medford, dopo la realizzazione del suo centesimo gol.\nNazionale.\nCon la nazionale nel 1985 ha partecipato al Mondiale Under-16 tenutosi in Cina, il primo torneo mondiale di calcio per il suo paese, in questa occasione Medford ha realizzato il primo gol della Costa Rica in competizioni mondiali. Medford ha partecipato anche a due campionati mondiali: Italia 1990 e Giappone-Corea del 2002. Ai Mondiali 1990 ha realizzato la rete decisiva, all'88\u00ba minuto, contro la , rete che ha consentito alla Costa Rica di accedere agli ottavi di finale, alla prima partecipazione della Costa Rica ad un Mondiale. Durante le qualificazioni per i Mondiali 2002 Medford \u00e8 poi diventato il primo costaricano a giocare in due edizioni della Coppa del Mondo. Nel girone di qualificazione Medford \u00e8 stato autore del gol-partita con cui la Costa Rica ha inflitto al Messico la sua prima sconfitta interna nelle qualificazioni mondiali.\nAllenatore.\nDopo il suo ritiro da calciatore, nel 2003 ha cominciato la sua carriera da allenatore. Ha guidato con grande successo il Deportivo Saprissa, con cui ha vinto due Campionati nazionali, Copa Interclubes UNCAF e la CONCACAF Champions' Cup, concedendo al Deportivo Saprissa il diritto alla partecipazione al Mondiale per club FIFA (Toyota Cup) in Giappone, nel dicembre 2005, in cui il Saprissa si \u00e8 classificato terzo, perdendo unicamente dal Liverpool campione d'Europa.\nNel 2006 \u00e8 stato nominato migliore allenatore della CONCACAF.\nIl 30 ottobre 2006 viene nominato nuovo allenatore della Nazionale costaricana prendendo il posto di Alexandre Guimar\u00e3es dimessosi dalla guida della Nazionale dopo il fallimentare Mondiale 2006 in Germania. Medford si farebbe carico della selezione costaricana fino al Mondiale 2010 in Sudafrica, tuttavia il 28 giugno 2008 viene esonerato dall'incarico dopo una sorprendente riunione convocata dal Comitato Esecutivo della FEDEFUTBOL. Il 18 dicembre 2008 viene nominato nuovo allenatore del Le\u00f3n. A causa di un anonimo rendimento (in cinque partite una sola vittoria) nel febbraio 2009 viene sollevato dall'incarico. Il 16 dicembre 2009 viene nominato nuovo tecnico del Liberia M\u00eda.\nNel luglio 2014 viene nominato CT della Nazionale honduregna."}
{"id": "1362323", "revid": "122436364", "url": "https://it.wikipedia.org/wiki?curid=1362323", "title": "ISOFIX", "text": "ISOFIX (conosciuto come LATCH, \"Lower Anchors and Tethers for CHildren\" negli USA) \u00e8 lo standard ISO 13216, riguardante il sistema di fissaggio per i sistemi di ritenuta per bambini del gruppo 1\nDescrizione.\nIn Europa la norma UNI EN 14988 disciplina i requisiti di sicurezza per i seggiolini per auto e dei seggioloni.\nDefinisce i punti di attacco standard che devono essere inclusi nelle autovetture permettendo a seggiolini appositi di essere agganciati velocemente ed in modo sicuro.\nIsofix \u00e8 un'alternativa migliore al fissaggio dei seggiolini con le cinture di sicurezza in quanto assicura che il fissaggio del seggiolino avvenga correttamente tramite apposite segnalazioni visive. Statisticamente \u00e8 stato osservato che il fissaggio del seggiolino tramite cinture di sicurezza avviene in modo scorretto nell'80% dei casi.\nI seggiolini sono fissati in alto (un aggancio) ed in basso (due). L'insieme dei tre agganci \u00e8 obbligatorio per le vetture nuove negli USA dal settembre 2002.\nI produttori di auto in Europa hanno denominato questo tipo di aggancio Isofix universale per distinguerlo dalla precedente versione detta Isofix semi-universale.\nL'Isofix semi-universale impiega due ancoraggi alla base del sedile proprio come l'Isofix universale, ma anzich\u00e9 avere un ulteriore aggancio in alto, comunemente detto top-tether, utilizza un ulteriore componente, la cosiddetta gamba, che si aggancia alla base del seggiolino e va a contatto con il pavimento dell'auto.\nFanno eccezione alcuni modelli di Isofix semi-universale, che al posto del top-tether utilizzano le cinture di sicurezza per i passeggeri.\nNon \u00e8 possibile montare un seggiolino Isofix universale su un'auto dotata di aggancio Isofix semi-universale, ovvero sprovvista dell'aggancio superiore, detto top-tether.\nViceversa \u00e8 possibile montare un seggiolino Isofix semi-universale su un'auto dotata di aggancio Isofix universale, salvo controindicazioni del costruttore.\nI seggiolino di tipo Isofix universale che non siano stati correttamente fissati utilizzando tutti e tre i punti di ancoraggio e i seggiolini di tipo Isofix semi-universale agganciati solamente tramite i due attacchi alla base del sedile, sono a rischio di ribaltamento in caso di incidente."}
{"id": "1362325", "revid": "1543377", "url": "https://it.wikipedia.org/wiki?curid=1362325", "title": "Eruditi bizantini nel Rinascimento", "text": "Durante il declino dell'Impero bizantino (1204-1453), e principalmente dopo la caduta di Costantinopoli nel 1453 e fino al XVI secolo, molti dotti bizantini si spostarono in diverse importanti citt\u00e0 dell'Europa occidentale; questo fenomeno storico \u00e8 considerato da molti studiosi moderni come un fattore cruciale per la rinascita degli studi delle arti e delle scienze greche e romane in Occidente, e quindi per la formazione dei caratteri tipici prima dell'Umanesimo e poi del Rinascimento. \nStoria.\nInvertendo il flusso che vedeva gli eruditi italiani (come Giovanni Aurispa) recarsi in Oriente per motivi di studio, i bizantini che - con l'indebolimento ed il crollo dell'Impero romano d'Oriente - arrivarono in Europa occidentale coltivavano interessi culturali diversi e multiformi: tra di essi vi erano ad esempio grammatici, poeti, stampatori, musicisti, architetti, filosofi, scienziati, politici e teologi. Questi eruditi diventarono molto importanti per la diffusione della conoscenza della lingua greca in Europa occidentale, da loro insegnata all'interno delle Universit\u00e0 o privatamente. \nAccanto al patrimonio di conoscenza diretta, ebbero un ruolo centrale anche le ricche raccolte di testi greci che attraverso i dotti bizantini giunsero in Europa, testi che vennero copiati, e successivamente all'invenzione della stampa, diffusi in tutta Europa. Attorno al 1500 a Venezia vi era una comunit\u00e0 bizantina di circa 5.000 persone, la seconda maggiore tra quelle delle grandi citt\u00e0 europee dopo Firenze. Inoltre la repubblica di Venezia dominava Creta e la Dalmazia, dove molti eruditi bizantini cercarono rifugio in seguito alle sanguinose vicende connesse al crollo dell'impero. Creta divenne il centro di cultura bizantina pi\u00f9 importante al mondo dopo che nel 1460 il despotato della Morea cadde nelle mani degli Ottomani, come dimostra la nascita della scuola cretese della icona-pittura.\nLista di eruditi bizantini.\nAccanto al nome vi sono le principali citt\u00e0 in cui \u00e8 documentata l'attivit\u00e0."}
{"id": "1362326", "revid": "718859", "url": "https://it.wikipedia.org/wiki?curid=1362326", "title": "Dichiarazione sulla razza (UNESCO 1950)", "text": "La \u00abDichiarazione sulla razza\u00bb \u00e8 un documento dell'UNESCO approvato a Parigi nel 1950. \u00c8 considerato il primo ad aver negato ufficialmente la correlazione tra la differenza fenotipica nelle razze umane e la differenza nelle caratteristiche psicologiche, intellettive e comportamentali:"}
{"id": "1362327", "revid": "121191881", "url": "https://it.wikipedia.org/wiki?curid=1362327", "title": "Alessandro Metz", "text": "Biografia.\nFiglio di Vittorio, Alessandro Metz inizia la propria carriera in qualit\u00e0 di aiuto regista intorno alla seconda met\u00e0 degli anni cinquanta, ma \u00e8 solo nel decennio successivo che il suo operato segue una certa continuit\u00e0. \nNegli anni sessanta Alessandro Metz inizia a lavorare per diversi registi con il quale instaura diversi sodalizi artistici che lo portano ad essere presente in diversi film diretti da Mariano Laurenti, Michele Massimo Tarantini e da Castellano e Pipolo; nella prima met\u00e0 degli anni ottanta il regista dirige anche due film di scarso richiamo di cui uno appartenente alla serie apocrifa di Pierino. \nForse deluso dalle aspettative della regia e nonostante la promozione al rango, Alessandro Metz retrocede a questa qualifica dopo il secondo lungometraggio cinematografico, lavorando negli ultimi anni lavorativi maggiormente con i registi Castellano e Pipolo."}
{"id": "1362329", "revid": "97035499", "url": "https://it.wikipedia.org/wiki?curid=1362329", "title": "Letterati", "text": ""}
{"id": "1362331", "revid": "93685", "url": "https://it.wikipedia.org/wiki?curid=1362331", "title": "Stampatori", "text": ""}
{"id": "1362332", "revid": "28406", "url": "https://it.wikipedia.org/wiki?curid=1362332", "title": "Accademici", "text": ""}
{"id": "1362333", "revid": "36426", "url": "https://it.wikipedia.org/wiki?curid=1362333", "title": "Artisti", "text": ""}
{"id": "1362334", "revid": "219110", "url": "https://it.wikipedia.org/wiki?curid=1362334", "title": "ISO/IEC 646", "text": "ISO/IEC 646 \u00e8 uno standard che dal 1972 specifica un codice caratteri a 7 bit dal quale derivano vari standard nazionali. Il pi\u00f9 conosciuto \u00e8 l'US ASCII o ASCII ristretto. Il nome \u00e8 dovuto alle organizzazioni ISO, International Organization for Standardization, ed IEC, International Electrotechnical Commission.\nIn realt\u00e0 usa 8 bit per la codifica dove il pi\u00f9 significativo \u00e8 sempre posto uguale a 0.\nI primi 32 caratteri codificati sono caratteri di controllo (cio\u00e8 non rappresentano simboli stampabili ma funzioni da eseguire).\nOgni carattere quindi \u00e8 rappresentato univocamente da un numero binario da 00000000 a 01111111 (cio\u00e8 0-127 in decimale).\nLe cifre da 0 a 9 hanno tutte il primo nibble posto a 0011 mentre il secondo nibble corrisponde alla rappresentazione della cifra in binario cio\u00e8:\n0 = 0011 0000\n1 = 0011 0001\n2 = 0011 0010\n9 = 0011 1001\nLe lettere sono suddivise in maiuscole e minuscole. Per ciascun gruppo \u00e8 stato mantenuto l'ordine alfabetico (ad es. A + 1 = B, ecc.) e le lettere maiuscole precedono quelle minuscole. Dunque \u00e8 possibile effettuare confronti fra caratteri grazie al loro codice ASCII, anche se non \u00e8 comunque possibile un confronto del tipo a-Z in quanto Z precede a."}
{"id": "1362336", "revid": "1566286", "url": "https://it.wikipedia.org/wiki?curid=1362336", "title": "Paola Quattrini", "text": "Ha iniziato da attrice bambina per poi trasformarsi in interprete di commedie brillanti; ha in particolare recitato nelle commedie della ditta \u201cGarinei e Giovannini\u201d, oltre ad un reportorio che include \"pi\u00e8ce\" di Sartre, Pasolini e Tennessee Williams.\nBiografia.\nDebutt\u00f2 nel mondo dello spettacolo da bambina esordendo nel cinema a quattro anni nel film \"Il bacio di una morta\" di Guido Brignone, alla radio a otto anni in \"Cavallo a dondolo\" a fianco di Corrado, e in teatro a dieci anni ne \"Il potere e la gloria\" di Graham Greene, per la regia di Luigi Squarzina. \nPer tutti gli anni cinquanta ha un'intensa carriera di attrice bambina come interprete in oltre 15 film.Compare anche nel kolossal \"Quo vadis\" nei panni della bambina in lacrime salvata nell'incendio da Marco Vinicio.\nIn quegli stessi anni inizia la sua attivit\u00e0 nel doppiaggio, sua ad esempio la voce di Brigitte Fossey nel film \"Giochi proibiti\". Molti anni pi\u00f9 tardi dar\u00e0 la sua voce al personaggio di Daphne nella serie a cartoni animati \"Scooby-Doo\". Ha anche doppiato Lam\u00f9, protagonista della serie animata giapponese, nell'edizione italiana di un ciclo di episodi.\nHa interpretato sia commedie che film drammatici, come \"Panagulis vive\" (1982) di Giuseppe Ferrara. \u00c8 stata diretta da Vittorio Gassman in \"Di padre in figlio\" (1982), e con lo stesso Gassman ha recitato in uno dei suoi ultimi film: \"La bomba\" (1999). Per la televisione ha interpretato, negli anni settanta, alcuni sceneggiati di successo, fra cui \"I demoni\" (1972) e \"Puccini\" (1973). Nel decennio successivo ha condotto, con Johnny Dorelli, il variet\u00e0 \"Finalmente venerd\u00ec\" (1989).\nIn teatro ha lavorato soprattutto in commedie brillanti come \"Il gufo e la gattina\", al fianco di Walter Chiari, e \"Mi \u00e8 cascata una ragazza nel piatto\", al fianco di Domenico Modugno. \u00c8 stata inoltre protagonista di \"Se devi dire una bugia dilla grossa\", con Johnny Dorelli e \"Oggi \u00e8 gi\u00e0 domani\", ultima regia di Pietro Garinei al Teatro Sistina di Roma. Nel 1993 vinse il Nastro d'argento alla migliore attrice non protagonista per l'interpretazione di Lea in \"Fratelli e sorelle\" di Pupi Avati.\nNel 2003 il presidente della Repubblica Italiana Carlo Azeglio Ciampi le confer\u00ec l'onorificenza di Commendatore della Repubblica Italiana, per una vita dedicata al cinema, alla televisione e al teatro. Nel 2009 ha pubblicato il libro \"A.M.O.R.E.\", romanzo autobiografico edito da Simonelli Editore. \u00c8 stata sposata due volte ed \u00e8 madre di Selvaggia Quattrini, che ha intrapreso anch'essa la carriera di attrice."}
{"id": "1362338", "revid": "339392", "url": "https://it.wikipedia.org/wiki?curid=1362338", "title": "Tribalwars", "text": ""}
{"id": "1362355", "revid": "124123", "url": "https://it.wikipedia.org/wiki?curid=1362355", "title": "Morti nel 1531", "text": ""}
{"id": "1362385", "revid": "80598", "url": "https://it.wikipedia.org/wiki?curid=1362385", "title": "La sveglietta/La barchetta dell'ammuri", "text": "La sveglietta/La barchetta dell'ammuri \u00e8 il 4\u00b0 singolo di Domenico Modugno, pubblicato nel 1954.\nDescrizione.\nLa prima canzone ha avuto anche molte reinterpretazioni, come quella di Renato Carosone (con le tipiche vocine accelerate); fu inoltre re-incisa da Modugno in svariate occasioni, di cui due con il passaggio alla Fonit Cetra (una versione da solo con la chitarra ed una accompagnato dal gruppo).&lt;br&gt;Nel 1965 anche Topo Gigio ne incide una sua personale versione per l'album \"Le pi\u00f9 belle canzoni\".\nAnche questo singolo all'epoca ebbe un riscontro commerciale basso, quindi la versione originale di questo vinile \u00e8 molto rara.&lt;br&gt;Sempre nel 1954 queste due canzoni furono pubblicate insieme a quelle del 45 giri precedente \"La donna riccia/Lu pisce spada\" nell'EP A72V 0036.\nI brani.\nLa sveglietta.\nAllegra tarantella di una persona che ha comprato una sveglietta per 10.000 lire, ma non lo fa mai dormire perch\u00e9 suona molto presto, e che addirittura gli vuole bene, e che non pu\u00f2 mai lasciare.\nLa barchetta dell'ammuri.\nQuesta canzone \u00e8 interpretata dall'autore insieme alla futura moglie Franca Gandolfi; fu anche cantata da Modugno durante la trasmissione radiofonica \"Amuri...amuri...\" (trasmesso dal secondo canale radiofonico alle 22, in cui eseguiva una canzone in ogni puntata, proponendo brani che incider\u00e0 in seguito) e, pur non essendo mai stata reincisa dal cantante \u00e8 uno dei brani ai quali era pi\u00f9 legato, come ebbe modo di dichiarare (\u00abRicordo una canzoncina, incisa anche su disco e cantata in coppia con Franca. Si chiamava \"La barchetta dell'amore\", semplicissima ma carina: a volte le cose improvvisate sono le migliori. Allora ne potevo comporre anche dieci al giorno.&lt;br&gt;Nel 2005 la canzone \u00e8 stata stampata in cd, nella raccolta \"Domenico Modugno - Serie Platinum De Luxe\" edita dalla \"Butterfly\"."}
{"id": "1362387", "revid": "1543377", "url": "https://it.wikipedia.org/wiki?curid=1362387", "title": "Organismo di certificazione", "text": "L'Organismo di certificazione (spesso abbreviato con OdC) \u00e8 una organizzazione (legalmente costituita) che certifica la conformit\u00e0 dei sistemi di gestione o dei prodotti o del personale a specifiche norme di riferimento.\nUn Organismo di certificazione diviene un Organismo notificato nell'Unione europea quando ottiene, in generale a seguito di specifico accreditamento, l'abilitazione dell'Autorit\u00e0 governativa nazionale ad operare su almeno una Direttiva o Regolamento dell'Unione europea. \nLa notifica \u00e8 un atto formale di comunicazione alla Commissione europea (ed agli altri Stati membri dell'Unione) da parte delle autorit\u00e0 dello Stato membro della UE, cui l'organismo o il laboratorio appartengono, che consente a questi ultimi di essere riconosciuti dalle autorit\u00e0 degli altri Stati membri e ne permette l'inserimento nel database ufficiale NANDO (\"New Approach Notified and Designated Organisations\").\nIl contratto.\nIl processo di certificazione \u00e8 inquadrato attraverso un contratto tra le parti che ha come oggetto, appunto, l'erogazione del servizio di certificazione e il rilascio del relativo certificato di conformit\u00e0. Solitamente, il contratto \u00e8 su base triennale. Qualsiasi sia il tipo di certificazione, l'organismo di certificazione \u00e8 un fornitore le cui fatture sono pagate dall'organizzazione auditata e la trattativa \u00e8 una negoziazione commerciale di libero mercato. Gli auditor, invece, sono addetti che hanno un rapporto lavorativo di subordinazione o di prestazione d'opera con l'organismo di certificazione.\nTipi di certificazione.\nSistemi di gestione.\nL'Organismo di certificazione verifica che l'organizzazione operi conformemente ai requisiti degli standard gestionali in relazione a specifici aspetti, quali ad esempio:\nProdotto.\nL'Organismo di certificazione verifica che i prodotti messi in commercio siano conformi a norme specifiche emanate per ogni singolo prodotto. In maniera equivalente, esiste anche la certificazione dei prodotti intangibili ovvero i servizi. \nQuesto tipo di certificazione attesta, sulla base di verifiche ispettive ed eventuali campionamenti, che il produttore sia in grado di realizzare un bene (o un servizio) conforme a determinate caratteristiche specificate. La certificazione di prodotto riguarda anche le opere (strutture edili, impianti, edifici, strade, infrastrutture, progetti, ecc.) o i servizi (prodotti immateriali).\nDa alcuni anni, nella Comunit\u00e0 europea, ogni prodotto agroalimentare regolamentato, ovvero DOP, IGP, STG (vino, formaggio, salume, ecc.), cos\u00ec come quelli a \"marchio bio\" deve essere sottoposto ad un piano di controllo ben preciso, monitorato unicamente da Organismi di certificazione, ai sensi dei Regolamenti (CE) N. 509/2006, (CE) N. 510/2006, (CE) N. 834/2007, (CE) N. 491/2009; questi sono tipicamente enti specializzati nel settore agroalimentare.\nIn questo caso (marchi DOP/IGP/STG di prodotti agricoli, prodotti Bio) le direttive UE li designano nominalmente organismi di controllo. In Italia gli organismi sono autorizzati come enti di controllo dal Ministero delle politiche agricole alimentari e forestali (MiPAAF) ma solo se specificatamente accreditati da ACCREDIA secondo la norma ISO 17065.\nMarcatura CE.\nAl fine di consentire la libera circolazione dei prodotti sul mercato interno dell'Unione Europea, il Parlamento ed il Consiglio dell'Unione Europea hanno emesso Direttive e Regolamenti che disciplinano le modalit\u00e0 di controllo dei prodotti stessi all'origine, affidando la responsabilit\u00e0 al fabbricante e l'esecuzione di prove e controlli ad Organismi di certificazione e laboratori notificati.\nLa marcatura CE viene apposta dal fabbricante (o dall'importatore) del prodotto a seguito dell'esito positivo delle prove o dei controlli effettuati dall'organismo notificato e assicura che il prodotto rispetti i minimi di sicurezza per consentirne l'uso in uno qualunque degli Stati membri della UE senza essere sottoposto ad ulteriori controlli.\nLa marcatura CE non \u00e8 una sorta di certificazione (volontaria) di prodotto facoltativamente conseguibile. La marcatura CE \u00e8 un adempimento, a carico del fabbricante o dell'importatore UE, obbligatorio per legge e attiene a requisiti di sicurezza dell'utilizzatore: prestazioni e livello qualitativo del bene rientrano in un'eventuale certificazione di prodotto (questa si volontaria) che pu\u00f2 essere rilasciata solo da un organismo accreditato. Confondere queste due situazioni costituisce un falso e potrebbe essere sanzionato in sede civile e penale (o, per aziende certificate ISO 9001, motiverebbe l'apertura di una non conformit\u00e0 rispetto al regolamento di certificazione).\nPersonale.\nL'Organismo di certificazione verifica che il personale (persone fisiche) possieda caratteristiche di istruzione, esperienza, capacit\u00e0 e formazione (in una sola parola: le \"competenze\") idonee a svolgere determinate attivit\u00e0 professionali. Tra le professioni tra cui \u00e8 pi\u00f9 diffusa la certificazione vi sono quelle di auditor, saldatore, project manager, consulente/esperto di gestione aziendale, addetti agli impianti elettrici. Al termine dell'iter, un professionista, oltre a essere \"semplicemente\" \"qualificato\", sar\u00e0 anche \"certificato\".\nCon l'avvento in Italia del sistema dualistico delle professioni la certificazione del personale operante nelle professioni non regolamentate avr\u00e0 un nuovo impulso e uno sviluppo maggiore.\nIter di certificazione.\nLa certificazione, per un sistema di gestione, viene emessa a seguito di un audit (di certificazione) iniziale, preceduto da un esame della documentazione predisposta dall'azienda. L'audit iniziale viene solitamente eseguito in due fasi separate, denominate stage 1 e stage 2; la verifica di stage 1 (che normalmente si focalizza sull'esame documentale) verte sull'accertare le condizioni minime per poter proseguire (e relativi tempi) con la fase 2. Lo stage 2 deve (come le valutazioni di sorveglianza) sempre essere eseguito presso il sito. L'audit di stage 1 pu\u00f2 essere eseguito nuovamente, o meno, al rinnovo della certificazione o in caso di estensione della stessa. \nNel corso della valutazione vengono verificate le evidenze della gestione aziendale, anche tramite interviste al personale e osservazione dei processi aziendali. A seguito della valutazione, possono essere riscontrate delle anomalie (tecnicamente: non conformit\u00e0 in sigla NC) fra quanto attuato dell'organizzazione e la norma di riferimento e/o dalle procedure definite dall'organizzazione, a seguito delle quali l'organizzazione attua azioni volte a risolvere la non conformit\u00e0. In alcuni casi l'Organismo di certificazione pu\u00f2 decidere di eseguire una verifica supplementare per accertare l'effettivo superamento della non conformit\u00e0. Infatti, le non conformit\u00e0 sono solitamente classificate per gravit\u00e0 tra NC maggiori e NC minori. Esistono poi le cosiddette osservazioni che sono o proposte di miglioramento oppure piccole sbavature che non pregiudicano la conformit\u00e0 sostanziale di un determinato punto norma o attivit\u00e0.\nLe certificazioni di prodotto e del personale seguono invece iter diversi da caso a caso.\nSe previsto dalla norma tecnica di riferimento o dal disciplinare di certificazione, per la certificazione di prodotto possono essere prelevati campioni dei prodotti da certificare per sottoporli a prove in laboratorio, scelti o meno dall'organismo di certificazione.\nDopo la certificazione, l'Organismo di certificazione pianifica degli audit periodici di sorveglianza e, nel caso della certificazione di prodotto, prelievi di prodotti (normalmente annuali) per verificare il mantenimento della conformit\u00e0 alla norma. Anche nel corso delle verifiche di sorveglianza (solitamente annuali) possono essere riscontrate delle non conformit\u00e0 che l'organizzazione deve impegnarsi a risolvere. Nella maggior parte dei casi il mantenimento della certificazione prevede un periodico rinnovo (generalmente triennale, come nel caso dei sistemi di gestione) con una ripetizione dell'audit iniziale al fine di ri-certificare l'oggetto di certificazione (audit di rinnovo o re-audit). Esistono poi gli audit straordinari (anche detti audit di \"follow-up\") eseguiti qualora la o le non conformit\u00e0 rilevate (in gergo \"aperte\") fossero particolarmente gravi o numerose: in questi casi occorre effettuare una valutazione aggiuntiva, successiva all'audit che ha rilevato tali anomalie, onde poter \"chiudere\" le non conformit\u00e0.\nQuando la norma di riferimento cambia di edizione allora occorre eseguire l'audit di transizione (che materialmente pu\u00f2 essere eseguito anche durante un audit gi\u00e0 programmato oppure essere ad hoc). L'audit di estensione \u00e8, invece, un audit il cui obiettivo \u00e8 estendere la certificazione ad altri prodotti/servizi, sedi, processi/attivit\u00e0. Anche questo pu\u00f2 essere ad hoc oppure coincidere con uno gi\u00e0 programmato (rinnovo o sorveglianza).\nPoich\u00e9 la certificazione di una determinata organizzazione, o prodotto o persona, pu\u00f2 essere soggetta a pressioni (ad esempio commerciali), le attivit\u00e0 dell'Organismo di certificazione devono essere sorvegliate da un organo che rappresenti le parti interessate alla certificazione stessa, che decide, in maniera paritetica tra le parti, se l'OdC sia sufficientemente indipendente e rilasci certificazioni senza alcuna discriminazione o favoritismo indebito, tutelando cos\u00ec la credibilit\u00e0 delle certificazioni emesse. Questa ed altre caratteristiche di funzionamento degli Organismi di certificazione sono stabilite dalle norme di accreditamento sotto indicate.\nQualsiasi sia l'oggetto della certificazione, al termine dell'iter l'organismo rilascer\u00e0 un certificato di conformit\u00e0 (che preciser\u00e0 la norma rispetto alla quale si \u00e8 eseguito l'audit).\nTermini come \"visita\", \"ispezione\" (o \"ispettore\") seppur molto utilizzati nella pratica non sono corretti (i termini normati sono \"audit\", \"auditor\" o \"valutatore\").\nAudit da remoto.\nL'audit da remoto \u00e8 un audit svolto non presso il sito ma mediante teleconferenza. Metodo gi\u00e0 previsto e consentito dai regolamenti (usato soprattutto nel settore dei servizi), il ricorso all'audit da remoto ha avuto nel 2020 (a partire da marzo), in seguito alla Pandemia di COVID-19 e lockdown conseguente, un elevatissimo aumento. In questo periodo \u00e8 diventato di fatto l'unico modo per svolgere audit.\nAccreditamento.\nPer garantire l'omogeneit\u00e0 di comportamento e per la credibilit\u00e0 della certificazione, gli Organismi di certificazione devono operare secondo le indicazioni di specifiche norme:\nUn ente indipendente verifica il comportamento degli Organismi di certificazione e, quando accerta che operano in conformit\u00e0 alle norme di riferimento, accredita l'Organismo di certificazione, sorvegliandone il comportamento nel tempo. \nL'ente di accreditamento italiano \u00e8 ACCREDIA. \nL'accreditamento per la certificazione dell'etica sociale (SA 8000) \u00e8 concesso, a livello internazionale, da SAAS (Social Accountability Accreditaton Services), organismo indipendente collegato a SAI che \u00e8 invece proprietario della norma SA 8000.\nL'Organismo di certificazione non \u00e8 accreditato genericamente ma specificatamente. Questo significa che \u00e8 accreditato a rilasciare certificati di conformit\u00e0 solo rispetto a singole norme (o schemi di certificazione \u2013 cio\u00e8 protocolli specifici che definiscono nel dettaglio le regole della certificazione) e, contemporaneamente, solo in determinati settori o sotto\u2013settori (secondo la classificazione IAF). Tradizionalmente infatti, a parte gli enti pi\u00f9 grandi, che sono multinazionali a tutti gli effetti, il mercato degli organismi di certificazione si \u00e8 inizialmente sviluppato a partire da \"verticalizzazioni\" ovvero specializzazioni settoriali (navale, siderurgia, elettrico, meccanica, chimica, edile, agricoltura, servizi, ecc.) o territoriali, spesso come espressioni delle relative associazioni di categoria. Oppure, l'altra tipica genesi storica \u00e8 stata l'estensione a questo servizio sviluppata da enti riconosciuti per le omologazioni di determinati prodotti (in primis elettrico, navale, apparecchiature di misura legale/macchine).\nCome tra organizzazioni/persone certificate e organismi di certificazione esiste un contratto, cos\u00ec anche tra organismi di certificazione/laboratori accreditati ed ente di accreditamento esiste un accordo contrattuale rispetto al quale i soggetti accreditati pagano l'ente di accreditamento che rilascia un certificato di accreditamento ovvero di conformit\u00e0 rispetto alla norma e/o regolamento di accreditamento in oggetto.\nTra i diversi Organismi di certificazione e i diversi enti di accreditamento esistono accordi di mutuo riconoscimento, per assicurare riconoscibilit\u00e0 e validit\u00e0 delle certificazioni rilasciate, in genere in paesi diversi, tramite diversi accreditamenti.\nIl Regolamento europeo (CE) 765/2008 stabilisce norme riguardanti l\u2019organizzazione e il funzionamento dell\u2019accreditamento e definisce pertanto come funziona l\u2019accreditamento, utilizzato su base obbligatoria o volontaria, in relazione alla valutazione della conformit\u00e0, ma non impone una obbligatoriet\u00e0 dell'accreditamento per svolgere le attivit\u00e0 di certificazione, ispezione e prova. Ne consegue che l'accreditamento non \u00e8 di per s\u00e9 obbligatorio per svolgere la funzione di Organismo di certificazione e sono solo le singole disposizioni cogenti (le leggi, i decreti oppure i bandi di gara della pubblica amministrazione) che prescrivono che l'azienda, il prodotto, processo, servizio, la figura professionale siano certificati da un organismo accreditato.\nOltre tutto, prima di poter richiedere l'accreditamento in uno schema o in un settore preciso, l'organismo deve avere rilasciato un numero minimo di certificazioni che sono pertanto emesse fuori accreditamento. Ci\u00f2 \u00e8 dettato dai regolamenti di accreditamento ed \u00e8 un fatto del tutto fisiologico. Nei casi di certificazioni non accreditate il mercato e gli utilizzatori devono valutare il valore delle stesse sulla base dell'autorevolezza e reputazione dell'organizzazione che le ha rilasciate.\nAvvertenza.\nOltre alle certificazioni di cui sopra, sono comuni le certificazioni delle prove di laboratorio (esempio analisi chimico/fisiche) oppure quelle di taratura (della strumentazione di misura o dei materiali di riferimento). L'accreditamento che sovrintende tali certificazioni considera i laboratori, dal punto di vista \"gerarchico\", alla stregua degli organismi di certificazione, in quanto organismi rilascianti certificazioni che attestano determinate caratteristiche delle sostanze e materiali sottoposti a prova. L'ente che accredita i laboratori (sia prove che taratura) \u00e8 lo stesso che accredita gli organismi di certificazione, ovvero ACCREDIA. La norma di riferimento per questo tipo di accreditamento \u00e8 la ISO/IEC 17025 (Requisiti generali per la competenza dei laboratori di prova e di taratura). Essendo l'accreditamento (a fronte di questa norma) concesso con riferimento alle singole prove, un laboratorio pu\u00f2 effettuare prove accreditate ma anche non accreditate: tali circostanze devono essere precisate nei certificati o attestati di prova.\n\u00c8 peraltro possibile che un laboratorio sia certificato ISO 9001 da un ente di certificazione; tale certificazione, che non deve essere confusa con l'accreditamento, non assicura la competenza del laboratorio ad effettuare le singole prove, ma solo che lo stesso \u00e8 dotato di un sistema qualit\u00e0 conforme alla ISO 9001, eventualmente applicato alla sua attivit\u00e0 per intero.\nPertanto, laboratori di prova o di taratura possono essere sia certificati che accreditati oppure o solo certificati o solo accreditati. Ma qualora il risultato della prova o della taratura debba avere validit\u00e0 riconosciuta (per contratto, per norma, per legge, per regolamentazione di settore, etc.) \u00e8 solo l'accreditamento che garantisce il soddisfacimento dei requisiti previsti.\nAssociazioni di Organismi di certificazione.\nTanto a livello nazionale come a livello internazionale esistono associazioni e federazioni di organismi di certificazione che tutelano gli interessi dei loro associati rappresentandoli sia nei confronti degli organismi di accreditamento che nei confronti della Autorit\u00e0 nazionali.\nAssociazioni italiane.\nSono presenti in Italia alcune associazioni di Organismi di certificazione o pi\u00f9 in generale di organismi di valutazione della conformit\u00e0 (Organismi di certificazione e di ispezione e laboratori di prova e taratura). Le principali sono:"}
{"id": "1362390", "revid": "154893", "url": "https://it.wikipedia.org/wiki?curid=1362390", "title": "Polo sud celeste", "text": ""}
{"id": "1362395", "revid": "880789", "url": "https://it.wikipedia.org/wiki?curid=1362395", "title": "Supporto (arte)", "text": "Nell'arte il termine supporto \u00e8 impiegato per indicare la natura della materia su cui viene eseguito un disegno.\nI supporti tradizionali pi\u00f9 frequenti sono: carta, cartoncino, tavola, muro, tela, rame, vetro.\nI supporti pi\u00f9 moderni sono variazioni di questi appena elencati: la tavola di legno in compensato, la tela di lino o cotone in poliestere, con variazioni anche della loro preparazione (nuove colle e nuovi pigmenti). \nA questi vanno aggiunti quelli in sostanze completamente nuove quali: plastica, fibre sintetiche e laminati particolari.\nIl primo supporto dell'artista \u00e8 stata la pietra. Gli uomini primitivi trovavano nelle pareti delle grotte il supporto indispensabile per la loro arte primitiva. Gli Egizi svilupparono questa maniera effettuando affreschi murali sulle pareti lisce dei loro templi e delle loro case. L'uso del legno come supporto si svilupp\u00f2 all'incirca nel 2000 a.C.\nIn Europa, fin dall'alto Medioevo gli artisti utilizzano il legno. Le sue qualit\u00e0 di leggerezza e di solidit\u00e0 e la sua abbondanza, lo fecero a lungo preferire rispetto a un supporto pi\u00f9 leggero e che comincia a far parlare di s\u00e9: la tela.\nNel 1390 nella sua opera \"Libro dell'Arte\" Cennino Cennini descrive la fabbricazione di tele e il loro impegno in pittura. Nel corso del XV secolo, la tela sostituir\u00e0 a poco a poco il legno anche per i quadri d'ispirazione religiosa per i quali il legno restava il supporto preferito. Come per la tecnica della pittura a olio si pu\u00f2 dire che sono i pittori del nord nel rinascimento a favorire l'uso della tela. \nLa tela \u00e8 preparata con una sostanza speciale che ha favorito l'applicazione dei colori. La composizione di questa sostanza, varia secondo i tipi di tela, l'uso e la tradizione. La composizione \u00e8 composta da un appretto e da un legante di colla di pelle di coniglio e olio.\nGli italiani utilizzavano il gesso cos\u00ec come gli olandesi. \nAltra novit\u00e0, che rivoluzioner\u00e0 il mondo artistico agli inizi degli anni'80, l'invenzione del telaio a tensione costante che poneva un termine ai problemi di tensione delle tele."}
{"id": "1362396", "revid": "15756", "url": "https://it.wikipedia.org/wiki?curid=1362396", "title": "Kanzashi", "text": "I sono degli ornamenti usati nelle acconciature femminili tradizionali giapponesi. I kanzashi furono introdotti quando venne abbandonata l'acconciatura tradizionale \"taregami\" che prevedeva che i capelli fossero sciolti e lunghi e vennero adottate le varie pettinature \"nihongami\", che si basavano sul capello raccolto.\nI kanzashi divennero popolari durante il periodo Edo, nel quale gli artigiani iniziarono a produrne di tipi sempre pi\u00f9 raffinati ed eleganti. Si crede che possano essere poi usati come arma di difesa in caso di emergenza.\nOggigiorno i kanzashi vengono indossati dalle spose e da chi porta abitualmente il kimono, come ad esempio le geisha, le tayu e le yujo o da chi partecipa alle cerimonie del t\u00e8 e da chi pratica l'ikebana. C'\u00e8 comunque una riscoperta dei kanzashi tra le giovani donne giapponesi, che spesso li portano con dei tailleur.\nI kanzashi possono essere fatti di svariati materiali: dal legno laccato all'oro, dall'argento al guscio di tartaruga, dalla seta alla plastica. I kanzashi, vista la loro variet\u00e0 di forme e materiali, possono anche essere oggetti da collezione molto ricercati.\nEsistono molti tipi e molti modi di portare i kanzashi. Il modo in cui una geisha porta i kanzashi indica il suo stato. Le maiko (le apprendiste geisha) solitamente portano molti kanzashi elaborati rispetto alle geisha vere e proprie.\nTipi di kanzashi.\nEsistono molti stili base di kanzashi, cos\u00ec come varianti pi\u00f9 elaborate che prevedono l'utilizzo di \"hana\" (fiori) o composizioni stagionali.\nKanzashi hana.\nIl \"kanzashi hana\" \u00e8 un kanzashi con un fiore lungo ondeggiante, portato essenzialmente dalle maiko. Sono creati dagli artigiani giapponesi da dei quadrati di seta da una tecnica una conosciuta come \"tsumami\". Ogni quadrato \u00e8 piegato con l'aiuto di pinzette e col tagliato, formando un singolo petalo. Questi sono poi attaccati al supporto di metallo per creare i fiori interi, o attaccati a dei fili di seta per creare le cordicelle del bocciolo. Anche simboli come farfalle e uccelli sono comuni. Alcuni dettagli del fiore, come lo stame, possono essere creati con elementi propri dell'arte del \"mizuhiki\", ovvero delle stringhe ottenute dalla carta washi. Le geisha portano diversi kanzashi hana a seconda del mese o della festa nazionale. Nei mesi estivi (da giugno a settembre) usano dei kanzashi hana con dei temi bianchi o argentati, mentre durante l'inverno puntano su materiali come il guscio di tartaruga o il corallo.\nKanzashi stagionali.\nLe stagioni dettano che tipo di ornamento portare in Giappone. Di solito questo riguarda soltanto le geisha e le maiko che sono praticamente le uniche donne a portare regolarmente dei kanzashi. Dato che le maiko portano pi\u00f9 kanzashi rispetto alle geisha vere e proprie, i cambi stagionali dei kanzashi sono molto importanti per loro."}
{"id": "1362397", "revid": "75421", "url": "https://it.wikipedia.org/wiki?curid=1362397", "title": "Supporti", "text": ""}
{"id": "1362398", "revid": "46291", "url": "https://it.wikipedia.org/wiki?curid=1362398", "title": "Allium victorialis", "text": "Laglio serpentino (Allium victorialis ) \u00e8 una pianta erbacea della famiglia Amaryllidaceae. \u00c8 una pianta perenne subacaule con grandi foglie basali (due o tre grandi pi\u00f9 altre minori) la cui massima altezza pu\u00f2 essere di 50 \u2013 70\u00a0cm. Odora di aglio (propriet\u00e0 tipica del genere). Tipica \u00e8 anche l'infiorescenza di fiori bianco-gialli quasi sferica.\nEtimologia.\nLa denominazione del genere \"Allium\" \u00e8 molto antica ed era usata gi\u00e0 dalle popolazioni romane. Si pensa comunque che l'origine sia celtica e/o greca. Il nome comune della nostra pianta (serpentino - serpente) \u00e8 derivato senz'altro dall'omonimo animale: infatti anticamente era considerata una pianta capace di proteggere dalle ferite e dai morsi dei serpenti. Ma anche, come tutte le specie del genere \"Allium\", era considerata capace di allontanare gli spiriti maligni e le streghe.\nIl nome della specie (\"victorialis\") deriva invece dalla farmacopea medioevale.\nDescrizione.\nLa forma biologica \u00e8 definita come geofita bulbosa, per cui l'organo sotterraneo \u00e8 un bulbo da cui, ogni anno, nascono fiori e foglie.\nFusto.\nLa parte nascosta del fusto (ipogeo) \u00e8 un bulbo globoso (parte terminale del rizoma). Delle tuniche inguainano il fusto. La parte epigea del fusto consiste in un classico scapo infiorescenziale eretto, molto robusto, a volte angoloso e dal colore violaceo.\nFoglie.\nLe foglie sono in prevalenza basali di forma ellittico-oblunghe. Sono larghe da 2 a 6\u00a0cm e attenuate lungamente fino all'apice (forma lanceolata). Presentano una lieve piega longitudinale. Massima lunghezza 15\u201320\u00a0cm.\nInfiorescenza.\nL'infiorescenza multiflora (posizionata all'apice dello scapo fiorifero) \u00e8 composta da fiori gialli riuniti densamente. Si presenta a forma di ombrella globosa (a forma quasi sferica) di circa 4\u00a0cm di diametro. Una membrana biancastra (spata a 1 o 2 valve) circonda alla base l'infiorescenza (chiamata anche involucro).\nFiori.\nI fiori, dal breve peduncolo, presentano al perigonio 6 tepali bianco-giallastri (in alcuni casi anche verdastri), liberi, lanceolati, eretti e patenti. Il singolo tepalo pu\u00f2 essere lungo fino a 6\u00a0mm. Gli stami invece sono pi\u00f9 lunghi e quindi sporgono dal fiore, come in altri casi del genere \"Allium\".\nL'ovario \u00e8 sincarpico a tre carpelli posto sopra l'inserzione (chiamata supero) del perianzio. \nL'impollinazione avviene tramite api e altri insetti. \nLa fioritura \u00e8 in giugno - agosto.\nFrutti.\nIl frutto \u00e8 una capsula triloculare (derivata dai tre carpelli dell'ovario).\nDistribuzione e habitat.\nIn Europa si trova nelle zone montuose meridionali (Pirenei, Alpi, Carpazi). Altrove \u00e8 presente nel Caucaso e sugli Urali.\nIn Italia \u00e8 diffuso soprattutto nelle Alpi Orientali, mentre \u00e8 raro nelle Alpi centrali e rarissimo nelle occidentali, dov'\u00e8 presente in poche stazioni, concentrate perlopi\u00f9 nel settore meridionale (dintorni del Colle di Tenda, Monte Front\u00e8, Monte Antoroto).\nSi trova lungo pendii rocciosi-erbosi, pascoli subalpini e alpini pietrosi, e in brughiere nei pressi di ginepri nani e pino mugo. \nPredilige le zone calcaree ad altitudini comprese tra i 1400 e i 2600 m s.l.m. Un ambiente tipico per questa pianta sono i megaforbieti subalpini.\nSistematica.\nIl Sistema Cronquist assegna il genere \"Allium\" alla famiglia delle Liliaceae (ordine Liliales) mentre la moderna classificazione APG III colloca il genere nella famiglia delle Amaryllidaceae (sottofamiglia Allioideae) dell'ordine Asparagales.\nUsi.\nFarmacia.\nSi dice che l'aglio abbia diverse propriet\u00e0. Eccone alcune: antisettico, battericida, tonico, ipotensore. In particolare il decotto di \"Allium victorialis\" bollito nel latte sembra sia antisclerosante.\nCucina.\nAlcune fonti dichiarano che l'aglio \u00e8 usato in cucina da almeno 5000 anni. Anche l\"Allium victorialis\" , come del resto tutte le altre specie simili, anticamente veniva usato in cucina come aromatizzante."}
{"id": "1362402", "revid": "767487", "url": "https://it.wikipedia.org/wiki?curid=1362402", "title": "K-19 (film)", "text": "K-19 (\"K-19: The Widowmaker\") \u00e8 un film del 2002 diretto da Kathryn Bigelow.\nFilm indipendente, con protagonisti Harrison Ford e Liam Neeson, ispirato ai fatti realmente accaduti al sottomarino nucleare russo K-19, il primo equipaggiato con missili nucleari balistici, varato nel 1959. L'incidente del K-19, ritenuto dall'URSS un fallimento, venne coperto dal segreto militare e tenuto nascosto all'opinione pubblica per un trentennio, fino alla caduta del Muro di Berlino del 1989.\nTrama.\nNel 1961 il nuovissimo sottomarino sovietico K-19 parte per un'esercitazione che serve a dimostrare agli americani quanto sia potente l'armamento nucleare dell'Unione Sovietica. Ma quando il sottomarino arriva presso una base della NATO nell'Oceano Atlantico avviene un incidente al reattore che rischia di far esplodere il K-19. Sopraggiunta una nave della marina statunitense, la situazione precipita: le conseguenze dell'incidente e la possibile esplosione del K-19 in un'area cos\u00ec delicata potrebbero inasprire le tensioni tra le superpotenze fino a portare il mondo sull'orlo di una terza guerra mondiale. Numerosi membri dell'equipaggio sovietico sacrificheranno le proprie vite per salvare il sottomarino e per evitare un nuovo conflitto mondiale.\nProduzione.\nPre-produzione.\nNegli anni precedenti l'inizio delle riprese, la Bigelow si rec\u00f2 ripetutamente, con lo sceneggiatore Christopher Kyle, a Mosca, dove ebbe l'occasione di incontrare i reduci dell'equipaggio. Non fu facile vincere gli iniziali sospetti di questi figli della guerra fredda, abituati all'approccio propagandistico di molto cinema hollywoodiano verso quel periodo storico. Da essi, comunque, la regista ricav\u00f2 l'incoraggiamento e l'entusiasmo per proseguire nell'impresa. In particolare, afferma, il loro contributo fu determinante nel delineare le differenze di carattere dei due protagonisti: Nikolaj Zateyev - nel film Alexei Vostrikov (Harrison Ford) e Vladimir Yenin - Mikhail Polenin (Liam Neeson). Quanto quest'ultimo veniva descritto come una persona affabile, come un familiare con cui era piacevole trascorrere il tempo, tanto il primo incuteva soggezione e paura, ma anche rispetto per la sua affidabilit\u00e0.\nNell'autunno del 2000, la regista effettu\u00f2 alcuni sopralluoghi a Mosca e, nel gennaio successivo, col fotografo Jeff Cronenweth, primi civili occidentali ad esservi ammessi, alla base navale di Murmansk, nella penisola di Kola, dove intendevano effettuare una parte delle riprese, progetto che fu poi accantonato per le difficili condizioni di luce in quel periodo dell'anno.\nFu qui che incontrarono alcuni colleghi e amici dell'equipaggio del Kursk, di recente affondato. Spesso essi si recavano al monumento dedicato ai compagni caduti e, con le lacrime agli occhi, dopo aver bevuto da un bicchiere di vodka e mangiato un pezzo di pane, deponevano ci\u00f2 che restava sul cippo. Un rituale che la Bigelow avrebbe ripreso per la scena finale al cimitero.\nIl sottomarino.\nPer ricostruire il K-19, si noleggi\u00f2 un sottomarino della classe Juliett, di qualche anno pi\u00f9 recente, rinvenuto nel bacino di carenaggio di St. Petersburg (Florida), che era stato acquistato da alcuni imprenditori per farne un museo con ristorante; progetto che non era mai decollato. Con un lungo viaggio, esso fu trainato sino ad Halifax dove, a partire da una stampa d'epoca, fu trasformato nel K-19: un'impresa notevole che richiedeva, oltre all'ampliamento della torretta, un allungamento di una trentina di metri della coda, sino a raggiungere i 113 metri, conservando la capacit\u00e0 di galleggiamento del mezzo.\nContemporaneamente gli attori seguirono un corso tenuto da Sergej Aprelev, capitano in pensione della marina russa. Esso, a partire da informazioni tecniche relative al funzionamento del mezzo, era finalizzato ad ottenere dagli uomini un comportamento realistico nell'utilizzo della strumentazione di bordo (come si carica un missile, come funziona un reattore nucleare). Il cast fu anche addestrato nello spegnimento di incendi veri, anche di notevoli dimensioni.\nRiprese.\nPrioritaria, nelle intenzioni della regista, era la realistica riproduzione delle condizioni di vita, in un ambiente in cui l'individuo era completamente sacrificato alla funzionalit\u00e0 del mezzo: 129 membri dell'equipaggio costretti a dividersi 40-45 cuccette, con turni operativi di 16 ore, cassette per gli effetti personali di 20 per 20\u00a0cm, spazi limitatissimi, affollati di strumenti di bordo, disposti secondo criteri ergonomici volti a consentire ad una singola persona il maggior numero di operazioni e a rendere operativamente auto-sufficienti i vari compartimenti (in caso di avarie) in condizioni claustrofobiche e promiscue in cui i marinai erano costretti a condividere le loro esistenze.\nPer ottenere ci\u00f2, i set per i diversi compartimenti del sottomarino furono ricostruiti con la massima fedelt\u00e0. La limitatezza degli spazi rappresentava un ostacolo formidabile per le riprese. Alle pareti furono applicati mono-binari per lo scorrimento della macchina da presa, mimetizzati come tubi. Ai soffitti furono appesi fili per lo scorrimento di steadicam telecomandate. Le luci furono mimetizzate nell'attrezzatura, mentre, a volte, i tecnici, nell'impossibilit\u00e0 di sottrarsi al campo della ripresa, erano costretti, vestiti da marinai, a confondersi con gli attori.\nLuoghi delle riprese.\nParte del materiale utilizzato per le riprese in mare aperto fu invece girato presso Spitsbergen, isola dell'arcipelago delle Svalbard, mentre gli interni del sottomarino, le cui scenografie dovevano essere ricostruite ad ogni trasferimento, oltre che nelle localit\u00e0 citate, furono girati a Toronto.\nEffetti speciali.\nPer il trucco di scena Bigelow si avvalse di Gordon Smith di cui aveva apprezzato il lavoro nel precedente \"Il buio si avvicina\", in particolare nella riproduzione delle piaghe ed ustioni di un vampiro colpito dalla luce del sole. Come per il K-19, la documentazione fotografica cui attingere, circa gli effetti delle radiazioni nucleari, era estremamente limitata per il timore delle autorit\u00e0 di terrorizzare le popolazioni in piena guerra fredda. Si prefer\u00ec, dunque, anche per non alterare il tono realistico della narrazione, limitare la rappresentazione agli effetti sui volti.\nTra diversi strati di lattice, venivano disegnate le ustioni e le pustole causate dalla distruzione cellulare, mentre uno speciale gel veniva applicato pi\u00f9 esteriormente per simulare la decomposizione cutanea.\nDistribuzione.\nEdizione italiana.\nNell'edizione italiana del film nei titoli di coda viene ringraziata la Marina Militare Italiana, presumibilmente per la consulenza e l'aiuto nella corretta e precisa traduzione in Italiano dei dialoghi e delle didascalie presenti nel film per quello che riguarda i termini militari e marinari utilizzati.\nAccoglienza.\nIncassi.\nCostato cento milioni di dollari, il film incass\u00f2 solo 35 milioni negli USA e 30 milioni e mezzo nel resto del mondo. In assenza di finanziamenti di una \"major\" (un ruolo predominante nell'investimento fu svolto dalla National Geographic), resta uno dei pi\u00f9 costosi film indipendenti.\nCritica.\nNel film gli uomini colpiti dalle radiazioni presentano sintomi gi\u00e0 immediatamente durante le riparazioni, mentre invece nella realt\u00e0 i primi sintomi da esposizione a radiazioni non si presentano mai prima di qualche ora."}
{"id": "1362405", "revid": "767487", "url": "https://it.wikipedia.org/wiki?curid=1362405", "title": "Fran\u00e7ois D\u00e9sir\u00e9 Roulin", "text": "Biografia.\nEspulso nel 1815 dall'\u00c9cole polytechnique per essere stato un bonapartista ed antimonarchico, Roulin intraprese allora gli studi di medicina.\nNel 1818 spos\u00f2 Manette Blin, figlia di Joseph Blin, gi\u00e0 membro del Consiglio dei Cinquecento.\nChiamato dal Governo della Colombia per porre le basi dell'insegnamento delle scienze naturali nel paese, tra il 1821 e il 1828 esplor\u00f2 la parte equatoriale dell'America meridionale, approfittando di spedizioni organizzate dai governi per compiere anche osservazioni della flora e della fauna locali, realizzando anche dei disegni che, al suo ritorno in patria, verranno utilizzati da Georges Cuvier per il suo \"R\u00e8gne animal\". Un ritratto da lui eseguito di Sim\u00f3n Bol\u00edvar verr\u00e0 inoltre utilizzato come base per la realizzazione di una statua.\nLa spedizione pi\u00f9 importante a cui partecip\u00f2 fu quella organizzata nel 1824 dal Governo colombiano per risalire il corso del Rio Meta, un affluente dell'Orinoco, alla quale venne aggregato come medico.\nAltre spedizioni a cui prese parte successivamente lo portarono a esplorare, oltre alla Colombia, il Venezuela, il Per\u00f9 e l'Ecuador.\nTornato in Francia nel 1829, venne nominato prima vice-bibliotecario e poi bibliotecario dell'Institut de France, ma diviene molto noto soprattutto per le opere scientifiche pubblicate grazie alle sue osservazioni. Pubblic\u00f2 inoltre numerosi articoli su diverse riviste e venne eletto membro associato dell'Accademia delle scienze nel 1865."}
{"id": "1362410", "revid": "643494", "url": "https://it.wikipedia.org/wiki?curid=1362410", "title": "Lia Orlandini", "text": "Biografia.\nEsord\u00ec nel 1913 a soli 17 anni nell'edizione muta di \"Quo vadis?\" diretta da Enrico Guazzoni; in seguito pass\u00f2 al teatro e, dopo l'avvento del sonoro, si dedic\u00f2 prevalentemente al cinema, in cui per\u00f2 comparve molto poco, al doppiaggio ed all'attivit\u00e0 radiofonica.\nNell'attivit\u00e0 di doppiatrice ha dato la voce a Carole Lombard, Jeanette MacDonald, Jean Arthur ne \"La conquista del West\", Merle Oberon ne \"La voce nella tempesta\", Loretta Young in \"Accadde una sera\", Anita Louise ne \"Gli amanti del sogno\", Ann Miller in \"Palcoscenico\", Andrea Leeds ne \"La gloriosa avventura\", Mary Astor ne \"La grande missione\".\nEra sposata con l'attore Ruggero Lupi fino alla morte di lui nel 1933. Si spos\u00f2 in seconde nozze col futurista Michele Leskovic, in arte Escodam\u00e8."}
{"id": "1362412", "revid": "697352", "url": "https://it.wikipedia.org/wiki?curid=1362412", "title": "$ (disambigua)", "text": ""}
{"id": "1362419", "revid": "37401", "url": "https://it.wikipedia.org/wiki?curid=1362419", "title": "James Earl Carter", "text": ""}
{"id": "1362426", "revid": "125264925", "url": "https://it.wikipedia.org/wiki?curid=1362426", "title": "Garc\u00eda I di Galizia", "text": "Origine.\nUltimogenito, ma figlio maschio terzogenito del re di Castiglia e re consorte di Le\u00f3n, Ferdinando I e della regina del Le\u00f3n e regina consorte di Castiglia, Sancha I.\nBiografia.\nDopo la morte, nel 1065, del padre, la madre si ritir\u00f2 dal potere dividendo, secondo la volont\u00e0 paterna il regno di Le\u00f3n e Castiglia tra i tre figli maschi: \nmentre alle due figlie femmine furono assegnate due signorie: \nIl regno di Galizia includeva la contea del Portogallo (il nord dell'attuale Portogallo con annessa l'importante citt\u00e0 di Coimbra) ed aveva inoltre come tributari le Taifa di Siviglia e Badajoz.\nDopo la morte della madre, nel 1067, iniziarono i conflitti tra i fratelli.Dopo che era terminata (1068) la guerra dei tre Sanchi, sostenuta da suo fratello Sancho II di Castiglia contro il re di Pamplona, Sancho IV e il re d'Aragona, Sancho I, i fratelli di Garcia, Sancho II e Alfonso VI si accordarono per combatterlo, invadendo il suo regno da nord.Garcia, nel 1069, si ritir\u00f2 a sud nella contea del Portogallo e dato che la Galizia era nelle mani dei suoi fratelli, inizi\u00f2 a farsi chiamare re del Portogallo. Nel 1070, nella battaglia di Pedroso sconfisse il conte del Portogallo Nuno Mendes, che gli si era ribellato ma, nel 1071, i fratelli lo sconfissero definitivamente,lo catturarono, lo obbligarono ad abdicare e lo costrinsero ad andare in esilio alla corte del suo tributario, il re di Siviglia, al-Mutamid.\nAlla morte di Sancho II, nel 1072, Garcia recuper\u00f2 il suo regno, ma il fratello Alfonso VI che si era gi\u00e0 impadronito del regno di Castiglia, all'inizio del 1073, lo invit\u00f2 ad un incontro presso di s\u00e9 e, il 14 febbraio di quello stesso anno lo fece prigioniero e lo fece rinchiudere nel castello di Luna, nel nord del regno di Le\u00f3n dove fu tenuto confinato per diciassette anni ed ivi mor\u00ec il 22 marzo del 1090. Garcia fu tumulato a Le\u00f3n.\nDiscendenza.\nDi Garcia non si conoscono mogli, ma, durante la prigionia, ebbe un'amante di cui non si conosce il nome, che molto probabilmente gli diede un figlio:"}
{"id": "1362429", "revid": "29863", "url": "https://it.wikipedia.org/wiki?curid=1362429", "title": "Blues punk", "text": ""}
{"id": "1362431", "revid": "130040", "url": "https://it.wikipedia.org/wiki?curid=1362431", "title": "Garc\u00eda di Galizia", "text": ""}
{"id": "1362438", "revid": "125136214", "url": "https://it.wikipedia.org/wiki?curid=1362438", "title": "MTV Pulse (Italia)", "text": " \nMTV Pulse \u00e8 stato un canale televisivo a pagamento prodotto da MTV Italia. Era disponibile con le piattaforme televisive Sky, TV di Fastweb, Alice Home TV e Infostrada TV.\nLanciato il 1\u00ba ottobre 2007, in occasione dei 10 anni di MTV, MTV Pulse dedicava tutta la sua programmazione ai teenager con i loro videoclip preferiti alternati dalle ultime produzioni MTV pi\u00f9 in voga.\nIl 10 gennaio 2011 il canale ha chiuso i battenti e ha avuto un nuovo sostituto, la versione inglese di MTV Dance."}
{"id": "1362440", "revid": "436907", "url": "https://it.wikipedia.org/wiki?curid=1362440", "title": "From the Inside (Linkin Park)", "text": "From the Inside \u00e8 un singolo del gruppo musicale statunitense Linkin Park, pubblicato il 12 gennaio 2004 come quarto estratto dal secondo album in studio \"Meteora\".\nDescrizione.\nTra le pi\u00f9 pesanti dell'album, il brano \u00e8 nato nell'estate 2002 da un'idea del bassista Phoenix, che ne ha composto il riff principale di chitarra, ed \u00e8 stato composto in un tempo di 6/8. Si progredisce da una prima fase melodica all'inizio del brano finch\u00e9 non diventa pi\u00f9 intensa verso la fine. Inoltre la canzone \u00e8 caratterizzata da vari screaming di Chester Bennington. \u00c8 possibile ascoltare qualche secondo della prima versione del brano nell'album video \"Frat Party at the Pankake Festival\".\nVideo musicale.\nIl video, diretto dal DJ del gruppo Joe Hahn e girato a Praga, mostra una fantomatica scena di rivolta in una citt\u00e0 distrutta dalle armi. In mezzo alla folla vi sono Bennington e Mike Shinoda, che si alternano le parti melodiche e rappate, e poi vengono ripresi insieme agli altri membri del gruppo durante il resto della canzone. A met\u00e0 video, precisamente nella parte dell'interludio del brano, un bambino riesce a piegare la violenza dei rivoltosi con un proprio urlo, che va quasi in parallelo con quello di Chester. Durante quasi tutta la canzone, rimane una melodia di base: nella prima parte e nel ritornello, viene eseguita dalla chitarra di Brad Delson, e successivamente, nella parte pi\u00f9 melodica, viene ripresa dal pianoforte, che oltre ad aggiungere note di contorno, viene accompagnato da violini sintetizzati.\nTracce.\nTesti e musiche dei Linkin Park, eccetto dove indicato"}
{"id": "1362443", "revid": "767487", "url": "https://it.wikipedia.org/wiki?curid=1362443", "title": "Wall to Wall", "text": "Wall to Wall \u00e8 il primo singolo di Chris Brown estratto dal secondo album \"Exclusive\". \u00c8 stato prodotto da Swizz Beatz.\nLa canzone.\nIl 21 maggio 2007 era disponibile su AOL. Il 16 giugno ha debuttato nella Billboard Hot 100 alla posizione n.96 ed \u00e8 poi salita alla n.79. Si tratta di uno dei singoli di minor successo dell artista, il primo a non essere entrato in top 10 o top 50.\nIl Video.\nIl video musicale ricorda il film \"Blade\" e tributa il celebre video musicale di \"Thriller\". Il video \u00e8 stato pubblicato il 21 maggio del 2007, ed \u00e8 stato girato al Brandeis-Bardin Institute.\nIl video inizia nell'ombra della notte, e si svolge difatti quasi interamente nella pi\u00f9 totale penombra ed oscurit\u00e0, visto il tema che ricorre: quello dei vampiri.\nInizia con delle parole d'alcuni ragazzi che, illuminati dai raggi lunari, percorrono una strada solitaria; uno di loro (interpretato da Chris Brown) raggiunge la propria macchina e saluta gli amici. Quando questi si allontanano, un fumo e un rumore nell'oscurit\u00e0 indica che non \u00e8 solo l\u00ec, e il ragazzo si vola percependo un'aura attorno a s\u00e9. In effetti, una ragazza mora, con maglietta, pantaloncini neri ed un lungo cappotto scuro, lo sta osservando emergendo dal fumo.\nMa poi Brown sale in macchina, dove s'impaurisce esasperandosi, vedendo accanto a s\u00e9 la bella mora, che gli si avvicina prendendogli il viso, allunga i canini e poi s'abbassa al collo, pungendolo mentre la telecamera si tinge lentamente di nero. Quando il ragazzo rinviene, si controlla i canini affilati prima di mettere in moto l'auto, mette la prima marcia e la macchina parte con fragore. A questo punto, la scena cambia mentre il ragazzo si dirige verso un edificio in penombra, dove giunge al balcone la vampira che l'ha contaminato.\nChris non si perde d'animo e vede due buttafuori dirgli di allontanarsi, perch\u00e9 accanto a lui ci sono due ragazzi che iniziano a ballare a ritmo, a scatti e rapidissimi, seguiti con lo sguardo dal nuovo vampiro. Intanto la mora lo vede dal balcone e si \"precipita\" da lui con una spinta verso il pianterreno, ma ovviamente senza cadere. Il ragazzo continua a ballare la sua coreografia, seguito da altri e poi cerca di allontanarsi, mentre i vampiri che lo stanno seguendo s'arrampicano sulla parete esterna dell'edificio per impedirgli di fuggire.\nI ragazzi cercano di braccarlo per farne uno di loro per sempre, ma il giovane Chris sembra salire pi\u00f9 in fretta e i vampiri salgono sempre pi\u00f9, seguiti dalla ragazza, che sembra volerlo infettare anche lei per dissetarsi di nuovo. Chris guarda quindi la telcamera nel mentre, e una luce non pi\u00f9 ombrosa si reca verso l'apertura a grate dell'edificio, \u00e8 la luce dell'alba. I vampiri s'indeboliscono e iniziano a provare dolore, ma Chris continua a salire verso il cielo e verso la luce, fino a ritrovarsi nell'umanit\u00e0 semiperduta.\nDi colpo si ritrova nel buio della strada solitaria e pensa che sia stato tutto un sogno, o cos\u00ec almeno crede, infatti, quando sale in macchina, si volta con stupore notando ancora la ragazza mora che si scosta e la camera si spegne all'improvviso in un altro stacco di nero totale."}
{"id": "1362444", "revid": "287204", "url": "https://it.wikipedia.org/wiki?curid=1362444", "title": "Garcia di Galizia", "text": ""}
{"id": "1362446", "revid": "1782831", "url": "https://it.wikipedia.org/wiki?curid=1362446", "title": "Bittersweet World", "text": "Bittersweet World \u00e8 il terzo album inciso da Ashlee Simpson.\nIl disco.\nAshlee ha dichiarato che il nuovo album inizialmente previsto per novembre 2007, e poi per dicembre, sar\u00e0 pubblicato nel mese di aprile del 2008, affermando che ne varr\u00e0 la pena aspettare un po' di pi\u00f9. La cantante ha dato un piccolo assaggio del nuovo album ad MTV l'8 settembre. L'album \u00e8 scritto dalla Simpson, essendo basato di pi\u00f9 da chitarre, diverso da suoi precedenti album, alcune delle canzoni appaiono con trame oscure, e cantate da Ashlee con un alter ego chiamato \"Vicky Valentine\". Fra queste canzoni vi \u00e8 \"Murder\" (\"Omicidio\"), un possibile secondo singolo dal nuovo album, che inoltre caratterizza rap da Travis McCoy della Gym Class Heroes. La Simpson ha accennato il suo lavoro a Chicago essendo come una delle sue ispirazioni per l'album, ed ha detto che \"C'\u00e8 una parte di ogni ragazza e ragazzo che desidera uscire ed ottenere una via con le cose\". Altre canzoni accennate sono \"Follow You Wherever You Go\" (descritte come \"jazzed-up\"), \"Rule Breaker\", \"Ay Ay Ay\", e \"Ragdoll\". Secondo MTV, Ashlee Simpson ha registrato sei canzoni con Timbaland e sette con Chad Hugo e Kenna.\nIl 6 novembre Ashlee dichiara ad MTV che il suo nuovo e primo singolo del nuovo album si chiamer\u00e0 \"Outta My Head (Ay Ya Ya)\" che sar\u00e0 pubblicato l'11 dicembre su iTunes, descritta da lei come un tipo di canzone divertente dance stile anni ottanta dicendo che era per le persone nella sua vita, \"troppe voci, troppe persone hanno una loro opinione\" prodotta da Timbaland.\nMTV ha anche confermato che sar\u00e0 girato un video nel mese di dicembre. Lei inoltre ha sottovalutato il suo aspetto del suo alter-ego Vicky Valentine, dicendo che \u00e8 stato uno scherzo per noi che facevamo la registrazione, sono io alla fine della giornata. \"Abbiamo tutti parti differenti di noi\". In un'intervista con CosmoGIRL! per la copertina di dicembre 2007/gennaio 2008 (dove essa \u00e8 la ragazza della copertina), la Simpson ha detto che non ha la sensazione che avesse bisogno di mettere a prova se stessa facendo questo album dicendo che aveva una \"visione pi\u00f9 forte\" per questo. Lei ha anche detto che ha sfidato se stessa \"lavorando con nuovi suoni e nuove persone\". Secondo Ashlee, lei ha confidato nei suoi istinti facendo l'album \"sentendosi di essere libera, divertente, pazza e sexy\".\nIn un'intervista con Billboard.com ai primi di dicembre, la Simpson ha detto che l'album ha avuto alcune influenze con gli anni ottanta, ma non era del tutto in stile com un album degli anni '80, ha detto anche che ci sarebbe un aspetto pop/rock nell'album, menzionando le canzoni \"Rule Breaker\" e \"Never Dream Alone\" in questo senso. Il titolo dell'album \u00e8 ancora indeciso ha detto nell'intervista e che intender\u00e0 decidere nelle feste natalizie. Ashlee ha detto inoltre che era in corso la pianificazione del tour per sostenere l'album intorno a febbraio e che preferirebbe iniziare la fase con un \"piccolo tour\". In un'intervista di MTV alla Simpson il 18 dicembre, lei ha detto che il titolo dell'album sarebbe Bittersweet World, che \u00e8 anche il nome di una delle canzoni dell'album, ha detto inoltre, che ha anche considerato il titolo di Color Outside the Lines. Infine ha descritto Bittersweet World riflettendo su come si \"sente per il mondo in questo momento\".\nAshlee ha detto in una intervista nel gennaio 2008 che l'album celebrato per l'amore della sua vita, lavorando con Timbaland, Hugo e Kenna, come un cambiamento di ritmo. I testi su Bittersweet World sono \"pi\u00f9 astratti\" rispetto agli album precedenti, ha detto: \"ma stavo ancora cantando su cose che ho vissuto o sono passate attraverso amici\" chiedendo oggetti \"diversi e universali\". Ashlee ha citato \"Never Dream Alone\" come la sua canzone preferita dell'album, descrivendola come \"una canzone dolce emotiva che \u00e8 stata suonata dal pianoforte, archi e voci\". Ha detto inoltre che in \"Rule Breaker\" si ha come una \"sensazione di colosso\", \"Murder\" \u00e8 \"una metafora di una ragazza che pu\u00f2 farla franca con l'omicidio perch\u00e9 \u00e8 lei.\nIn un'intervista nel Johnjay and Rich radio show in Arizona il 30 gennaio la Simpson ha detto che l'album sar\u00e0 pubblicato il 15 aprile 2008. Infatti la canzone \"Boys\" dell'album \u00e8 stata anche suonata per la prima volta. In un'altra intervista radio con \"Kidd Kraddick in the Morning\" il 14 febbraio ha detto che \"Boys\" sarebbe il secondo singolo dell'album. Alla mostra \"KISS FM DreX Morning\" a Chicago il 21 febbraio, la Simpson ha debuttato un'altra nuova canzone, \"Little Miss Obsessive\", dove canta con \"Tom Higgenson\" dei Plain White T's. La canzone \u00e8 detta di essere pi\u00f9 rock-orientata di \"Outta My Head\". Il 25 febbraio 2008, il sito ufficiale di Ashlee ha annunciato che Little Miss Obsessive era il secondo singolo. Nell'intervista in radio Q102 Ashlee ha dichiarato che l'album uscir\u00e0 il 22 aprile 2008.\nTour e promozioni.\nLa Simpson ha iniziato a promuovere l'album con delle performance nei club, accompagnata da un DJ e dal suo chitarrista. Nel fine di gennaio; successivamente ha piani di un club tour con la sua band. Il primo di questi spettacoli club \u00e8 stato al Myst nightclub in Scottsdale, Arizona, nella notte del 30-31 gennaio, dove ha eseguito tre brani di Bittersweet World, oltre a \"L.O.V.E.\". Di seguito a questo, progetter\u00e0 un tour House of Blues con la sua band iniziando da aprile 2008.\nIn aggiunta al suo club tour e molte radio interviste, la Simpson ha fatto apparenze in negozi Wal-Mart per un incontrare i suoi fan, ed ha programmato un certo numero di apparizioni televisive, previste per le settimane prima che circondano la pubblicazione dell'album il 22 aprile 2008: Su Nickelodeon's \"Kids' Choice Awards\" il 29 marzo, \"The Today Show\" giorno 18 aprile, The Tonight Show con Jay Leno, giorno 21 aprile, \"Dancing with the Stars\" il 22 aprile, \"The Ellen DeGeneres Show\" il 23 aprile, e \"Jimmy Kimmel Live\" giorno 24 aprile. Inoltre ha programmato di andare in Europa per maggiori promozioni.\nIn concomitanza con la pubblicazione dell'album, il dettagliante d'abbigliamento Wet Seal sta lanciando una collezione di magliette progettate dalla Simpson per il 22 aprile. Secondo la Simpson, la sua ispirazione per Bittersweet World si rifletter\u00e0 nella linea di abbigliamento. Wet Seal vender\u00e0 anche Bittersweet World nei suoi negozi e sul suo sito web, e sta tenendo un concorso per il quale il premio comprender\u00e0 un viaggio per incontrare Ashlee e partecipare a uno dei suoi concerti programmati per il suo tour.\nRecensioni album.\nLa rivista statunitense Rolling Stone ha dato tre stelle su cinque nella sua recensione, dicendo che la Simpson ha avuto piene abilit\u00e0, con un pop \"guidato\" dalla chitarra e un electro-rock stile anni'80, con l'aiuto di Timbaland e Chad Hugo dei Neptunes. People ha dato all'album una recensione molto positiva con tre stelle e mezzo su quattro; Bittersweet World \u00e8 descritto come \"incredibilmente buono\" e come \"dolce vendetta\" su tutte le critiche sulla Simpson, e l'album \u00e8 notato sulla direzione del dance-pop. Entertainment Weekly ha paragonato la Simpson all'\"ultima incarnazione\" di Gwen Stefani, ma ha dato all'album una recensione positiva e una \"B\" come punteggio, dicendo che l'album \u00e8 stato eseguito con \"ganci lucidi e graziose melodie\". Billboard ha detto che sull'album della Simpson \"vuole solo divertirsi\", e in una valutazione ambivalente, ha detto che l'album \u00e8 come una \"festa a cui vale la pena partecipare, ma di cui non vi dispiacerete se il vostro invito \u00e8 andato perso nella posta\". Secondo il \"New York Times\", le caratteristiche dell'album sono \"canzoni con battiti freschi, cercando cori e testi allegramente ovvi\", e sono sia \"calcolati\" e \"accattivanti\".. Secondo \"Newsday\", che ha dato all'album il voto C-, \"Ashlee Simpson prende strano, parti anacronistiche musicali e fa un grande pasticcio.\" Rashod Ollison di \"The Baltimore Sun\" ha scritto, \"La voce della Simpson \u00e8 incolore e non aggiunge assolutamente nulla alle tracce certamente accattivanti, che riciclano quasi tutte le tendenze gi\u00e0 sentite del mainstream pop radio. Evan Davies di \"NOW Magazine\" ha scritto, \"Bittersweet \u00e8 un'altra testimonianza del fatto che la Simpson ha poco da offrire, questa volta sotto forma senza bordi, dimenticato il pop rock ora disperatamente cerca di colpire ma il risultato \u00e8 sempre inferiore\". Gardner Elysa degli \"USA Today\"d\u00e0 all'album due su quattro stelle, e l'ha chiamata\" una raccolta di banali omaggi degli anni'80\" e ha scritto che la Simpson,\" aiutata da Timbaland, The Neptunes, Chad Hugo e altri produttori di Debbie Harry, Madonna e Toni Basil circa cos\u00ec come qualsiasi ragazza che poteva permettersi l'aiuto\". \"The Houston Chronicle\" ha dato all'album una recensione positiva con tre stelle su quattro, sottolineando la sua influenza anni'80 e dicendo che, \"al meglio, Bittersweet World svolge il record come solista di Gwen Stefani che sta cercando di fare per anni\". \"The Dallas Morning News\" ha dato all'album un voto B, descrivendola come \"seduttivamente inautentica\", ma anche dicendo che \u00e8 \"pi\u00f9 che mai ascoltabile\".\nVendite e classifica performance.\n\"Bittersweet World\" ha debuttato alla numero quattro negli U.S. Billboard 200, vendendo circa 47\u00a0000 copie nella prima settimana. Questo \u00e8 stato pi\u00f9 debole come debutto rispetto ai suoi 2 album precedenti, con \"Autobiography\" (398\u00a0000 copie) e \"I Am Me\" (220\u00a0000 copie), entrambi dei quali hanno debuttato alla posizione numero 1.\nBittersweet World ha venduto 120\u00a0000+ copie negli Stati Uniti, e oltre 194\u00a0000+ copie mondiali fino ad agosto 2008"}
{"id": "1362455", "revid": "125456813", "url": "https://it.wikipedia.org/wiki?curid=1362455", "title": "Giulio Panicali", "text": "Biografia.\nDi origini napoletane, era figlio del colonnello dei bersaglieri Oscar Panicali e Lidia Gazzeri. Nel 1934 debutt\u00f2 al cinema con \"Tenebre\" di Guido Brignone e, tra gli anni trenta e gli anni quaranta, interpret\u00f2 altri pochi film come attore. Divenne per\u00f2 una delle colonne nel campo del doppiaggio, prestando la sua inconfondibile voce vellutata, tra gli altri, a Kirk Douglas, Robert Taylor, Tyrone Power, Robert Mitchum, Bing Crosby, Montgomery Clift, Ronald Reagan, Ray Milland, Fred MacMurray, Glenn Ford, Joel McCrea e Henry Fonda. Fu anche la voce narrante del film \"Pais\u00e0\" (1946) di Roberto Rossellini e doppi\u00f2 perfino Eduardo De Filippo nel film \"Traviata '53\" (1953). In sala di doppiaggio lavor\u00f2 spesso con Lydia Simoneschi e con Emilio Cigoli, di cui era anche cognato, avendo sposato nel 1938 Rossana Cortini, sorella della moglie di quest'ultimo. Dall'unione nacquero nel 1939 Lidia (futura moglie di Carlo Giuffr\u00e9) e, quattro anni pi\u00f9 tardi, Francesca Romana.\nAttivo anche nel cinema d'animazione Disney, interpret\u00f2 il Principe in \"Biancaneve e i sette nani\" (edizione 1938) e fu una delle voci narranti ne \"I tre caballeros\" (1944).\nAlle attivit\u00e0 di attore e doppiatore affianc\u00f2 quella di direttore del doppiaggio, dirigendo il doppiaggio di pellicole quali \"I sette samurai\" di Akira Kurosawa (1954), \"Lawrence d'Arabia\" di David Lean (1962), \"Agente 007 - Licenza di uccidere\" (1962) e \"A 007, dalla Russia con amore\" (1963) di Terence Young, \"La grande fuga\" di John Sturges (1963), \"Il fantasma del pirata Barbanera\" di Robert Stevenson (1970) e \"Rem\u00ec - Senza famiglia\" (1970).\nDiresse inoltre diversi film e pellicole d'animazione Disney come \"Lilli e il vagabondo\" (1955), \"La carica dei cento e uno\" (1961), \"La spada nella roccia\" (1963), \"Mary Poppins\" (1964), \"Cenerentola\" (il ridoppiaggio del 1967), \"Il libro della giungla\" (1967), \"Bambi\" (il ridoppiaggio del 1968), \"Pomi d'ottone e manici di scopa\" (1971) e \"Robin Hood\" (1973).\nPresente nelle prosa radiofonica dell'EIAR, dalla met\u00e0 degli anni trenta, in prevalenza presso gli studi di Radio Roma a via Asiago.\nMor\u00ec a Roma nel 1987, all'et\u00e0 di 88 anni."}
{"id": "1362457", "revid": "124123", "url": "https://it.wikipedia.org/wiki?curid=1362457", "title": "Morti nel 1581", "text": ""}
{"id": "1362462", "revid": "194577", "url": "https://it.wikipedia.org/wiki?curid=1362462", "title": "Mikun", "text": ""}
{"id": "1362472", "revid": "767487", "url": "https://it.wikipedia.org/wiki?curid=1362472", "title": "Hitman - L'assassino", "text": "Hitman - L'assassino (\"Hitman\") \u00e8 un film del 2007 tratto dall'omonima serie di videogiochi, diretto da Xavier Gens, scritto da Skip Woods e interpretato da Timothy Olyphant.\nTrama.\nL'Agente 47 \u00e8 stato istruito sin dall'infanzia e modificato geneticamente per essere un assassino mercenario; le sue armi pi\u00f9 potenti sono in realt\u00e0 la freddezza e risolutezza a portare a termine i \"lavori\".\nIl predatore 47 diventa preda quando si ritrova nel bel mezzo di un colpo di stato politico in Russia: a causa di una fuga di notizie sul suo conto, viene inseguito dall'Interpol e dall'FSB russo per tutta l'Europa orientale. Durante la fuga cercher\u00e0 di scoprire chi lo ha messo in questa situazione pericolosa e cercher\u00e0 di ottenere la sua vendetta al fianco di Nika Boronina, una prostituta testimone dell'omicidio.\nProduzione.\nIl film \u00e8 l'adattamento cinematografico dell'omonimo videogioco; la distribuzione, la produzione e i diritti della pellicola appartengono alla 20th Century Fox.\nNel 2003, i creatori di Hitman, Eidos Interactive e IO Interactive, hanno aperto un negoziato con Hollywood per adattare la famosa serie di videogiochi in una pellicola cinematografica: la 20th Century Fox ha acquistato i diritti e assunto lo sceneggiatore Skip Woods per la scrittura della trama.\nVin Diesel, primo candidato ufficiale per il ruolo di Agente 47, nel dicembre 2006 si ritira, per motivi non specificati; accetta poi, mesi dopo, la proposta della casa Fox, arrivando a condurre le attivit\u00e0 direttive di produttore esecutivo. Nel gennaio 2007 Timothy Olyphant viene scelto dal regista Xavier Gens come protagonista. A marzo dello stesso anno sono resi ufficiali i nomi degli altri attori: Dougray Scott, antagonista dell'Agente 47, e Olga Kurylenko, Robert Knepper e Ulrich Thomsen.\nLa pellicola \u00e8 entrata in produzione il 27 marzo 2007; lo stanziamento per la realizzazione \u00e8 stato di circa 17.000.000 $; l'ambientazione \u00e8 Sofia, in Bulgaria; le riprese si sono iniziate il 24 aprile 2007 e sono terminate il 17 luglio 2007, per un totale 12 settimane; una seconda \"troupe\" ha effettuato altre riprese a Londra, Istanbul, San-Pietroburgo e in varie localit\u00e0 del Sudafrica.. La pellicola \u00e8 stata girata interamente in digitale. La data ufficiale dell'uscita al cinema di \"Hitman\" negli Stati Uniti d'America era inizialmente prevista per il 12 ottobre 2007, ma la produzione l'ha in seguito posticipata al 21 novembre 2007.\nDistribuzione.\nLa pellicola \u00e8 uscita in prima mondiale negli USA il 21 novembre 2007, esordendo in Italia il 7 dicembre 2007.\nColonna sonora.\n\u00c8 stato distribuito nel 2007 un disco contenente le colonne sonore della pellicola, in coincidenza con l'uscita nelle sale; tutte le canzoni sono state prodotte da Geoff Zanelli.\nSequel.\nNel giugno 2009 la 20th Century Fox ha annunciato che un seguito sarebbe stato realizzato in futuro con Adrian Askarieh, Daniel Alter e Chuck Gordon nuovamente produttori; per cui ha incaricato Kyle Ward di scrivere la sceneggiatura inserendo al suo interno elementi da \"\". Comunque, Olyphant ha firmato un contratto per la sua partecipazione a un nuovo episodio.\nA quasi un anno di distanza dall'annuncio della messa in sviluppo, nel maggio 2010, la Fox ha comunicato che Daniel Benmayor avrebbe sostituito Xavier Gens alla regia, con Daniel Casey incaricato di scrivere una nuova sceneggiatura. L'attore che ha vestito i panni dell'agente 47, Timothy Olyphant, ha smesso i panni del personaggio.\nIncassi.\nNonostante il film non abbia ricevuto critiche particolarmente positive, \"Hitman - L'assassino\" ha incassato quasi 100 milioni di dollari al botteghino."}
{"id": "1362473", "revid": "287204", "url": "https://it.wikipedia.org/wiki?curid=1362473", "title": "Novo Sarajevo", "text": "Novo Sarajevo (in alfabeto cirillico: \"\u041d\u043e\u0432\u043e \u0421\u0430\u0440\u0430\u0458\u0435\u0432\u043e\"; traduzione italiana: \"Nuova Sarajevo\") \u00e8 una municipalit\u00e0 di Sarajevo e del Cantone di Sarajevo, nella Bosnia ed Erzegovina con 68.802 abitanti al censimento 2013.\nSociet\u00e0.\n1971.\nTotale: 111.811 persone\n1991.\nPrima dell'assedio, nel 1991 Novo Sarajevo contava circa 95.089 residenti, dei quali 33.902 erano bosgnacchi (35,7%), 32.899 erano serbi (34,6%), 8.798 erano croati (9,3%), 15.580 erano jugoslavi (16,4%) e 4.391 erano classificati come \"altri\" (4,6%).\n2002.\nSecondo le stime del governo del 2002, ad oggi la municipalit\u00e0 di Novo Sarajevo conta 74,493 residenti, dei quali l'88% \u00e8 bosniaco, il 6% circa \u00e8 serbo e il 6% croato.\nStoria.\nCome Novi Grad, anche Novo Sarajevo \u00e8 la risultante dell'imponente crescita e dello sviluppo della citt\u00e0 avvenuti negli anni sessanta e negli anni settanta. \u00c8 localizzata al centro dell'area di Sarajevo, principalmente sulla riva nord del fiume Miljacka, tra Novi Grad e Centar.\nPrima dell'assedio Novo Sarajevo aveva un'area di circa 47,6 km\u00b2 (41,6% foreste, 17,5% praterie, 13,5% terra destinata ad edifici, 10,4% pascoli, 8,4% terreni di coltura, 13,5% giardini). In seguito all'assedio di Sarajevo il 75% dell'area urbana (per la maggior parte non popolato), venne trasferito alla Repubblica Serba, facendo diventare Novo Sarajevo una municipalit\u00e0 di 11,43\u00a0km\u00b2: come conseguenza Novo Sarajevo ha il pi\u00f9 elevato numero di persone per km\u00b2 (circa 7524/km\u00b2).\nNovo Sarajevo \u00e8 noto per essere un centro commerciale ed economico di Sarajevo che ospita molte delle principali compagnie e societ\u00e0 della citt\u00e0."}
{"id": "1362476", "revid": "767487", "url": "https://it.wikipedia.org/wiki?curid=1362476", "title": "Federazione di rugby a 15 del Portogallo", "text": "La Federa\u00e7\u00e3o Portuguesa de Rugby (\"Federazione portoghese di rugby\") \u00e8 l'organo di governo del rugby a 15 in Portogallo.\n\u00c8 stata fondata nel 1926 ed \u00e8 stata affiliata all'International Rugby Board nel 1988."}
{"id": "1362478", "revid": "2084998", "url": "https://it.wikipedia.org/wiki?curid=1362478", "title": "Penthi\u00e8vre", "text": "Il Penthi\u00e8vre \u00e8 una regione storico-geografica della Bretagna, in Francia: i suoi centri principali erano Guingamp e Lamballe, che ne costituirono alternativamente i capoluoghi. Il suo territorio corrisponde grossomodo a quello dell'attuale diocesi di Saint-Brieuc.\nStoria.\nLa contea di Penthi\u00e8vre fu eretta nel 1034 per Oddone, secondogenito del duca di Bretagna Goffredo I, e torn\u00f2 a far parte del ducato nel 1235: ne venne nuovamente staccata nel 1317 e fu feudo della famiglia Ch\u00e2tillon-Blois (dal 1337), della casa di Brosse (dal 1437) e nel 1564 di quella di Lussemburgo, per la quale venne eretta in ducato-par\u00eca (1569).\nNel 1669 il ducato di Penthi\u00e8vre fu smembrato; fu ricostituito nel 1697 in favore del figlio naturale di Luigi XIV e della marchesa di Montespan, il conte di Tolosa Luigi Alessandro, che la trasmise a suo figlio Luigi Giovanni Maria.\nNel 1769 pass\u00f2 per matrimonio agli Orl\u00e9ans."}
{"id": "1362479", "revid": "88740", "url": "https://it.wikipedia.org/wiki?curid=1362479", "title": "Pomponio Basso", "text": ""}
{"id": "1362481", "revid": "37401", "url": "https://it.wikipedia.org/wiki?curid=1362481", "title": "Eparchia", "text": "Leparchia (in greco: \u1f10\u03c0\u03b1\u03c1\u03c7\u03b5\u03af\u03b1 o \u1f10\u03c0\u03b1\u03c1\u03c7\u03af\u03b1, \u00abprovincia\u00bb; in latino: \"eparchia\") \u00e8 una suddivisione territoriale presente in diversi ordinamenti.\nIl termine deriva da eparca, o eparco (dal gr. \u1f14\u03c0\u03b1\u03c1\u03c7\u03bf\u03c2, \u00abcomandante\u00bb, composto della preposizione \u1f10\u03c0\u03af, \u00absopra\u00bb, e del verbo \u1f04\u03c1\u03c7\u03c9, \u00abcomandare\u00bb), che designa il titolare di funzioni di governo nell'ambito di un certo territorio.\nCircoscrizioni amministrative.\nImpero seleucide.\nL'eparchia designava la suddivisione amministrativa delle satrapie dell'Impero seleucide (311-63 a.C.).\nImpero bizantino.\nLe \"eparchie\" designavano, in lingua greca, le province dell'Impero bizantino (nonch\u00e9, in precedenza, le medesime province dell'Impero romano, corrispondendo tale termine a quello latino di \"provinciae\").\nSecondo Giorgio di Cipro, la suddivisione in eparchie avrebbe riguardato anche i territori italiani conquistati da Bisanzio dopo la guerra greco-gotica: attorno al 580, infatti, l'imperatore Tiberio II Costantino avrebbe suddiviso l'Italia bizantina in 5 eparchie (Aemilia, Annonaria, Calabria, Campania e Urbicaria).\nNel VII secolo, peraltro, la suddivisione dell'Impero bizantino in eparchie fu sostituita da quella basata in themata (i territori italiani rimasti a Bisanzio furono suddivisi in 4 themata: Langobardia, Lucania, Calabria e Sikelia).\nNella capitale Costantinopoli, il titolo di \"eparca del pretorio\" o \"eparca di Costantinopoli\" (greco: \u1f14\u03c0\u03b1\u03c1\u03c7\u03bf\u03c2 \u03c4\u03bf\u1fe6 \u03c0\u03c1\u03b1\u03b9\u03c4\u03c9\u03c1\u03af\u03bf\u03c5, \"eparcos tu praitoriu\") pass\u00f2 invece ad indicare, sino alla fine dell'Impero, il prefetto del pretorio d'Oriente e governatore della citt\u00e0.\nGrecia.\nLe province della Grecia, presenti dal 1833 al 2005, erano designate col termine \"eparchie\".\nCircoscrizioni ecclesiastiche.\nChiese cattoliche di rito orientale.\nNella Chiesa cattolica di rito orientale si chiama eparchia una porzione di territorio e di fedeli che vengono affidati alla cura pastorale di un eparca o vescovo; l'eparchia quindi \u00e8 del tutto corrispondente alla diocesi della Chiesa latina.\nLe eparchie (e i loro eparchi) sono disciplinate dai canoni 177-310 del Codice dei canoni delle Chiese orientali.\nIn Italia esistono due eparchie:\nAppartiene alla giurisdizione dell'eparchia di Lungro l'esarchia di Grottaferrata (Lazio), gestita dai monaci basiliani.\nChiesa ortodossa.\nIl termine \u00e8 tutt'oggi utilizzato per indicare alcune suddivisioni nelle Chiese ortodosse."}
{"id": "1362482", "revid": "1318658", "url": "https://it.wikipedia.org/wiki?curid=1362482", "title": "Il mistero delle cattedrali", "text": "Il mistero delle cattedrali (\"Le Myst\u00e8re des cath\u00e9drales\"), scritto nel 1922 e pubblicato nel 1926 a Parigi, sotto lo pseudonimo di \"Fulcanelli\", \u00e8 un testo che intende offrire una chiave di lettura per i classici dell'alchimia.\nStoria editoriale.\nSecondo quanto attesta Eug\u00e8ne Canseliet nella prefazione alla seconda edizione del 1957, l'autore avrebbe composto il testo nel 1922 e sarebbe scomparso prima che fosse stato dato alle stampe. Una seconda edizione usc\u00ec in Francia nel 1957 e una terza nel 1964, a cui ne seguirono molte altre.\nIn Italia la prima edizione apparve nel 1972 per le Edizioni Mediterranee di Roma, pi\u00f9 volte ristampata. Nel 2005 usc\u00ec una nuova edizione, tradotta e annotata da Paolo Lucarelli, con le riproduzioni delle tavole originali di Julien Champagne.\nContenuto.\nIl saggio si divide in cinque sezioni (\"Il mistero delle cattedrali\", \"Parigi\", \"Amiens\", \"Bourges\", \"La croce ciclica di Hendaye\") e una conclusione.\n\"Il mistero delle cattedrali\".\nL'autore inizia col rievocare la forte impressione che provoc\u00f2 in lui, fin da bambino, la vista delle cattedrali gotiche. Passa quindi ad analizzare il significato di certe usanze medievali, religiose o pseudo-tali, che appaiono bizzarre o incomprensibili agli occhi degli osservatori moderni, ma che riacquistano il loro significato se viste in un'ottica ermetica ed esoterica.\nBasandosi su quella che chiama cabala fonetica, fa derivare l'espressione \"arte gotica\" non dall'aggettivo nel senso deteriore di \"\", ma da \"art goth\" e quindi da \"argot\", come a rimarcare la sua derivazione da una lingua segreta nota solo agli iniziati, che avrebbe ispirato le decorazioni scultoree delle chiese medievali, sotto forma d'immagini allegoriche. Elementi architettonici come i rosoni e decorazioni pavimentali come i labirinti sono parimenti ricondotti a una simbologia esoterica.\nLa figura della Madonna col Bambino (e specialmente la Madonna Nera \u00e8 fatta discendere dall'immagine di Iside che allatta il figlio Horus, mentre quella di san Cristoforo \u00e8 considerata simboleggiare il ricercatore alchimista.\n\"Parigi\".\nL'autore passa in rassegna un gran numero d'immagini a bassorilievo della facciata della cattedrale di Notre-Dame di Parigi, dando a ciascuna di esse un'interpretazione allegorica in senso alchemico, portando a suffragio delle citazioni delle sacre scritture ebraiche e cristiane, di autori della classicit\u00e0 e opere di alchimisti. Vi \u00e8 poi un accenno alla simbologia presente nelle vetrate della Sainte-Chapelle.\n\"Amiens\".\nDopo aver notato le somiglianze delle figurazioni presenti sulla cattedrale di Amiens con quelle di Parigi, ci si sofferma su quelle maggiormente differenti.\n\"Bourges\".\nL'autore si sofferma su due dimore patrizie della citt\u00e0 di Bourges, il palazzo Jacques C\u0153ur e la casa Lallemant, nei quali identifica molte decorazioni di carattere allegorico-alchemico, sostenendo per questo che i loro antichi proprietari dovessero praticare l'alchimia. Del secondo edificio, in particolare, analizza l'ambiente della cappella privata, che contiene l'iconografia della leggenda di san Cristoforo.\n\"La croce ciclica di Hendaye\".\nSi analizza la croce eretta a Hendaye, una cittadina dei Paesi Baschi francesi, a cui \u00e8 attribuito un significato millenaristico, come per ricordare la distruzione del mondo per mezzo del fuoco e la sua successiva rinascita di cui si legge nel libro dell'\"Apocalisse\" e per indicare, forse, una possibile via di scampo.\nConclusione.\nL'autore si augura che la sua opera possa essere d'aiuto a chi vuole accostarsi senza pregiudizi all'alchimia ed esorta il lettore che vi si voglia cimentare ad essere rigoroso e scrupoloso nella sua ricerca, congedandosi con quattro parole d'ordine: SAPERE\u00a0\u2013 POTERE\u00a0\u2013 OSARE\u00a0\u2013 TACERE."}
{"id": "1362484", "revid": "573567", "url": "https://it.wikipedia.org/wiki?curid=1362484", "title": "Transformers 2010", "text": ""}
{"id": "1362485", "revid": "729019", "url": "https://it.wikipedia.org/wiki?curid=1362485", "title": "Marziano Ciotti", "text": "Biografia.\nNacque a Gradisca d'Isonzo allora sotto la sovranit\u00e0 asburgica e dopo gli studi superiori si iscrisse alla facolt\u00e0 di Giurisprudenza di Padova diventando amico di Ippolito Nievo.\nDalla seconda guerra d'Indipendenza del 1859, partecip\u00f2 sempre alle chiamate garibaldine. L'anno successivo part\u00ec da Quarto con i Mille e partecip\u00f2 a tutte le battaglie fino alla vittoria finale del Volturno. Sull'Aspromonte nel 1862 assistette Garibaldi ferito dalle truppe sabaude per impedirgli di prendere Roma. Partecip\u00f2 ai Moti del Friuli del 1864 (l'ultimo moto risorgimentale mazziniano). Combatt\u00e9 a Bezzecca nella terza guerra d'Indipendenza. Durante il tentativo del 1867 per la liberazione di Roma, Garibaldi gli scrisse questa lettera:\nMarziano segu\u00ec Garibaldi anche in Francia nella guerra franco-prussiana del 1870 per cui fu decorato con la Legion d'Onore.\nPer fedelt\u00e0 allo spirito garibaldino rifiut\u00f2 sempre di entrare nell'esercito regolare.\nPass\u00f2 il resto dei suoi giorni a Montereale Valcellina. Nel 1887 mor\u00ec suicida a Udine per annegamento nel canale Ledra, dopo aver raccomandato agli amici patrioti, in una lettera che gli venne trovata addosso, l'educazione dei propri figli."}
{"id": "1362496", "revid": "33277", "url": "https://it.wikipedia.org/wiki?curid=1362496", "title": "Ducato di Penthi\u00e8vre", "text": ""}
{"id": "1362505", "revid": "363629", "url": "https://it.wikipedia.org/wiki?curid=1362505", "title": "Guadagno", "text": ""}
{"id": "1362514", "revid": "197508", "url": "https://it.wikipedia.org/wiki?curid=1362514", "title": "Olmeca", "text": ""}
{"id": "1362533", "revid": "767487", "url": "https://it.wikipedia.org/wiki?curid=1362533", "title": "Ti presento Bill", "text": "Ti presento Bill (\"Meet Bill\") \u00e8 un film del 2007 diretto da Bernie Goldmann e Melisa Wallack, al loro esordio, con protagonista Aaron Eckhart.\nTrama.\nBill \u00e8 stufo della sua vita e del suo lavoro. Dopo aver scoperto il tradimento di sua moglie Jess, Bill cambia vita e trova s\u00e9 stesso grazie all'incontro con un turbolento teenager.\nCast.\nInizialmente Amanda Peet doveva interpretare Jess, ma fu sostituita da Elizabeth Banks. Anche Lindsay Lohan doveva far parte del cast, ma a causa di divergenze creative fu sostituita da Jessica Alba. La Lohan sosteneva che i registi Goldmann e Wallack non fossero abbastanza noti e di qualit\u00e0."}
{"id": "1362534", "revid": "287204", "url": "https://it.wikipedia.org/wiki?curid=1362534", "title": "Sandor Vegh", "text": ""}
{"id": "1362541", "revid": "729019", "url": "https://it.wikipedia.org/wiki?curid=1362541", "title": "Simon Shaw", "text": "Biografia.\nTra i pi\u00f9 alti rugbisti ad aver mai giocato per la Nazionale inglese, Shaw ha militato nelle varie rappresentative del suo Paese fin dalle selezioni scolastiche.\nA dispetto di ci\u00f2, l'impegno a tempo pieno di Shaw con il rugby non venne che prima dei 16 anni di et\u00e0, quando la sua famiglia torn\u00f2 dal Kenya, dove egli nacque, per ristabilirsi in Inghilterra.\nIl primo contratto di Shaw fu nel 1990 con il Bristol, all'et\u00e0 di 17 anni; nel 1996, contro l', giunse l'esordio in Nazionale maggiore.\nNel 1997 firm\u00f2 per il suo attuale club, i London Wasps, squadra alla quale sono legati tutti i suoi successi.\nSeconda linea di rendimento, la sua carriera \u00e8 stata sempre costellata da infortuni varii che gli hanno impedito sia di essere presente agli appuntamenti pi\u00f9 rilevanti della sua Nazionale (alla Coppa del Mondo 2003 fu presente solo come aggregato, fuori dalle convocazioni ufficiali) che dei British Lions: da questi ultimi convocato per i tour del 1997 e del 2005 non riusc\u00ec mai a essere schierato per alcun \"test match\" ufficiale.\nNel 2000 marc\u00f2 un \"drop\" in campionato, l'unico nella storia di Premiership a essere stato segnato da un \"seconda linea\".\nTra il 1994 e il 2005, inoltre, fu invitato dai Barbarians in quattro incontri, due dei quali contro selezioni nazionali ( e ).\nPur prendendo parte ai \"match\" preparatori alla in Australia, Shaw non fu inizialmente inserito nella rosa dei 30 convocati da Clive Woodward; a causa di un infortunio a Danny Grewcock in corso di torneo, Shaw fu tuttavia richiamato d'urgenza dall'Inghilterra; gli inglesi vinsero la Coppa del Mondo battendo in finale l', squadra di casa, e Shaw si aggiudic\u00f2 il titolo senza essere mai sceso in campo neppure un minuto.\nA 34 anni prese parte alla in Francia, con sei incontri su sette, e al Sei Nazioni 2008, con cinque incontri su cinque; prese parte ai \"test\" autunnali del 2008 e, dopo aver preso parte al Sei Nazioni 2009, fu incluso nel \"tour\" in Sudafrica dei British Lions, esordendo in un \"test\" con la selezione britannica a 36 anni e venendo eletto \"Man of the Match\" nel secondo incontro della serie, perso 25-28 contro gli \"Springbok\".\nHa, ancora, preso parte ai Sei Nazioni e nonch\u00e9 alla ; al termine della competizione Shaw ha interrotto unilateralmente il suo rapporto con gli Wasps per firmare un contratto con i francesi del Tolone.\nCon la squadra francese vinse un ulteriore titolo di campione d'Europa con la vittoria nella Heineken Cup 2012-13, che fu la sua ultima competizione, dopo la quale giunse il ritiro qualche mese prima del suo quarantesimo compleanno."}
{"id": "1362545", "revid": "1259603", "url": "https://it.wikipedia.org/wiki?curid=1362545", "title": "Lega Italiana Protezione Uccelli", "text": "La Lega Italiana Protezione Uccelli (LIPU) \u00e8 un'associazione ambientalista italiana, fondata nel 1965 con lo scopo principale di contrastare l'eliminazione degli uccelli, ma anche di conservare la natura mediante l'educazione ambientale e la tutela della biodiversit\u00e0 italiana.\nCon oltre sostenitori, un centinaio di sezioni locali e un migliaio di volontari la LIPU \u00e8 di gran lunga la maggiore associazione italiana per la protezione degli uccelli, nonch\u00e9 una delle pi\u00f9 importanti associazioni ambientaliste italiane insieme al WWF Italia, Legambiente e Greenpeace Italia. Le 58 strutture della LIPU, divise in Oasi naturali e Centri Recupero (i quali ogni anno curano oltre animali feriti), vengono visitate annualmente da oltre persone.\nLa LIPU \u00e8 il partner italiano di BirdLife International, la pi\u00f9 grande federazione mondiale di associazioni per la conservazione degli uccelli e della biodiversit\u00e0.\nStoria.\nLa fondazione.\nLa LIPU viene istituita con il nome di Lega Nazionale Contro la Distruzione degli Uccelli (LENACDU) a Roma il 13 novembre 1965 dal filosofo e naturalista italiano Giorgio Punzo, con lo scopo di proteggere gli uccelli, promuovere la natura ed educare i giovani all'ambiente. Risulta pertanto una tra le pi\u00f9 antiche associazioni ambientaliste italiane. La decisione di fondare la LENACDU, anche semplicemente chiamata \"la Lega\", viene presa da Punzo un giorno della primavera del 1965 quando, mentre indignato legge su un giornale la notizia della riapertura della stagione della caccia, un passero solitario gli si posa accanto. Lo scopo principale della Lega \u00e8 contrastare lo sterminio degli uccelli in Italia, che avviene per via del bracconaggio, della cattiva agricoltura, della distruzione del territorio e soprattutto della caccia.\nLe prime sedi della LENACDU sono poste a Napoli, la citt\u00e0 di Giorgio Punzo, a Roma e poi a Firenze, nella sede di lungarno Guicciardini; quest'ultima viene messa a disposizione dal British Institute of Florence, il cui appoggio alla Lega \u00e8 garantito da Robin Chanter e Ian Greenlees, che saranno rispettivamente segretario e tesoriere della LENACDU. Tra le persone che hanno permesso alla Lega di svilupparsi nel suo primo periodo di vita si ricordano \u2013 oltre ai gi\u00e0 citati Punzo e Chanter \u2013 Longino Contoli, Ermanno Rizzardi, Marta Fabris, Michele Camperchioli e don Ermenegildo Fusaro. Nel Consiglio direttivo della Lega figurano anche personaggi illustri, come lo scrittore Giorgio Bassani e il giornalista Ruggero Orlando. Si inizia a reclutare soci, a compiere divulgazione scientifica attraverso varie riviste e a svolgere le prime azioni di \"lobbying\" parlamentare, tra cui quella per vietare l'uccellagione.\nLe prime lotte.\nNegli anni Sessanta la caccia \u00e8 molto diffusa in Italia (venivano abbattuti oltre di uccelli all'anno) e praticamente non regolamentata: si pu\u00f2 cacciare tutto l'anno e uccidere qualsiasi animale. Nell'agosto 1967, grazie all'intensa attivit\u00e0 di sensibilizzazione e protesta della Lega, viene approvata la legge 2 agosto 1967, n. 799 che, fra le numerose limitazioni, abolisce la caccia primaverile.\nIl 27 marzo 1968 viene mandato in onda dalla televisione svedese un documentario prodotto dalla LENACDU che mostra come in Italia i piccoli uccelli migratori vengano massacrati durante il periodo di caccia. Migliaia di cittadini svedesi, indignati contro quello che hanno visto, chiamano l'emittente televisiva minacciando di boicottare le vacanze nella penisola italiana. La situazione della caccia in Italia fa presto clamore in tutta Europa e oltre un milione di cittadini europei sigla una dichiarazione con la quale assicurano di boicottare le localit\u00e0 turistiche italiane finch\u00e9 non venga vietata la cattura degli uccelli canori. La Lipu sostiene l'iniziativa e trasmette la dichiarazione al Senato della Repubblica.\nNel 1971 viene aperto un dibattito per scegliere il logo della LENACDU fra quattro candidati: il cavaliere d'Italia, il gruccione, il passero solitario e l'upupa. Si opta alla fine per l'upupa, particolare uccello migratore nidificante in Italia, in quegli anni oggetto di intensa caccia, la quale viene disegnata da Fulco Pratesi (fondatore del WWF Italia) come simbolo della Lega. Il nuovo logo inizia a diffondersi, approdando in vari programmi televisivi italiani, fra cui \"Portobello\", \"Domenica in\" e nel 1985 a \"Pronto Raffaella?\", in una puntata del quale il presidente della LIPU Mario Pastore iscrive Raffaella Carr\u00e0 all'associazione.\nDurante l'assemblea del 14 gennaio 1973 tenutasi a Firenze presso il British Institute of Florence, viene annunciato dal presidente Ermanno Rizzardi che i soci della LENACDU sono arrivati a . Nello stesso anno la Lega denuncia, sulla base di uno studio del Ministero dei lavori pubblici, la dilagante lottizzazione sul territorio italiano, in particolare nei territori del Lazio (come l'Agro Romano), e i conseguenti danni causati agli habitat di alcune specie a rischio. Sempre nel 1973 viene aperto a Parma il primo Centro Recupero per i rapaci, che presto diviene un simbolo nella cultura ambientalistica italiana. Fra i numerosi Centri Recupero, il cui scopo principale \u00e8 curare animali selvatici (non solo uccelli) in difficolt\u00e0, che sorgeranno nel corso degli anni si ricordano il Centro Recupero Uccelli Marini e Acquatici (CRUMA) di Livorno e il Centro Recupero Fauna Selvatica (CRFS) di Roma.\nLa Lega cresce ancora.\nNel 1975 la Lega Nazionale Contro la Distruzione degli Uccelli (LENACDU) cambia nome in \"Lega Italiana Protezione Uccelli\" (abbreviata in \"LIPU\"), con il quale \u00e8 ancora oggi conosciuta.\nNel dicembre 1977 la LIPU ottiene un'importante vittoria: sulla base di un testo proposto dalla stessa associazione, la Camera dei deputati approva la legge 27 dicembre 1977, n. 968, che rappresenta un miglioramento della normativa nazionale sulla disciplina della caccia, fino allora regolata da un vecchio regio decreto (R.D. 5 giugno 1939, n. 1016) tutt'altro che rigido. Sebbene i limiti della caccia rimangano piuttosto ampi, la legge alza l'et\u00e0 minima per la caccia dai 16 ai 18 anni, elenca le specie cacciabili (escludendo da queste i rapaci, i gabbiani, gli aironi e le oche) e definisce la fauna selvatica italiana \u00abpatrimonio indisponibile dello Stato\u00bb, impegnandosi alla sua tutela \u00abnell'interesse della comunit\u00e0 nazionale\u00bb.\nIl 1978 \u00e8 un anno importante per l'associazione: la sede nazionale viene trasferita a Parma, dapprima nel garage di Francesco Mezzatesta e poi nella storica sede di vicolo San Tiburzio, dove l'associazione si d\u00e0 una struttura pi\u00f9 solida e viene dato avvio alla pubblicazione della rivista \"Uccelli\".\nAnche grazie al sostegno della LIPU viene emanata il 2 aprile 1979 dal Consiglio dell'Unione europea la Direttiva 79/409/CEE, detta \"Direttiva Uccelli\", che regola la protezione degli uccelli selvatici attraverso la conservazione dei loro habitat e la riduzione di minacce umane. La direttiva prevede inoltre l'istituzione di zone di protezione speciale (ZPS) col fine di garantire la salvaguardia degli habitat delle specie migratorie.\nNello stesso anno nasce a Cuneo, in Piemonte, l'Oasi di Crava Morozzo, che rappresenta la prima area protetta nella storia della LIPU. L'Oasi \u00e8 una zona umida di 300 ettari, rifugio di un centinaio di specie diverse, molto importante per gli uccelli migratori e per quelli che vi nidificano.\nNell'estate del 1980, sull'isola di San Pietro, in Sardegna, un gruppo di volontari della LIPU guidati da Fernando Spina organizzano un campo antibracconaggio col fine di proteggere dai bracconieri gli esemplari di falco della Regina, allora a rischio di estinzione. La missione dei volontari riesce e i bracconieri vengono fermati dalla Guardia costiera. Il campo antibracconaggio si \u00e8 poi ripetuto ogni anno e ha permesso al falco della Regina di ripopolare il mar Mediterraneo.\nDurante gli anni ottanta l'associazione si impegna a diffondere l'hobby del \"birdwatching\", largamente praticato nell'Europa settentrionale, ma poco conosciuto in Italia. Attraverso pubblicazione, escursioni naturalistiche e corsi, la LIPU cerca di motivare la passione per gli uccelli.\nNella primavera del 1983 centinaia di soci e volontari della LIPU si radunano nei pressi dello stretto di Messina, il quale rappresenta un corridoio di passaggio per decine di migliaia di uccelli migratori (prevalentemente aquile, falchi, cicogne e avvoltoi) provenienti dall'Africa, con lo scopo di protestare contro l'attivit\u00e0 di bracconaggio, che vede proprio nei monti Peloritani di Messina uno dei luoghi preferiti per la caccia.\nIl riconoscimento giuridico e le conquiste pi\u00f9 importanti.\nIl 6 febbraio 1985, dopo quasi vent'anni dalla fondazione dell'associazione, il Presidente della Repubblica Italiana Sandro Pertini, attraverso il D.P.R. 6 febbraio 1985, n. 151, riconosce la personalit\u00e0 giuridica e approva lo statuto della Lega Italiana Protezione Uccelli. Nello stesso anno succede ad Alberto Raponi nel ruolo di Presidente della LIPU Mario Pastore, che rimane in carica fino al 1996, anno della sua morte.\nNel 1987 nasce il settore Educazione ambientale, che si dedica al coinvolgimento di scuole e famiglie per ottenere un maggiore rispetto nei confronti della natura.\nNel 1980 la LIPU aveva raccolto firme per indire un referendum contro la caccia, ma la Corte costituzionale le aveva invalidate dopo avere definito il quesito referendario \u00abvago\u00bb. Nel 1989 la LIPU, insieme ad altre associazioni ambientaliste, riesce nuovamente a raccogliere la quantit\u00e0 di firme necessarie, e il 3 giugno 1990 si svolgono tre referendum abrogativi di stampo ecologistico, di cui due interessano la caccia e uno i pesticidi impiegati nell'agricoltura. Oltre venti milioni di italiani si presentano alle urne, il 92,2% dei quali vota contro la disciplina della caccia. Il quorum, per\u00f2, non viene raggiunto in nessuno dei tre referendum.\nNel 1990 lo storico segretario Francesco Mezzatesta, al servizio dell'associazione per oltre vent'anni, viene sostituito da Marco Lambertini, che rimarr\u00e0 Direttore generale sino al 1996, quando si trasferir\u00e0 nella BirdLife International. A lui seguir\u00e0 Armando Gariboldi, poi Nino Martino nel 2001, Elena D'Andrea nel 2003 e infine nel 2012 Danilo Selvaggi, che \u00e8 l'attuale Direttore generale.\nNegli anni novanta l'associazione continua le sue lotte e contribuisce all'approvazione delle leggi L. 6 dicembre 1991, n. 394, sulle aree protette, e L. 11 febbraio 1992, n. 157, sulla tutela della fauna selvatica, le quali hanno lo scopo di frenare la distruzione del territorio e gli abbattimenti indiscriminati di uccelli e altri animali selvatici. Gli sforzi della LIPU concorrono inoltre all'approvazione, compiuta il 21 maggio 1992 dal Consiglio dell'Unione europea, della Direttiva 92/43/CEE, detta \"direttiva Habitat\", che si pone lo scopo di \u00ab[...] salvaguardare la biodiversit\u00e0 mediante la conservazione degli habitat naturali, nonch\u00e9 della flora e della fauna selvatiche nel territorio europeo degli Stati membri al quale si applica il trattato\u00bb. Affinch\u00e9 si attuino queste norme, la direttiva istituisce la rete ecologica Natura 2000, costituita da siti mirati alla conservazione di determinati habitat e specie, la quale svolge un ruolo fondamentale nella conservazione della biodiversit\u00e0 nei territori dell'Unione Europea.\nSempre nel 1992 la LIPU si dedica alle campagne per la protezione della marmotta e di molti uccelli migratori, in particolare la peppola e il fringuello, che rischiano di tornare vittime della caccia a causa delle deroghe alla L. 157/1992. Vengono raccolte oltre firme, che permetteranno, mediante un decreto del 1997, di escludere numerose specie di uccelli dalla lista delle specie cacciabili.\nNel 1993 nasce la BirdLife International, la pi\u00f9 grande federazione di associazioni per la protezione degli uccelli nel mondo. La LIPU entra subito a farne parte come partner italiano.\nContinuano gli impegni nazionali.\nNel 1994 il Consiglio regionale del Veneto approva il Piano di Area del Delta del Po, redatto dalla LIPU, per il Parco regionale veneto del Delta del Po. La regione del delta del Po rappresenta la pi\u00f9 grande zona umida d'Italia.\nIl 1996 \u00e8 un grande anno per la LIPU. Danilo Mainardi, fra i pi\u00f9 noti e stimati etologi italiani, diviene presidente dell'associazione, ruolo che, dopo essere stato nominato presidente onorario, lascer\u00e0 nel 2002 all'ambientalista Giuliano Tallone. Nello stesso anno viene lanciato il progetto pluriennale Campagna Rondini, che mira a contrastare la progressiva scomparsa delle rondini (ridotte del 40% negli ultimi venti anni) nelle campagne italiane, dove l'agricoltura, intensificatasi, mette a rischio la specie. La campagna vede la partecipazione di numerosi personaggi famosi \u2013 fra i quali Lucio Dalla, Laura Pausini, Marco Columbro, la Gialappa's Band, Licia Col\u00f2 \u2013 e riesce a raccogliere firme attraverso una petizione che promuove un'agricoltura rispettosa delle rondini e della natura in generale. Tra le misure proposte per l'attuazione del cambiamento figurano: l'incremento di aree naturali in campagna e gli incentivi all'agricoltura naturale per una riduzione dei pesticidi; la sensibilizzazione dell'opinione pubblica e l'educazione ambientale nelle scuole; la salvaguardia dei nidi naturali e il collocamento di nidi artificiali; un censimento degli esemplari. Nel 2009 il progetto diviene \"citizen science\": attraverso il sito Ornitho.it anche persone non esperte possono segnalare la presenza di rondini, balestrucci e altre specie col fine di ottenere una dettagliata distribuzione delle specie nidificanti in Italia e favorirne la protezione.\nSempre nel 1996 apre il Centro Recupero Fauna Selvatica di Roma, collocato a lato del Bioparco di Roma, all'interno di Villa Borghese. Il Centro diviene presto un importante punto di riferimento per il soccorso degli animali selvatici, arrivando a curare dai ai esemplari all'anno.\nNel 2000 nascono le Important Bird and Biodiversity Area (IBA) da un progetto che rientra a pieno titolo nella rete Natura 2000, promosso dalla BirdLife International e appoggiato in Italia dalla LIPU. Le IBA rappresentano luoghi fondamentali per gli uccelli selvatici e la loro mappatura permette una maggiore protezione degli habitat delle specie a rischio nonch\u00e9 della biodiversit\u00e0. Contemporaneamente si costituiscono due nuovi settori della LIPU: IBA-Rete Natura 2000 e Agricoltura. In seguito, il Ministero dell'ambiente e della tutela del territorio e del mare sancisce il decreto ministeriale del 17 ottobre 2007 \u2013 poi apparso sulla Gazzetta Ufficiale come D.M. 6 novembre 2007, n. 258 \u2013 che istituisce e regolamenta le zone speciali di conservazione (ZSC), proposte nella direttiva Habitat del 1992, e le zone di protezione speciale (ZPS), definite dalla direttiva Uccelli del 1979, entrambi strumenti di primaria importanza all'interno del progetto Natura 2000.\nNel 2004 nasce un altro ramo dell'associazione, il settore Rapporti Istituzionali, che si concentra sul \"lobbying\" e sulle politiche ambientali. L'anno seguente la LIPU raccoglie firme in poche settimane e le consegna al Presidente del Consiglio per bloccare un tentativo di liberalizzazione della caccia.\nNel 2006 la LIPU, in collaborazione con BirdLife, avvia il progetto internazionale Spring Alive per l'educazione ambientale e la protezione degli uccelli migratori. Nello stesso anno, in seguito alle numerose segnalazione della LIPU, la Commissione europea decide di aprire una procedura di infrazione nei confronti dell'Italia per cattiva applicazione della direttiva Uccelli, emanata nel 1979, che condurr\u00e0 a una severa condanna emessa dalla Corte di giustizia dell'Unione europea nel 2010. Nello specifico le motivazioni si concentrano sulla scarsa protezione delle specie migratorie, sul mancato rispetto delle zone di protezione speciale e su un uso scorretto della caccia in deroga. Proprio contro quest'ultima pratica che porta all'uccisione di decine di migliaia di piccoli uccelli migratori non cacciabili (fra i quali i passeri, i fringuelli e le peppole) soprattutto in Veneto e Lombardia, l'associazione nel 2008 aveva raccolto e consegnato al Governo italiano oltre firme contro la caccia in deroga e contemporaneamente aveva informato della situazione anche la Commissione europea, poi intervenuta con la condanna del 2010.\nLe azioni recenti.\nNel 2010 la LIPU difende da stravolgimenti la L. 157/1992 a proposito della tutela della fauna selvatica e rilancia con proposte per aumentare la protezione degli uccelli migratori e delle specie in stato di conservazione sfavorevole (una particolare categoria delle specie a rischio). Nel 2011 Fulvio Mamone Capria viene eletto presidente della Lega Italiana Protezione Uccelli, la guider\u00e0 fino al 2019 quando il veterinario Aldo Verner diventer\u00e0 l'attuale presidente.\nAll'inizio degli anni 2010, con il sostegno del Ministero dell'Ambiente della Tutela del Territorio e del Mare, la LIPU stila in modo ottimo lo stato di conservazione delle circa 250 specie di uccelli nidificanti in Italia. Tale rapporto era stato richiesto dall'Unione Europea per attuare la direttiva Habitat e la direttiva Uccelli e poter cos\u00ec difendere la biodiversit\u00e0. L'associazione si dedica inoltre allo sviluppo del Farmland Bird Index (FBI), un indicatore \"ornitologico\" che misura l'aumento o la diminuzione delle specie tipiche degli ambienti agricoli, dando cos\u00ec informazioni sui cambiamenti ambientali avvenuti in quelle zone.\nNel 2013 la LIPU e il WWF Italia chiedono congiuntamente alla direzione generale ambiente della Commissione europea di avviare una procedura di infrazione nei confronti dell'Italia \u00abper garantire il pieno rispetto della direttiva comunitaria Habitat, tutelando adeguatamente la rete Natura 2000 italiana in progressivo degrado e rilanciando il monitoraggio dei siti di importanza comunitaria e delle zone di protezione speciale\u00bb. La richiesta \u00e8 accompagnata da un dossier in cui vengono evidenziate le mancate o errate applicazioni della direttiva, in particolare per quanto riguarda le valutazione di incidenza ambientale, di competenza regionale. Sempre nel 2013, grazie alle costanti pressioni esercitate dall'associazione, il Parlamento approva le modifiche alla L. 157/1992, le quali limitano fortemente le concessioni per la caccia in deroga. L'anno seguente vengono raccolte oltre firme per l'abolizione dei richiami vivi, una pratica venatoria che sfrutta il richiamo di piccoli uccelli ingabbiati per attirare e poi abbattere gli esemplari adescati. Una proposta di legge firmata dalla LIPU arriva in Parlamento ma la discussione della legge viene rimandata, mentre l'Unione Europea mette in mora l'Italia perch\u00e9 la cattura degli uccelli selvatici a fini di richiamo \u00e8 vietata dalla direttiva Uccelli del 1979. Il 23 luglio 2015 viene finalmente approvata la legge che pone fine alla cattura dei richiami vivi, pratica definita dalla stessa LIPU \u00abuna vergogna nazionale\u00bb.\nAttivit\u00e0.\nLa Lega Italiana Protezione Uccelli \u00e8 un'associazione senza fini di lucro che si basa sul volontariato fin dalla sua nascita.\nLe principali attivit\u00e0 dell'associazione sono due: l'impegno per il riconoscimento, a livello istituzionale e normativo, dei diritti degli animali, e la protezione dell'avifauna e del suo habitat mediante l'ampia rete di Oasi naturali e Centri Recupero.\nSecondo la legge italiana 11 febbraio 1992, n. 157, il compito di vigilare l'attivit\u00e0 venatoria \u00e8 affidato, oltre che ai corpi di polizia e ai guardiaparco, anche alle guardie volontarie nominate dalle stesse associazioni. La LIPU dispone di un servizio di Guardie volontarie che, lavorando a fianco con Carabinieri (e il loro corpo specifico, il Nucleo Operativo Antibracconaggio), Polizia di Stato e polizie provinciali, hanno come scopo precipuo quello di contrastare l'attivit\u00e0 venatoria; possono quindi redigere verbali per sanzioni amministrative e svolgere azioni di supporto alle forze di polizia giudiziaria nell'accertamento dei reati. Tra gli altri settori di intervento delle Guardie volontarie rientrano: la pesca nelle acque interne, il ritrovamento di discariche abusive, gli abusi edilizi, l'inquinamento delle acque e il maltrattamento degli animali. I membri del corpo, circa un centinaio diviso in una decina di nuclei, sono soci LIPU e sono stati abilitati all'attivit\u00e0 di vigilanza da un esame svolto presso una provincia o una regione. Nel maggio 2010 la Guardia volontaria LIPU Paola Quartini, insieme a una guardia zoofila non appartenente all'associazione, \u00e8 stata uccisa a colpi di pistola in un'azione contro il maltrattamento di cani.\nL'associazione svolge una costante attivit\u00e0 di educazione ambientale per bambini e ragazzi, spesso lavorando in collaborazione con le scuole. Fra i vari piani dedicati al tema spicca Spring Alive, progetto \"citizen science\" attivo dal 2006 in Europa, in Medio Oriente e in Africa, il quale si basa sulle segnalazioni da parte di comuni cittadini degli avvistamenti di cinque specie di uccelli migratori: la cicogna bianca, il rondone, il cuculo, il gruccione e la rondine. Attraverso la catalogazione dei dati \u00e8 possibile rilevare mutamenti nelle date di arrivo degli uccelli migratori e cos\u00ec capire meglio come i cambiamenti climatici influenzano le migrazioni.\nL'associazione pubblica una propria rivista, dal titolo \"Ali\", di cadenza trimestrale.\nLa LIPU \u00e8 definita:\nLe Oasi e i Centri.\nLa LIPU lavora sul territorio italiano attraverso due tipologie di strutture: le Oasi naturali, che hanno lo scopo di salvaguardare la natura, e i Centri Recupero Fauna Selvatica, la cui funzione \u00e8 curare animali selvatici feriti per poi introdurli nuovamente nell'ambiente naturale. Essi contribuiscono alla tutela della biodiversit\u00e0 e permettono inoltre l'interazione fra i cittadini e la natura.\nLe Oasi naturali.\nLe 29 Oasi presenti sul territorio italiano gestiscono aree naturali protette per un totale di oltre ettari, fornendo un luogo di protezione e sopravvivenza a pi\u00f9 di differenti specie animali e vegetali, delle quali oltre 300 appartenenti alla classe degli uccelli. Alcune di queste specie sono a rischio di estinzione o comunque molto rare. Le Oasi rappresentano spesso un luogo di riproduzione per alcune specie di uccelli, fra le quali si ricordano il falco della regina, la cicogna bianca, il capovaccaio e diverse specie di anatre.\nLe Oasi sono diffuse in 11 regioni italiane, prevalentemente settentrionali. All'interno di esse sono presenti capanni di osservazione, piccoli sentieri naturalistici, aule per la didattica e un personale qualificato che gestisce la struttura e accoglie i visitatori. \u00c8 stato stimato che ogni anno oltre persone visitano le Oasi LIPU; queste, prese come un unico insieme, si sono posizionate al quinto posto nella classifica mondiale di BirdLife International, dove sono stati presi in considerazione numero, quantit\u00e0 delle specie presenti ed estensione della rete delle strutture di oltre un centinaio di associazioni per la protezione degli uccelli e della natura di tutto il mondo.\nIl principale habitat presente all'interno delle Oasi sono le zone umide salmastre e di acqua dolce, ma si trovano anche ampie superfici di incolti erbacei arbustivi appenninici, boschi di latifoglie miste, macchia mediterranea, coste e falesie rocciose nonch\u00e9 ecosistemi agrari.\nLe Oasi e le Riserve naturali gestite dalla LIPU sono:\nI Centri Recupero.\nI Centri Recupero Fauna Selvatica (CRFS) hanno lo scopo di curare animali feriti, principalmente uccelli selvatici ma anche altre specie, con lo scopo di rilasciarli poi in natura. Il numero complessivo di animali curati annualmente supera le unit\u00e0; le principali cause delle loro ferite sono: colpi di cacciatori e bracconieri, avvelenamento, investimento da parte di automobili, scottatura a causa del contatto con fili elettrici e cadute dal nido. Il personale che opera all'interno delle strutture \u00e8 qualificato e si occupa di nutrire gli animali, somministrare loro eventuali medicinali e, in caso fosse necessario, operare interventi chirurgici. Attualmente, per via dei tagli economici agli enti locali, alcune di queste strutture non ricevono abbastanza proventi per sostenersi e rischiano quindi la chiusura totale.\nGli 11 Centri Recupero sono presenti nelle seguenti localit\u00e0:\nOltre ai CRFS veri e propri vi sono delle sezioni locali della LIPU che svolgono primo soccorso per animali feriti. Esse si trovano a:"}
{"id": "1362546", "revid": "38120", "url": "https://it.wikipedia.org/wiki?curid=1362546", "title": "Win the game", "text": ""}
{"id": "1362549", "revid": "1149807", "url": "https://it.wikipedia.org/wiki?curid=1362549", "title": "Societ\u00e0 Autostrada Ligure Toscana", "text": "SALT - Societ\u00e0 Autostrada Ligure Toscana S.p.A. \u00e8 un'azienda italiana operante nel settore della gestione in concessione di tratti autostradali. \u00c8 l'ente concessionario della ANAS fino al 31 luglio 2019 per la gestione dell'Autostrada A12 nel tronco Sestri Levante\u2013Livorno, dell'Autostrada A15 fino al 31 dicembre 2050 nei tronchi Fornola-La Spezia e La Spezia-Parma, della diramazione dell'A11 Lucca-Viareggio. Nel 2008 ha ottenuto 167,13 milioni di ricavi autostradali.\nIl 1\u00ba novembre 2017 la societ\u00e0 ha incorporato l'Autocamionale della Cisa, acquisendo la gestione dell'Autostrada A15 La Spezia-Parma.\nL'azionariato.\nL'azionariato alla data del 1\u00ba gennaio 2020 \u00e8 la seguente:\nDati societari.\nFa parte del gruppo ASTM."}
{"id": "1362551", "revid": "729019", "url": "https://it.wikipedia.org/wiki?curid=1362551", "title": "Barry John", "text": "Ha indossato per quattro volte la maglia dei British and Irish Lions."}
