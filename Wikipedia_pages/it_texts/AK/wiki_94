{"id": "1398674", "revid": "15756", "url": "https://it.wikipedia.org/wiki?curid=1398674", "title": "Tecnologie di Stargate", "text": "Questa voce presenta un elenco, in ordine per civilt\u00e0, delle tecnologie riguardanti l'universo fantascientifico di \"Stargate.\"\nTecnologia degli Antichi.\nAnelli trasportatori.\nFurono inventati dagli Antichi prima di sviluppare una tecnologia efficiente di teletrasporto. In seguito furono copiati e usati dai Goa'uld e dagli Ori.\nSono anelli perfettamente circolari che, come gli stargate, trasportano cose e persone ma a distanze ridotte (massimo 100.000\u00a0km).\nSono all'incirca grandi la met\u00e0 degli Stargate. Gli anelli lavorano in gruppi da 5 a 10 e vengono fatti scendere sopra l'oggetto da trasportare. In breve essi smaterializzano il corpo trasferendolo in un piccolo wormhole e facendolo comparire dall'altra parte degli anelli. A differenza dello Stargate, se in entrambi i punti sono presenti persone o cose, gli anelli scambiano contemporaneamente i carichi.\n\u00c8 possibile intercettare questo condotto di energia tramite un altro gruppo di anelli trasportatori mobili, ovvero su un'astronave, posizionandoli sul wormhole.\nGli anelli vengono attivati tramite un controllo remoto o un pannello di comando che permette di attivarli visualizzando una luce bianca che avvolge i teletrasportati prima della discesa degli anelli.\nI goa'uld hanno posizionato anelli trasportatori su quasi tutti i loro pianeti e su quasi tutte le loro astronavi.\nGli anelli possono essere trasportati, a loro volta, da una parte all'altra.\nArca della verit\u00e0.\nL'arca della verit\u00e0 \u00e8 un congegno degli Antichi risalente al tempo in cui erano in conflitto con gli Ori, essa ha il potere di togliere qualsiasi indottrinamento forzato ovvero ha la capacit\u00e0 di far vedere la verit\u00e0 a chi \u00e8 stata negata. L'arca \u00e8 costituita da una scatola contenente il dispositivo e la relativa fonte di energia, sul coperchio \u00e8 posizionata una tastiera semisferica che serve per attivarla, digitando la parola \"origine\" che in realt\u00e0 in un antico dialetto degli Alterani vuol dire \"verit\u00e0\". In seguito all'attivazione si sviluppa un fascio di luce che toglie qualsiasi indottrinamento forzato.\nL'arca fu costruita probabilmente da Amelius e fu ritrovata dalla SG-1 nelle rovine di Ortus Mallum in seguito a molte ricerche.\nGli Antichi di milioni di anni fa non vollero usare l'arca contro gli Ori perch\u00e9 ritenevano che cos\u00ec facendo gli avrebbero impedito di vivere secondo il loro modo di essere e quindi non sarebbe stato diverso delle barbarie che stavano subendo. Amelius si oppose a questa scelta in quanto voleva la fine della guerra ma alla fine si vide costretto ad abbandonare l'arca e fuggire con gli altri antichi verso la nostra galassia.\nArma a impulsi Lantiana.\nErano le armi secondarie usate dalle navi di \"Classe-Aurora.\" Assomigliano a lampi di energia di colore giallo brillante. Quando vengono lanciati in successione, sono in grado di distruggere una nave generazionale dei Viaggiatori protetta o di danneggiare pesantemente una nave alveare Wraith con diversi colpi. Queste armi sono, tuttavia, meno efficaci contro gli avanzati scudi Asgard delle navi della classe Daedalus\nArma drone degli Antichi.\nIl drone \u00e8 una delle armi pi\u00f9 potenti e pi\u00f9 usate degli Antichi, sono dei robot che hanno la forma di una seppia, possono essere autoguidati o possono essere guidati con la mente tramite un soggetto col gene ATA su una sedia di controllo o da un Jumper; possono agire da soli o in gruppo; i droni oltrepassano facilmente anche gli scudi pi\u00f9 avanzati dei Goa'uld: hanno distrutto alcune delle 30 navi di Anubis e la sua nave madre nel suo primo attacco alla terra, ma a costo di scaricare uno ZPM.\nI mini droni sono una versione miniaturizzata dei droni sviluppata dagli Antichi nella galassia di Pegaso. La loro funzione principale \u00e8 quella di difesa personale.\nArma di Merlino.\nL'arma di Merlino \u00e8 un dispositivo in grado di distruggere ogni essere asceso, questa deriva dalle ricerche dell'antico Moros il quale resosi conto della potenziale minaccia degli Ori disascese per costruire questo dispositivo. Il suo funzionamento \u00e8 simile ad uno ZPM solo che incanala l'energia nella dimensione degli essere ascesi al posto che nel nostro spazio-tempo. Il consiglio degli esseri ascesi si oppose a queste ricerche sia perch\u00e9 Merlino stava usando la conoscenza dell'ascensione ma anche per paura che potesse utilizzarla anche contro di loro, per questo motivo Merlino si vide costretto a studiare questo processo in un'altra dimensione costruendo un dispositivo di sfasamento. L'arma si compone in molte parti ma la pi\u00f9 importante \u00e8 una pietra rossa sferica chiamata santo graal, il dispositivo in s\u00e9 venne iniziato da Merlino e successivamente completato da Daniel Jackson ospitando in s\u00e9 la coscienza stessa di merlino, fu mandato nella galassia Ori a bordo di una nave madre Ori attraverso il supergate. L'arma provoc\u00f2 la scomparsa degli Ori ma Adria ascese e prese il posto di essi.\nArma stordente Lantiana.\nEra usata dai Lantiani durante la loro guerra con i Wraith. L'arma \u00e8 attivata da un pulsante di attivazione situato nella parte inferiore dell'impugnatura. Erano usate dai membri della flotta Lantiana, come l'equipaggio dell'Aurora. Queste armi erano in grado di stordire gli umani in un colpo solo. Non \u00e8 noto se questo dispositivo sia puramente un'arma stordente, o se possa avere anche altre impostazioni pi\u00f9 potenti\nConsole di controllo Lantiana.\nSono console per computer situate in diversi avamposti antichi, come Atlantide e a bordo delle loro navi. Sono costituite da diversi cristalli intercambiabili e riconfigurabili, responsabili del funzionamento di vari sistemi, che possono essere pressati in modo simile a una tastiera. Queste console sono attivate dal gene ATA ma non richiedono il gene per l'interfacciamento continuo.\nSituate in tutta la citt\u00e0 di Atlantide, solitamente sono accompagnate da un monitor di vetro e hanno accesso al database. Ci sono diverse console situate nella sala di controllo che contengono funzioni speciali come comunicazioni subspaziali, DHD e sensori biometrici.\nDHD.\nAcronimo di Dial-Home Device, \u00e8 uno strumento degli Antichi per controllare uno Stargate. Ve ne sono sia nella via lattea che nella galassia di Pegaso, operanti nelle rispettive reti di Stargate.\nDispositivo Attero.\nQuesto dispositivo degli Antichi, costruito durante la guerra contro i Wraith dall'antico Janus, crea un'interferenza nel subspazio nella frequenza degli hyperdrive dei Wraith distruggendo qualsiasi nave che fosse entrata nell'iperspazio.\nSfortunatamente questo dispositivo, come effetto collaterale, riversa una notevole quantit\u00e0 di energia nell'orizzonte degli eventi di qualsiasi stargate che si colleghi alla rete distruggendolo. Per questo motivo il Consiglio di Atlantide fece sospendere il progetto a Janus;\nfu riattivato da un gruppo dissidente di Asgard.Venne distrutto da una nave dei viaggiatori inviata da Larrin per non provocare ulteriori danni.\nDispositivo di sfasamento di Merlino.\nQuesto dispositivo consiste in un emettitore di radiazioni leptoniche che riescono a trasportare un certo quantitativo di materia in una dimensione parallela, inizialmente fu progettato da Merlino che lo us\u00f2 per condurre ricerche segrete sull'arma anti-Ori, questo congegno sfrutta come fonte di energia un cristallo posizionato in un vano posteriore; ha una forma a boomerang con al centro una tastiera con scritte in antico. Una volta attivato trasporta la materia in un'altra dimensione e compare una schermata olografica da un emettitore sulla parte superiore del dispositivo, l'ologramma \u00e8 interattivo e da questo il dottor Daniel Jackson seppe dell'arma per distruggere gli Ori. Il colonnello Carter riusc\u00ec a modificare questa tecnologia ad interfacciarla con i generatori al Naquadah per poterne ampliare l'effetto su larga scala, questa nuova tecnologia fu utilizzata per sfasare prima un villaggio poi un pianeta terra di un universo alternativo, difatti mentre il colonnello Carter era sfasata e protetta da un campo di forza a due direzioni fu trasportata in un universo parallelo al nostro per via di un tunnel interuniversale creato dal maggiore Carter dell'altro universo per l'assorbimento dell'energia di punto zero da universi paralleli.\nGene ATA.\nIl gene ATA (\"Attivazione Tecnologia Antichi\") fu scoperto dal dottor Carson Beckett. Questo gene \u00e8 posseduto dagli Antichi ma non dalla stragrande maggioranza degli esseri umani. Gli Antichi lo usavano come chiave genetica per evitare che altre popolazioni potessero attivare i loro dispositivi. Il gene, se attivo, induce le varie cellule del corpo a produrre una serie di proteine ed enzimi che interagiscono con lo strato epidermico, col sistema nervoso e col cervello. Dato che molti umani della squadra di Atlantis non possiedono il gene il dottor Beckett sviluppa una terapia genica che consiste nella manipolazione del DNA di un individuo con l'ausilio di un retrovirus disattivato di un topo; questa terapia \u00e8 severamente vietata sulla Terra ma data la situazione della squadra di Atlantis il dottor Beckett decide di procedere ugualmente. La terapia ha un esito positivo nel 50% dei casi, ma in alcuni casi ha presentato degli effetti collaterali quali:\nKino.\nLa Kino \u00e8 una sorta di telecamera volante creata dagli Antichi. Pu\u00f2 essere comandata a distanza tramite un telecomando, oppure inviata in esplorazione automatica.\nEssa viene trovata da Eli Wallace sulla Destiny, astronave costruita dagli Antichi.\nMacchina del tempo degli Antichi.\nSituata su P4X-639, fu un tentativo fallito di viaggiare attraverso il tempo degli Antichi. Gli abitanti di P4X-639 la costruirono per cercare di cambiare la loro storia in maniera tale da evitare un'epidemia incurabile che era occorsa tra di loro. Esteriormente somiglia a un altare su cui \u00e8 situata una grande tastiera di materiale dall'apparenza simile alla pietra. La macchina \u00e8 alimentata da tempeste geomagnetiche che ricorrono su P4X-639 ogni cinquant'anni; crea degli \"anelli temporali\" della durata di poche ore: ovvero, costringe a rivivere quelle ore fino a quando non viene digitata la combinazione giusta per disattivarla. Tramite gli Stargate, gli anelli temporali coinvolgono ben quattordici sistemi planetari differenti.\nMacchina del tempo di Janus.\nConsiste in un jumper modificato con un motore temporale; costruita da Janus, la prima spedizione di Atlantis la us\u00f2 per tornare indietro di 10'000 anni. Il consiglio di Atlantide la fece successivamente distruggere, e con essa tutti gli appunti relativi; ma Janus la ricostru\u00ec di nuovo nella Via Lattea, dove venne ritrovata dalla SG-1 ed usata per ritornare nell'antico Egitto per prendere uno ZPM.\nMappa stellare degli Antichi.\nSono rappresentazioni tridimensionali dell'universo come noto agli Antichi. I database delle navi Antiche ne contengono una, cos\u00ec come tutti gli avamposti una volta abitati da loro. Praclarush Taonas e Terra Atlantus sono inclusi sulla mappa. Oltre a Taona e alla Terra, la mappa probabilmente contiene tutti i pianeti conosciuti nella Galassia degli Alterani, nella Via Lattea e in Pegaso, cos\u00ec come in ogni altra galassia visitata dagli Antichi. Le mappe stellari contengono anche indirizzi Stargate per ogni pianeta su cui gli Antichi misero uno Stargate.\nNaniti.\nNanomacchine che vengono inventate dagli antichi come arma contro i Wraith, in un progetto poi abbandonato, ma che successivamente aggregandosi danno vita ai replicanti chiamati Asuriani.\nLe naniti appaiono nei primi episodi sotto forma di un nanovirus che quasi uccide Rodney McKay e altri membri (dott. Elizabeth Weir) di \"Stargate Atlantis\". Alla fine, grazie all'aiuto del Wraith soprannominato Todd, riescono a sconfiggerne solo una parte, mentre una nave Lantiana rimane nascosta per poi rivelarsi nei successivi episodi. Ritornano nell'episodio \"Progeny\" della terza stagione con i Replicanti e fanno un cameo in \"First Strike\" con Oberoth, il leader dei Replicanti.\nNodi di potenza.\nQuesti dispositivi sono equipaggiati agli stargate in orbita nella galassia di pegasus, sono disposti a 120\u00ba l'uno dall'altro, hanno dei propulsori di manovra per non far spostare lo stargate dalla sua posizione, questi 3 nodi di potenza prendono energia direttamente dallo stargate stesso.\nOcchio degli Dei.\nL'Occhio degli Dei \u00e8 un insieme di trasportatori che si trovano sul pianeta natale dei Sodan, P9G-844.\nAttivando i simboli corretti sull'obelisco, il dispositivo rilascia un cono di energia che avvolge qualsiasi oggetto nel suo raggio. Una volta avviluppati, gli oggetti all'interno del cono di luce vengono immediatamente trasportati in un obelisco vicino, permettendo di viaggiare in modo rapido ed efficiente sul pianeta. Come il resto della tecnologia antica, si basano unicamente sui cristalli di controllo per funzionare.\nProgetto Arcturus.\nQuesto progetto degli antichi mirava a far diventare gli ZPM obsoleti:\"vecchie pile alcaline\" come disse il dr. McKay.\nConsisteva nel prendere l'energia di punto zero direttamente dal nostro stesso spazio dunque l'energia scaturita da questo processo avrebbe avuto la portata dell'universo stesso.\nIl problema a cui neanche gli antichi seppero rimediare fu che prendere quest'energia dal nostro stesso spazio si crea troppa entropia e nel campo di contenimento si creavano particelle nuove ed esotiche che interagendo tra di loro creavano nuove radiazioni per cui il campo di contenimento non era progettato; questo problema annient\u00f2 gli abitanti del pianeta su cui gli antichi costruirono il dispositivo e gli antichi che lo stavano sperimentando.\nIl dr. McKay modific\u00f2 l'equazione degli antichi e cos\u00ec facendo distrusse i 5/6 di un sistema solare.\nIl progetto viene rivisto dal dr. McKay quasi un anno dopo il fallimento iniziale, quando sua sorella Jeannie Miller trova delle equazioni che applicate con le tecnologie di Atlantide possono far da tramite tra gli universi paralleli.\nRivelatore di segnali vitali.\nQuesto speciale rilevatore inventato dagli Antichi nella Galassia di Pegaso, necessitante il gene ATA, \u00e8, sostanzialmente, una console portatile che d\u00e0 la mappa del luogo in cui ci si trova, la propria posizione, la posizione di tutte le altre forme di vita presenti nell'area d'azione del rilevatore e molte altre informazioni come la composizione dell'aria o la posizione delle fonti di energia prossime.\nSatelliti di osservazione Lantiani.\nSono dispiegati in orbita a diversi pianeti nella galassia di Pegaso e controllano lo sviluppo delle civilt\u00e0 umane. Ogni satellite \u00e8 controllato da un terminale sia sul pianeta che ad Atlantide. Il Dr. Rodney McKay e John Sheppard scoprirono uno di questi terminali ad Atlantide e lo scambiarono per un gioco di ruolo fantasy. Tuttavia, in una missione di indagine, la squadra del maggiore Evan Lorne arriv\u00f2 su un pianeta controllato da questi satelliti e stabil\u00ec che tutte le persone in essi erano reali e vivevano su un pianeta da qualche parte nella galassia di Pegaso.\nI satelliti sono in grado di tracciare tutta la vita su un pianeta e di generare vere immagini 3d di persone e oggetti usando i dati del sensore. Sono anche in grado di interpretare le funzioni di oggetti come i pozzi. I sensori possono identificare i materiali sul pianeta e i luoghi degni di estrazione mineraria.\nSatelliti del punto di Lagrange.\nErano piattaforme create dai Lantiani e utilizzate ampiamente durante la loro guerra con i Wraith.\nSebbene siano grandi quasi quanto un Goa'uld Ha'tak, questi satelliti hanno relativamente poco spazio interno, con solo una sala di controllo accessibile tramite un approdo per Jumper. Anche i suoi requisiti di potenza sono piuttosto bassi, al punto che la sua arma primaria potrebbe essere utilizzata con un solo generatore al Naquadah. Ogni satellite ha un cannone energetico e, attraverso un fuoco continuo, \u00e8 in grado di dividere a met\u00e0 una nave alveare. \u00c8 stato affermato che quest'arma \u00e8 pi\u00f9 che capace di distruggere almeno tre navi alveare quando \u00e8 completamente carica. La velocit\u00e0 di ricarica dell'arma \u00e8 piuttosto lenta.\nL'unico di questi satelliti che sia stato trovato dalla Spedizione Atlantis fu distrutto dai Wraith durante il loro attacco ad Atlantide.\nScudi degli Antichi.\nIl sistema di scudi pi\u00f9 antico che sia stato sviluppato dagli Antichi \u00e8 il sistema a bordo della nave spaziale Destiny. \u00c8 in grado di proteggere con successo un velivolo contro il tremendo calore sperimentato mentre vola attraverso una stella di classe 24 volte pi\u00f9 grande del Sole.\nLo scudo \u00e8 di colore giallo ed \u00e8 contornato allo scafo della nave. Oltre ad avviluppare l'intera nave, pu\u00f2 anche localizzare specifiche fessure nello scafo per mantenere l'atmosfera in sezioni della nave esposte allo spazio. Gli scudi della Destiny cambiano costantemente le frequenze nella speranza di fermare il fuoco nemico; pi\u00f9 la frequenza \u00e8 vicina, meno danni subisce la Destiny. Mentre questo rende gli scudi meno efficaci contro tipi specifici di armi energetiche, fornisce una migliore protezione generale.\nLa forza dello scudo dipende dai livelli di potenza complessiva della nave e dal numero di emettitori di scudi localizzati attualmente attivi. Lo scudo \u00e8 in grado di resistere al bombardamento di 9 Noth Navali per oltre 45 minuti.\nLe navi di classe Aurora possiedono scudi estremamente potenti. Sono in grado di respingere il fuoco di armi da una nave Alveare Wraith con un minimo sforzo. Sono anche in grado di sopportare l'intenso calore e la pressione di un supervulcano in eruzione. gli scudi appaiono di un marrone scuro e traslucido. Gli scudi della classe Aurora quasi couturano lo scafo della nave, in modo simile allo scudo utilizzato sulla Destiny.\nSebbene potenti, si sono dimostrati suscettibili alle armi a raggio Asgard; Gli scudi delle navi di classe Aurora utilizzate dagli Asurani hanno dimostrato di fallire dopo una manciata di colpi.\nLo Scudo di Atlantide \u00e8 uno scudo a forma di cupola che funge da principale difesa per la citt\u00e0 ed \u00e8 in gran parte considerato lo scudo pi\u00f9 potente mai creato.\nAttivato da dieci emettitori situati in tutta la citt\u00e0, lo scudo viene utilizzato per proteggere la citt\u00e0 da tutto ci\u00f2 che cerca di danneggiarla, tra cui fuoco di armi, pressione oceanica e persino radiazioni solari e nucleari e asteroidi. \u00c8 anche una parte critica della citt\u00e0 ogni volta che viene utilizzato lo Stardrive, poich\u00e9 lo scudo impedisce all'aria di uscire dalla citt\u00e0, agendo quindi come una sorta di scafo esterno.\nlo scudo richiede l'uso di enormi quantit\u00e0 di energia, che di solito \u00e8 fornita da tre ZPM; tuttavia, l'energia di diversi fulmini fornisce energia sufficiente per alimentare lo scudo per qualche tempo. Quando Atlantide si immerge sotto l'oceano, uno ZPM pu\u00f2 alimentare lo scudo per almeno 3.000 anni trattenendo la colossale quantit\u00e0 d'acqua sopra di esso.\nSe non c'\u00e8 pressione sullo scudo, pu\u00f2 rimanere attivo quasi indefinitamente. Tuttavia, anche le armi energetiche di medio livello esauriranno rapidamente il potere dello scudo sotto bombardamento prolungato, quando alimentato con un solo ZPM.\nMentre lo scudo viene tipicamente usato per proteggere solo la citt\u00e0 e l'area circostante, pu\u00f2 essere espanso per coprire una porzione significativa di un pianeta di dimensioni medie o addirittura ristretto per racchiudere singoli oggetti all'interno della citt\u00e0 stessa. L'utilizzo dello scudo in questo modo, tuttavia, consuma molta pi\u00f9 energia di quella che verrebbe normalmente consumata e riduce l'efficacia dello scudo.\nQuando si sbarca la citt\u00e0 su un pianeta, \u00e8 necessario lo scudo per proteggerla dal rientro.\nScanner medico di Atlantide.\nQuesto scanner mostra non solo le immagini che darebbe una Risonanza magnetica nucleare ma anche immagini a raggi X, TAC, e pu\u00f2 compiere molti altri esami, come ad esempio individuare le naniti.\nScanner medico Lantiano.\nQuesti dispositivi sono piccoli oggetti rettangolari tenuti in mano, con una superficie utilizzata per scansionare un bersaglio e raccogliere dati. Questa informazione veniva quindi inviata a un rilevatore di segni di vita che mostrava tutti i dati raccolti.\n\u00c8 possibile collegare un cavo allo scanner e interfacciarlo con i laptop Tau'ri, consentendo di visualizzare i dati su questi schermi.\nSedia di controllo degli Antichi.\nLe sedie di controllo sono una forma di interfaccia neurale creata dagli Antichi allo scopo di attivare e dirigere i sistemi critici sulle loro citt\u00e0-navi, avamposti e navi di classe Aurora. Le sedie richiedono il Gene ATA per essere utilizzate.\nSensori.\nEsistono due tipi di sensori ideati e utilizzati dagli Antichi:\nI sensori a lungo raggio sono sensori situati ad Atlantide, che possono rilevare oggetti in parte della galassia di Pegaso, comprese le navi che si muovono nell'iperspazio. La copertura dei sensori \u00e8 sconosciuta, ma l'area coperta pu\u00f2 fornire ad Atlantide un preavviso di tre settimane circa l'avvicinamento di navi alveare Wraith che viaggiano molto oltre la velocit\u00e0 della luce. Rodney McKay \u00e8 stato in grado di modificare i sensori per localizzare la frequenza subspaziale utilizzata dai tracker Wraith.\ni sensori a corto raggio scansionano in modo molto pi\u00f9 dettagliato, ma su una distanza molto pi\u00f9 breve. Le navi citt\u00e0 possiedono sensori in grado di scansionare tutte le forme di vita sulla superficie di un pianeta (e probabilmente in orbita attorno alla citt\u00e0) e identificarle. Possono creare immagini visive basate sui dati del sensore, sebbene ci\u00f2 sia stato visto solo attraverso una sedia di controllo. I sensori sembrano anche essere in grado di rilevare il suono.\nTeletrasporto Antico.\nSono dispositivi di teletrasporto altamente avanzati. Possono inviare una persona o un oggetto da una posizione all'altra senza la necessit\u00e0 di piattaforme. Operano in modo molto simile al teletrasporto Asgard ma con un tempo di trasporto notevolmente pi\u00f9 veloce e sono in grado di trasmettere grandi quantit\u00e0 di materia attraverso uno Stargate. Utilizzati in avamposti come quello su Camelot, questi dispositivi sono stati usati per immagazzinare il tesoro di Merlino in un buffer e trasportarlo in una camera se i test appropriati sono stati superati, e sono stati usati anche in congiunzione con un'altra forma di tecnologia di trasportatore antica per trasmettere il contenuto di un'intera montagna attraverso uno Stargate.\nUna tecnologia molto simile \u00e8 stata anche utilizzata in congiunzione con una variante del Riposatoio di conoscenze per assemblare ci\u00f2 che era stato progettato nel suo buffer virtuale dalle sue molecole.\nTrasportatori.\nI trasportatori sono delle camere teletrasporto sparse per tutta la citt\u00e0 di Atlantide che facilitano lo spostamento all'interno di essa data la sua grandezza.\nEssi sono dotati di un pannello sulla parete che riproduce la mappa di Atlantide, premendo delle icone poste in vari punti di essa si pu\u00f2 accedere al trasportatore annesso.\nUnit\u00e0 di Stasi.\nEsistono 2 tipi di unit\u00e0 di stasi costruite dagli antichi:\nDi quest'ultimo tipo ne sono state ritrovate 5, una ad Atlantide dov'era conservata la dottoressa Elizabeth Weir di una linea temporale alternativa, la seconda nell'avamposto in Antartide dove venne ibernato il Colonnello Jack O'Neill, la terza in una grotta dove mago Merlino \u00e8 stato ritrovato dall'SG-1,la quarta sulla nave Destiny e la quinta in un laboratorio degli antichi.\nWormhole drive.\nIl wormhole drive \u00e8 un particolare motore con cui \u00e8 stata equipaggiata la nave-citt\u00e0 Atlantide. Il progetto di tale motore era stato sviluppato ma successivamente abbandonato dagli Antichi. \u00c8 stato sviluppato sulla base dell'hyperdrive, ma invece che aprire una finestra nell'iperspazio, genera un tunnel nel subspazio, come se fosse uno stargate. Scoperto tale progetto, il Dottor Rodney McKay lo completa. Viene poi implementato dal Dottor Zelenka sui motori di Atlantide per poter raggiungere la Terra sotto l'attacco dei Wraith.\nZero Point Module (ZPM).\nUno ZPM \u00e8 in grado di generare una quantit\u00e0 immensa di energia utilizzando l'energia del punto zero che deriva da un fenomeno noto come schiuma quantistica (wormhole a livello subatomico che si aprono e chiudono costantemente nel subspazio). Uno ZPM contiene una regione di subspazio creata artificialmente dal quale l'energia viene estratta. Questo processo \u00e8 termodinamicamente irreversibile, per cui uno ZPM si consuma lentamente con l'uso\nTecnologia Aschen.\nComputer.\nPotente processore di dati sviluppato e utilizzato dalla Confederazione Aschen. Questi computer sono molto pi\u00f9 potenti dell'equivalente Tau'ri dell'epoca e venivano spesso usati dagli Aschen per varie operazioni. Alcuni di questi sistemi contenevano un proiettore olografico su un tavolo approssimativamente triangolare. Almeno tre terminali erano presenti nei tre angoli del tavolo, che autorizzavano il personale ad accedere al sistema.\nAttraverso questi dispositivi, un individuo era in grado di accedere al nucleo del computer Aschen, che era un grande database di informazioni su una variet\u00e0 di argomenti. I dati sulla medicina si trovavano in una sottocategoria separata, che conteneva le statistiche del tasso di natalit\u00e0 planetario. Solo ad un Aschen \u00e8 stato consentito l'accesso al core del computer Aschen, tramite l'inserimento del proprio codice personale.\nIl computer Aschen era abbastanza potente da calcolare quando un bagliore solare sarebbe apparso su una stella, ed era collegato all'orbita dei satelliti.\nDrone di difesa.\nI droni di difesa Aschen sono piccole cupole nere posizionate sui muri di stanze importanti. Una volta caricati essi sparano un fine raggio energetico che lascia piccole punture sui corpi degli aggressori.\nProiettore olografico.\nPermette la proiezione di immagine 3D nell'aria. Questa tecnologia viene incorporata a bordo degli Harvester.\nSatellite di monitoraggio.\nQuando in una realt\u00e0 alternativa la Terra entr\u00f2 nella Confederazione Aschen, dozzine di questi satelliti monitoravano le attivit\u00e0 nel sistema solare.\nTeletrasporto Aschen.\nIl teletrasporto Aschen pu\u00f2 trasportare una persona fino al massimo di quattro in qualsiasi parte del pianeta. Il teletrasporto Aschen ha un funzionamento molto simile agli anelli trasportatori goa'uld e ori. L'utente infatti deve salire su una piattaforma, interfacciarsi e selezionare la destinazione, dove verr\u00e0 immediatamente trasportato.\nTecnologia Asgard.\nCannoni a Ioni.\nSono le armi iniziali della flotta Asgard, essi sparano degli impulsi energetici particellari e sono alimentati da generatori di ioni di neutrino.\nCannoni al plasma.\nLe armi a raggi al plasma sono stati sviluppati dagli Asgard poco prima della loro estinzione nel 2007 e donate ai Tau'ri come parte della loro eredit\u00e0. Sono tra le pi\u00f9 avanzate armi che esistano.\nA differenza della maggior parte delle armi ad energia, che sono progettate per sparare singoli impulsi, il raggio di plasma Asgard \u00e8 un fascio stretto e ad alta intensit\u00e0 di plasma surriscaldato. Questi raggi sono in grado di sovraccaricare e penetrare anche gli scudi pi\u00f9 avanzati e di bruciare attraverso gli scafi e le strutture interne di una nave nemica con relativa facilit\u00e0, causando gravi danni; se il raggio colpisce un'area critica il bersaglio pu\u00f2 essere distrutto in soli due o tre colpi.\nIn termini di efficacia, le armi a raggi plasma Asgard sono tra le uniche armi conosciute in grado di penetrare gli scudi delle navi da guerra Ori, essendo in grado di distruggerli in 5 o 6 colpi (gli scudi iniziano a fluttuare dopo 2 colpi, indicando che si stanno prosciugato, e fallisce dopo 3-4 colpi, con la nave stessa che subisce quindi danni paralizzanti). Queste armi si sono dimostrate estremamente efficaci nel distruggere le navi da guerra di classe Aurora Asurane non schermate in diversi colpi e le navi alveare Wraith in tre colpi.\nInoltre, il potere di queste armi sembra essere regolabile; due colpi da un BC-304 furono usati per neutralizzare un incrociatore Wraith senza distruggerlo\nComunicatore Asgard.\nQuesta tecnologia \u00e8 largamente usata dagli Asgard, sia per le sue ridotte dimensioni (sta comodamente in un palmo di mano), sia perch\u00e9 funziona a grandi distanze. Questo comunicatore \u00e8 simile ad una pietra molto liscia e con la forma di una goccia, non ha interruttori o altre forme di comando, per utilizzarlo bisogna tenerlo in mano oppure appoggiarlo sul petto e parlare, il dispositivo creer\u00e0 automaticamente un ologramma al destinatario del messaggio.\nQuesto oggetto pu\u00f2 comunicare con un altro dispositivo dello stesso tipo oppure direttamente con una nave.\nGeneratore a Ioni di Neutrino.\nSono fonti di energia usate dagli Asgard principalmente per alimentare le loro astronavi. Mentre non c'\u00e8 alcuna informazione su come funzionano questi dispositivi, si pu\u00f2 assumere, con il suo nome, che funziona in modo simile ai generatori naquadah dei Tau'ri, ma invece di naquada usa un materiale sconosciuto che \u00e8 stato successivamente cambiato per usare il pi\u00f9 instabile naquadriah.\nPietre di controllo.\nDispositivi utilizzati dagli Asgard per interagire con la loro tecnologia, esse sono lisce e grandi come una mano.\nObelisco trasportatore.\nL'obelisco trasportatore \u00e8 un dispositivo di trasporto collocato su molti dei pianeti protetti dagli Asgard. Sono usati per diversi scopi: per impedire al Goa'uld di accedere al pianeta o per agire come mezzo per le persone del pianeta di contattare gli Asgard.\nScudi Asgard.\nGli scudi Asgard sono tra i pi\u00f9 avanzati che esistano. La tecnologia \u00e8 stata condivisa dagli Asgard con i Tau'ri in ringraziamento per il loro contributo nel sconfiggere i Replicatori, dando alle navi Tau'ri un grande vantaggio rispetto alle altre razze spaziali dell'universo.\nGli scudi Asgard creano una \"bolla\" ellittica attorno all'astronave a cui sono equipaggiati, che assorbe e diffonde l'energia dal fuoco delle armi. Gli scudi Asgard hanno un caratteristico colore bluastro e un effetto simile a quello dell'acqua bollente. Questa matrice di scudi si degrader\u00e0 gradualmente sotto il fuoco, con il risultato di ricevere sempre pi\u00f9 energia dagli attacchi che sanguinano e causano danni alla nave. Tuttavia le armi che colpiscono lo scudo devono essere abbastanza potenti, altrimenti gli scudi si manterranno anche sotto il fuoco sostenuto. Minori armamenti come quello su una nave Ha'tak hanno un impatto minimo o nullo sullo scudo anche se pi\u00f9 navi lo bombardano simultaneamente. Un'energia addizionale pu\u00f2 essere assegnata alla matrice dello scudo per rinforzarla, ma l'unico modo per una nave di sopravvivere a un assalto continuato \u00e8 quello di ritirare e dare ai generatori il tempo di ricaricare e ricostituire la matrice.\nGli scudi Asgard superano di gran lunga i pi\u00f9 primitivi scudi Goa'uld in termini di efficacia. Nonostante ci\u00f2, diventano considerevolmente meno efficaci di fronte a nemici di livello tecnologico paragonabile. La forza esatta di uno scudo Asgard, come la maggior parte della tecnologia Asgard, sembra essere relativa alla quantit\u00e0 di potenza incanalata in loro, il che significa che gli scudi sulle navi Asgard sono molto pi\u00f9 potenti di quelli delle astronavi Tau'ri a meno che un Modulo Punto Zero o equivalente interfacciato, il che li rende ancora pi\u00f9 potenti degli scudi presenti sulle navi Asgard. Gli scudi pi\u00f9 avanzati mai sviluppati dagli Asgard furono equipaggiati sull'Odyssey prima che commettessero un suicidio di massa, permettendo alla nave di sopravvivere a un fuoco prolungato dalle armi centrali di pi\u00f9 navi Ori per diversi minuti, un'impresa incredibile ineguagliata dalla tecnologia di scudo di qualsiasi altra razza che ha combattuto contro gli Ori. Con uno ZPM o un'altra fonte di energia comparabile, gli scudi possono resistere praticamente a qualsiasi cosa. Anche senza ZPM, gli scudi Asgard offrono protezione dalle armi Drone.\nTeletrasporto Asgard.\nQuesto tipo di teletrasporto \u00e8 forse il pi\u00f9 avanzato dell'universo di stargate: sfrutta il funzionamento di base dello stargate, ovvero smaterializza un oggetto trasformandolo in un fascio di luce, lo rimaterializza in un posto determinato.\nQuesto tipo di tecnologia fu utilizzata anche da Anubis e da Ba'al. Quando la Odyssey fu equipaggiata con tutta la tecnologia Asgard il colonnello Carter lo modific\u00f2 per materializzare qualunque oggetto partendo dall'energia del nucleo Asgard.\nTecnologia degli Eurondani.\nAero-combattente.\nSono macchine volanti senza equipaggio che possono essere controllati dagli occupanti usando un controllore remoto. Sono equipaggiati con armi energetiche in grado di distruggere bersagli nemici, come combattenti dei Breeders e anche i loro stessi combattenti.\nBeta cantin.\nQuesto composto medicinale \u00e8 somministrato nel corpo e i suoi effetti quasi immediati, con conseguente rapida guarigione. Nonostante sia stato dato a una persona, ci \u00e8 voluto del tempo prima che raggiungesse il suo pieno effetto.\nCampo di difesa.\nIl campo di difesa \u00e8 molto simile a uno scudo usato da altre razze. Il campo \u00e8 alimentato da acqua pesante e potrebbe resistere a uno squadrone di combattenti Breeder, purch\u00e9 il campo sia alimentato. Il campo \u00e8 gestito da un grande tunnel cilindrico, che funziona con diversi ventilatori lenti. Se il tunnel viene distrutto, il campo non funzionerebbe pi\u00f9 e il bunker sotterraneo diventerebbe vulnerabile agli attacchi.\nContenitore di informazioni liquido.\nIl contenitore di informazioni liquido era un dispositivo di forma cilindrica utilizzato dagli Eurondani per codificare le informazioni. Questi dispositivi hanno la forma di un grande cilindro di metallo con cristalli di diverso colore che si proiettano dall'alto. Apparentemente sono altamente efficienti, poich\u00e9 quello visto conteneva dati su quasi tutti gli aspetti della tecnologia Eurondana. Pu\u00f2 in qualche modo essere trasferito nei computer della Terra.\nControllore remoto di volo.\nQuesto dispositivo assomigliava a una sedia normale con un umano seduto all'interno della macchina. Una volta l\u00ec, una console di controllo scivola davanti all'occupante che fornisce il controllo manuale su un gruppo di Aero-combattenti. Tuttavia, questo era solo secondario in quanto la macchina conteneva un'interfaccia neurale che permetteva al suo utente di controllare mentalmente l'imbarcazione a suo piacimento.\nDopo essersi seduto nella macchina, un display di vetro verde \u00e8 declinato davanti all'utente e la sedia stessa si \u00e8 adagiata sul posto. Il display verde funge da interfaccia visiva che trasmette immediatamente un video di immagini che i droni stanno vedendo. \u00c8 presente un display di puntamento che trasmette le informazioni agli occhi dell'utente. Ci\u00f2 li ha resi un'arma efficace in quanto i piloti erano in grado di controllare i droni da una base attraverso un collegamento remoto che riduce le vittime in quanto i droni sono senza equipaggio.\nTipicamente, una formazione di combattenti dell'aerodrone era controllata da un singolo pilota all'interno della sedia. L'uso prolungato del dispositivo potrebbe causare gravi danni al cervello ma occasionalmente usi singoli non erano dannosi.\nPistola Eurondana.\nQueste pistole sono dispositivi lisci color argento che possono essere trattenuti da una mano umana. Sparano raffiche bianche di energia relativamente lenta in grado di danneggiare sia gli oggetti che gli esseri organici. Hanno anche un ambiente stordente che pu\u00f2 essere usato su esseri organici.\nStanza di stasi.\nLa stanza di stasi era un'enorme camera sotterranea profonda che conteneva numerosi Eurondani trattenuti in stasi in uno stato tale che il loro battito cardiaco rallentava permettendo loro di rimanere in letargo indefinitamente. Un terminale nelle vicinanze permetteva a un utente di determinare chi erano gli occupanti delle camere con un controllo laterale che consentiva a un operatore di passare semplicemente attraverso di esso per passare al prossimo occupante.\nC'erano due di queste camere nel bunker sotterraneo di Euronda, ognuna delle quali conteneva migliaia di individui in profonda stasi.\nTecnologia Furling.\nPietra di Paragone.\nDispositivo situato sul pianeta Madrona, \u00e8 in grado di controllare il clima a livello planetario. La pietra \u00e8 una statuetta, con la parte superiore che \u00e8 una piccola sfera circondata da tre anelli. Allineando questi anelli in diverse posizioni, il tempo pu\u00f2 essere cambiato. Il dispositivo pu\u00f2 essere completamente resettato allineando verticalmente tutti e tre gli anelli.\nLa Pietra di Paragone \u00e8 stata realizzata specificamente per Madrona. Sebbene possa essere usata su altri pianeti, gli effetti possono essere condizioni meteorologiche estreme, come le inondazioni\nSincronizzatore del portale.\nServe a sincronizzare il portale di teletrasporto Furling.\nTeletrasporto Furling.\nSistema di teletrasporto, inventato dai Furling, costituito da un campo di forza che, appena toccato, smaterializza la cosa o persona nel luogo desiderato, senza bisogno di un portale ricevente. \u00c8 stato visto nell'episodio \"Paradiso perduto\" della sesta serie di \"Stargate SG-1\".\nTecnologia Genii.\nBomba A Genii.\nLa bomba A Genii \u00e8 un'arma nucleare usata dai Genii.\nMitragliatrice semi-automatica Genii.\nUn'arma relativamente compatta che viene utilizzata in combinazione con il fucile Genii. Acastus Kolya e i suoi uomini hanno usato queste armi per prendere il controllo di un villaggio nel tentativo di uccidere John Sheppard.\nIl design di quest'arma Genii abbandona la grande forma cilindrica del fodero della canna in favore di un barilotto pi\u00f9 sottile e un grande caricatore circolare destinato a contenere pi\u00f9 munizioni. L'arma \u00e8 progettata per adattarsi a una fondina quando l'impugnatura anteriore e la vista sono chiuse a scatto. Quando l'impugnatura anteriore \u00e8 estesa, la vista si apre in una posizione utilizzabile.\nTecnologia Goa'uld.\nAsta Goa'uld.\nL'arma ad asta (in inglese staff weapon) \u00e8 probabilmente di progettazione Goa'uld. \u00c8 lunga 2,1\u00a0m, pesa 16,65\u00a0kg e ha un'ottima resistenza. L'arma viene attivata come quando si carica un fucile (questo avviene in una parte posta inferiormente) e, quando si \u00e8 attivata l'estremit\u00e0 superiore, divisa in quattro parti, emette una palla energetica molto potente composta da plasma misto a elettricit\u00e0. L'asta \u00e8 alimentata da un piccolo contenitore interno al Naquadah liquido. Da molti popoli \u00e8 considerata un'arma di terrore, dal momento che colpisce bersagli con una precisione stupefacente e che \u00e8 utilizzata dai Goa'uld soprattutto nelle conquiste, nelle guerre e nelle incursioni. L'arma \u00e8 la pi\u00f9 utilizzata dai Jaffa, i quali la utilizzano soprattutto per gli allenamenti corpo a corpo. Non ha nulla a che vedere con l'asta Ori.\nCompare in quasi tutti gli episodi di Stargate SG-1 (anche perch\u00e9 \u00e8 l'arma personale di Teal'c).\nBomba Goa'uld.\nTale tecnologia \u00e8 usata dai Goa'uld e dai Tok'ra.\nLe bombe Goa'uld sono dei potenti dispositivi esplodenti, dal nucleo di naquadah: surriscaldato da un dispositivo a breve carica, il nucleo esplode con immane potenza. Le bombe sono di vario tipo, da quelle che si possono tenere in mano, con potenziale limitato, a quelle cos\u00ec grandi e pesanti da dover essere trasportate da due Jaffa e che possono fare saltare in aria anche l'SGC. Una volta posizionato, l'ordigno deve essere programmato manualmente per l'esplosione.\n\u00c8 controllato da cristalli Goa'uld il cui meccanismo interno \u00e8 normalmente protetto da campi di forza.\nGuanto Goa'uld.\nIl guanto Goa'uld ha una forma che ricorda quella di comune guanto ma con alcune peculiarit\u00e0, ovvero cinque copridita in lega metallica e un cristallo al centro del palmo della mano da dove fuoriesce un raggio luminoso. Il guanto pu\u00f2 essere utilizzato solo dai Goa'uld o da chi \u00e8 stato posseduto in precedenza da un parassita Goa'uld, come Samantha Carter. Questo perch\u00e9 per attivarlo \u00e8 necessario che nel proprio sangue siano presenti delle tracce di naquadah.\nIl guanto Goa'uld pu\u00f2 essere utilizzato per molteplici usi:\nSha're, posseduta dalla Goa'uld Amonet, riusc\u00ec a trasferire le sue ultime volont\u00e0 nella mente di Daniel Jackson attraverso il guanto Goa'uld appena prima che Teal'c la uccidesse per salvarlo.\nChi possiede questo dispositivo in combattimento diviene quasi invincibile e tramite questo dispositivo i goa'uld fanno vedere la loro natura divina.\nSarcofago.\nIl sarcofago Goa'uld \u00e8 un derivato della tecnologia degli Antichi copiato dal Goa'uld Telchak. Questo dispositivo permette la rigenerazione fisica di un corpo umano gravemente danneggiato o addirittura morto fino all'et\u00e0 di circa 800-900 anni. Quando il sarcofago viene abbinato con le capacit\u00e0 curative di un Goa'uld, l'ospite, cio\u00e8 l'umano posseduto dal simbionte, pu\u00f2 vivere in perfetta salute per migliaia di anni. Il sarcofago ha per\u00f2 gravi effetti collaterali, infatti i Tok'ra sono dell'idea che il sarcofago renda estremamente malvagio l'essere che lo utilizza, costringendolo attraverso una sorta di forte dipendenza a servirsene in continuazione, come capit\u00f2 a Daniel Jackson. Entro un certo margine di utilizzo gli effetti del sarcofago risultano reversibili. I Tok'ra sono convinti che l'estrema malvagit\u00e0 dei Goa'uld derivi da un uso intensivo del sarcofago. Questo venne ulteriormente confermato da Daniel Jackson, che una volta asceso, scopr\u00ec che il sarcofago uccide l'anima e blocca la naturale ascensione ad un piano di esistenza superiore.\nScudo Goa'uld.\nLo scudo Goa'uld \u00e8 stato ideato per funzionare come l'Iride terrestre. Esso copre completamente lo Stargate ed \u00e8 di colore giallognolo. Pu\u00f2 essere smontato e rimontato pi\u00f9 volte. Ne esistono in vari pianeti protetti dai Goa'uld.\nTac.\nIl Tacs, conosciuto anche con l'impronunciabile nome di Tacluchnatagamuntorons, \u00e8 un'arma di forma rotonda, grande quanto una palla da tennis, tutta costituita di naquadah, telecomandata ed a ricerca termica. Permette ad un unico individuo di sparare raggi di energia in varie direzioni, per stordire.\nZa'tarc.\nLo Za'tarc (o Zatarc) \u00e8 una tecnica Goa'uld di riprogrammazione mentale che costringe i soggetti condizionati a compiere missioni suicide contro la loro volont\u00e0.\nLo Za'tarc viene attivato tramite parole chiave che possono essere immagini, suoni, eventi ecc. Una volta attivato l'individuo perde il controllo di s\u00e9 stesso ed inizia ad eseguire il suo programma.\nGli Za'tarc di solito vengono impiegati in missioni suicide per eliminare un nemico, nel caso venissero scoperti o impossibilitati a compiere il loro programma, gli l'individui si uccidono per eliminare ogni traccia della loro programmazione. Per mascherare uno Za'tarc i Goa'uld inseriscono dei ricordi fittizi per eliminare \"il buco temporale\" causato durante la programmazione.\nI Tok'ra utilizzano una tecnologia in fase sperimentale che \"tenta\" di smascherare uno Za'tarc anche se con ampio margine di errore.\nSi scopr\u00ec che Martouf era uno Za'tarc e cerc\u00f2 di uccidere Per'sus, cancelliere supremo dei Tok'ra, e il presidente degli Stati Uniti d'America durante la formalizzazione di un'alleanza tra i due popoli.\nZat'nik'tel.\nLo zat'nik'tel \u00e8 un'arma Goa'uld che compare fin dalla prima serie. \u00c8 a forma di serpente con una potenza offensiva inferiore rispetto all'asta Goa'uld. I suoi effetti sono i seguenti:\nA causa dell'eccessiva difficolt\u00e0 di pronuncia del nome, l'arma venne immediatamente soprannominata dal colonnello Jack O'Neill \"pistola Zat\".\nTecnologia Nakai.\nScudi Nakai.\nSia le Navi madre Nakai che i caccia Nakai possiedono scudi. Gli scudi dei caccia falliscono con un solo colpo dalle armi Anti-Fighter della Destiny o un colpo dell'arma ad impulsi della navetta Antica. D'altra parte, gli scudi della Nave madre Nakai sono in grado di sostenere diversi colpi dai cannoni principali della Destiny prima che si verifichi un danno. Oltre allo scudo del Nakai che ha una forma aderente allo scafo, il suo contorno sembra essere pi\u00f9 angolare e poligonale piuttosto che la forma pi\u00f9 familiare levigata o forse ellittica\nVasca di conservazione.\nSono dispositivi creati dai Nakai, allo scopo di mantenere una singola forma di vita in una qualche forma di stasi. I dispositivi sono stati costruiti direttamente sulle pareti delle loro navi e sono stati utilizzati per contenere forme di vita per la ricerca della mente\nTecnologia Ori.\nArma ad energia Ori.\nL'arma principale delle navi madri Ori. Spara un raggio energetico concentrato capace di distruggere una Goa'uld Hatak con una solo colpo.\nArma stordente Ori.\nL'arma secondaria usata da guerrieri dell'esercito Ori. Modellata come il simbolo dell'Origine \u00e8 posizionata sul guanto dell'armatura. Spara un colpo energetico al plasma che non \u00e8 fatale all'inizio ma dopo molti colpi il soggetto pu\u00f2 morire.\nAsta Ori.\nSi tratta dell'arma pi\u00f9 utilizzata dai soldati Ori e Priori, in grado di emettere una sfera di energia sufficiente a far morire una persona. Si pu\u00f2 tenere in due braccia come in uno, ed \u00e8 costituita da un lungo bastone di naquadah alla cui estremit\u00e0 superiore \u00e8 presente un dispositivo al plasma e al naquadah liquido che genera e spara la sfera energetica citata prima; come la maggior parte delle tecnologie Ori, tale dispositivo ne ricorda, in forma molto stilizzata, il simbolo. La fonte di energia \u00e8 costituita da un cristallo posto nella parte superiore. Non ha nulla a che vedere con l'Asta Goa'uld.\nCannone ad impulsi Ori.\nIl cannone a impulsi Ori \u00e8 l'arma secondaria delle navi madri Ori e la principale dei caccia Ori.\nCollana di Adria.\nCollana indossata da Adria, l'Orici, funge da metodo personale di protezione.\nGeneratore energetico Ori.\nPrincipale fonte energetica delle navi madri Ori \u00e8 una variante dello ZPM degli Antichi, infatti anche esso estrae energia di zero punto, anche se occupa molto pi\u00f9 spazio.\nSatellite Ori.\nIl satellite Ori \u00e8 una piattaforma armata orbitale donata al Protettorato Rand per convertirli alle Origini. Il satellite \u00e8 protetto da scudi e armato con un cannone energetico ad alta potenza.\nScudi Ori.\nCostruiti con la conoscenza ascesa, gli Ori possiedono alcuni degli scudi pi\u00f9 potenti mai incontrati, forse rivaleggiati solo da quelli degli Asgard e degli Antichi. Formano una bolla ellittica di colore bianco. Questi scudi sono in grado di resistere praticamente a qualsiasi cosa, compresa una flotta di Ha'tak e quasi tutte le pi\u00f9 potenti armi Asgard. Il Jaffa Bra'tac una volta tent\u00f2 di speronare un Ha'tak perfettamente funzionante contro una nave da guerra Ori a tutta velocit\u00e0, ma si limit\u00f2 a impattare contro lo scudo. Solo il vortice instabile di un Supergate attivato, le pi\u00f9 avanzate armi energetiche Asgard e la superarma di Dakara sono stati in grado di sopraffare questi scudi. In una realt\u00e0 alternativa, \u00e8 stato affermato che una nave da guerra Ori attaccando la Terra \u00e8 stata respinta dalle armi Drone, ma il grado di danno che la nave ha subito \u00e8 sconosciuto.\nGli Ori possiedono anche degli scudi appositamente progettati che aiutano o facilitano il collasso di un pianeta in una singolarit\u00e0 allo scopo di fornire energia a un Supergate. Nell'unico caso conosciuto di questo avvenimento, lo scudo fu espanso sul mondo Jaffa di Kallana assorbendo l'energia fornita inizialmente dal fuoco delle armi di Jaffa, e poi considerevolmente accelerato dall'uso di una bomba nucleare potenziata di Naquadria all'interno del suo perimetro. Lo stesso schermo, tuttavia, non \u00e8 efficace al 100%, poich\u00e9 l'ambiente all'interno dello scudo \u00e8 stato corrotto dall'anidride carbonica proveniente dal prolungato bombardamento Jaffa.\nTecnologia Tau'ri.\nAST.\nL'AST, meglio conosciuto come Arma di sradicamento transfasico, \u00e8 un'arma in grado di rendere visibile ogni cosa che \u00e8 fuori fase o che si mascheri con una tecnologia Goa'uld d'occultamento. Emette energia ad ampio raggio, correlata ad un dispositivo che esalta gli atomi fino a renderli visibili alla luce che li riflette, come gi\u00e0 detto, anche quando viene utilizzano un dispositivo di occultamento. Diverse versioni di quest'arma sono state rubate ai Goa'uld dai Tok'ra. Ne esistono sia versioni portatili sia versioni gigantesche. Se il raggio viene sparato contro un corpo visibile non vi \u00e8 alcun danno, .\nGDO.\nAcronimo di garage door opener: dall'inglese \"telecomando del garage\", \u00e8 un'apparecchiatura elettronica che si presenta come un piccolo dispositivo con tastiera che le squadre d'esplorazione del Comando Stargate (noto con la sigla SGC) si portano appresso per confermare la propria identit\u00e0 digitando un codice, diverso per ogni squadra, e tornare sulla Terra varcando lo Stargate.\nIDC.\nL'IDC, meglio conosciuto come \"Iris Deactivation Code\" (Codice di Disattivazione dell'Iride) \u00e8 il codice numerico personale, unico per ogni squadra SG e per alcuni alleati, che consente agevolmente all'SGC d'identificare chi li sta contattando. Il codice deve essere inserito manualmente tramite il GDO e autenticato dal computer centrale dell'SGC.\nNell'eventualit\u00e0 di un codice compromesso esso pu\u00f2 essere bloccato e sostituito. Il codice varia periodicamente, per ragioni di sicurezza.\nIride.\nL'iride \u00e8 uno scudo in titanio installato sullo stargate terrestre presente nel Comando Stargate, che ha la forma di un diaframma ottico e prende il nome dall'iride anatomico. Tale scudo di metallo quando necessario viene chiuso dal Comando Stargate per impedire l'ingresso a viaggiatori od oggetti indesiderati.\nMALP.\nMALP \u00e8 l'acronimo inglese di Mobile Analytic Laboratory Probe, ovvero Sonda Laboratorio Analitico Mobile. Il personale SG usa l'equipaggiamento elettronico del MALP per analizzare i pianeti extrasolari inesplorati ed accertarsi che ci siano le condizioni adatte per inviarvi in esplorazione una squadra di uomini. Il suo equipaggiamento comprende una videocamera a colori ad alta risoluzione, un rilevatore di emissioni laser, uno spettrometro e un piccolo microfono direzionale. Altri sensori rilevano la pressione atmosferica, la temperatura dell'aria e la composizione atmosferica. Un'altra potenziale minaccia per le squadre SG sono le radiazioni pericolose, che il MALP rileva grazie ad un contatore Geiger.\nMotore delle realt\u00e0 alternative.\nQuesto speciale motore fu equipaggiato alla Daedalus di una realt\u00e0 alternativa che arriv\u00f2 nella nostra intrappolando la squadra del colonnello Sheppard in diverse altre realt\u00e0, difatti questo motore fu sviluppato da un McKay alternativo.\nIl suo funzionamento \u00e8 molto semplice, sposta la nave in diverse realt\u00e0, mantenendone invariata la posizione nello spazio e nel tempo. Questo motore ha un accumulatore di energia ma, in seguito ad un guasto questo continu\u00f2 a ricaricarsi e a fare salti in altre realt\u00e0.\nStazione Midway.\nLa stazione Midway \u00e8 una immaginaria stazione spaziale dell'universo delle serie televisive di \"Stargate\", localizzata tra la galassia di Pegaso e la Via Lattea.\n\u00c8 ideata da Rodney McKay e Samantha Carter e costruita con lo scopo di raggiungere la Terra da Atlantide e viceversa in solo mezz'ora, risolvendo cos\u00ec sia il problema dell'eccessivo affaticamento dello ZPM con un viaggio diretto, sia il problema dei tempi troppo lunghi di un viaggio nell'iperspazio con l'astronave \"Daedalus\". All'interno della stazione spaziale sono collocati due dispositivi Stargate. McKay e Carter modificano determinati Stargate nelle due galassie in modo che, entrando con un Jumper da Atlantide o dalla Terra componendo un determinato indirizzo, ogni Stargate reindirizzi il Jumper verso lo Stargate pi\u00f9 vicino alla stazione, creando una catena che si conclude alla stazione Midway. Arrivati qui con il DHD del Jumper si attiva il secondo Stargate della stazione, e dopo un'altra catena di viaggi attraverso lo Stargate, si arriva a destinazione.\nU.A.V..\nL'U.A.V. (Unmanned Airborne Vehicle) \u00e8 un aeroplanino di circa 1 metro di lunghezza radiocomandato che viene usato dall S.G.C. per esplorare in poco tempo una vasta area intorno allo stargate.\nPu\u00f2 anche fungere da arma, se gli vengono montati sulle ali dei missili.\nTecnologia Tollan.\nArmi portatili Tollan.\nArmi triangolari usate dalle forze di sicurezza Tollan. Di colore grigio sparano un colpo energetico viola. Dispongono solo della modalit\u00e0 stordimento e perci\u00f2 non possono uccidere.\nCampo di Forza Tollan.\nUsati nella maggior parte dei palazzi governativi Tollan, come quello dell'Alto Cancelliere Travell.\nCannone ionico Tollan.\nQuesto cannone spara un proiettile di ioni concentrati su un bersaglio, che se rilevano una minaccia fanno fuoco automaticamente (possono essere comandati da una console sul lato dello stesso) distruggendo dispositivi quali: linee elettriche di ogni tipo (data la natura elettromagnetica degli ioni), scudi e armi.\nI Tollan ne hanno decine se non centinaia sul loro pianeta, sufficienti per la protezione completa. Con questi cannoni hanno distrutto due Al'kesh di Apophis, ma in seguito modificando gli scudi \u00e8 riuscito a compensare il loro difetto.\nDispositivo di soppressione.\nVenne utilizzato durante il processo a Klorel per sopprimere il simbionte, questo permise a Skaara di parlare senza interferenze da parte del simbionte.\nGeneratore di fissione.\nDispositivo capace di produrre energia illimitata, nel 1997 i Tollan scoprirono che Sarita, un pianeta del loro sistema solare, era abitato e offrirono loro questo dispositivo ma gli abitanti lo utilizzarono per la guerra.\nRegistratore di emozioni.\nUtilizzato dal Tollan Narim per comunicare a Samantha Carter i suoi sentimenti quando rimase bloccato sulla Terra.\nTecnologia Wraith.\nArma energetica Wraith.\nL'arma principale a disposizione dei vascelli della flotta Wraith. Spara una gran quantit\u00e0 di colpi energetici blu. Viene utilizzata per i combattimenti tra navi e nei bombardamenti orbitali. La loro potenza varia dal tipo di nave; le armi di una nave alveare sono molto pi\u00f9 potenti di quelle di un incrociatore. Lo stesso tipo di arma \u00e8 utilizzata dai Dardi per i raid sui pianeti.\nArmi stordenti Wraith.\nSono le armi usate dai Wraith per stordire le loro vittime invece di ucciderle, in modo che possano essere abbattute. Rilasciano una raffica di energia che paralizza la vittima in modo efficace fino a quando gli effetti si esauriscono. Gli umani sotto l'influenza dell'enzima Wraith non sono influenzati da esse. Con l'arrivo della spedizione di Atlantide, i Tau'ri sono riusciti ad acquisire diverse armi stordenti Wraith, e sono diventate di uso standard per le squadre di ricognizione, proprio come i Zat usati dalla SGC. A differenza dei Zat, tuttavia, i dispositivi non possono uccidere. Inoltre non causano dolore alla vittima.\nEsistono cinque modelli noti di queste armi: Pistola stordente, fucile stordente, mitragliatrice stordente e asta stordente.\nCamera di ibernazione.\nQueste strutture simili a baccelli sono generalmente situate in grandi numeri nella sezione di poppa di una nave alveare, contenente centinaia di Wraith dormienti. I baccelli si trovano solitamente nei soffitti o pareti di alcune stanze.\nCollana delle Regina.\nViene indossata al collo come una collana e ha un grande bottone rosso, comprendente l'intero fronte, che serve per attivare o disattivare un allarme a bordo della nave Alveare.\nComunicatore Wraith.\nQuesta macchina era una combinazione di tecnologia Wraith e risorse locali. Consisteva di elementi organici insieme a componenti pi\u00f9 convenzionali. Il trasmettitore era cos\u00ec potente da essere in grado di inviare un messaggio a un'altra galassia e codificare i dati nel codice Wraith. Era anche in grado di inviare dati da una realt\u00e0 parallela all'altra. Tuttavia, questo significava che il dispositivo doveva essere collegato a una potente rete energetica per inviare il messaggio.\nDispositivo di contenimento dati.\nPiccolo dispositivo utilizzato per contenere dati.\nEquipaggiamento di modifica.\nL'equipaggiamento di modifica \u00e8 un insieme di vari dispositivi usati dai Wraith per interfacciare e controllare Stargate e DHD.\nIl set \u00e8 costituito da una piccola variet\u00e0 di attrezzature: un grande dispositivo di dimensioni toraciche e un'alta macchina simile a una guglia umana con numerosi cavi organici collegati. Si collegano a un DHD e modificano la programmazione al suo interno per raggiungere vari obiettivi. L'attrezzatura pu\u00f2 essere smontata in pezzi pi\u00f9 leggeri permettendo ai guerrieri Wraith di portarli in un luogo e renderlo abbastanza mobile.\nCome con la maggior parte degli elementi della tecnologia Wraith, i dispositivi hanno un aspetto organico.\nGranata Wraith.\nGranata esplosiva a forma di uovo usata dai guerrieri Wraith. Quando attivata avvia un timer che risulta poi in un'esplosione di energia. Sono utilizzate principalmente per danneggiare le strutture.\nOcchiali Wraith.\nTipo di occhiali usati dai Wraith mentre cacciano i runner.\nRicevitore biometrico.\nDispositivo progettato per hackerare le unit\u00e0 di stasi degli Antichi, permettendo a un singolo Wraith di assumere l'identit\u00e0 e i ricordi dell'occupante precedente.\nSatelliti Marcatori.\nI satelliti marcatori sono un sistema orbitale che viene lasciato intorno ai mondi nella galassia di Pegaso che contengono la vita umana. Questi satelliti rimangono inattivi per secoli e raccolgono energia attraverso le celle solari. Una volta ricevuto un segnale, si accendono e tentato di contattare il resto dei Wraith, informandoli che il mondo conteneva un'abbondante preda per il raccolto.\nSono armati di armi che si aprono come un fiore, e sono in grado di distruggere un Jumper. Possiedono un certo livello di automazione, come dimostrato da fatto che sono grado di impegnarsi in manovre evasive limitate.\nScanner medico Wraith.\nScanner medico composto di due dispositivi: un computer con console e schermo e un piccolo dispositivo usato per scannerizzare specifiche parti del corpo. Questo scanner \u00e8 in grado di monitorare i progressi della gravidanza di una donna umana.\nSistema tracciatore Wraith.\nQueste macchine portatili sono attaccate all'avambraccio. Sono in grado di tracciare il segnale unico generato da un tracker Wraith. Questo permette loro di localizzare i Runner che vengono inviati in tutta la galassia. Il dispositivo ha una schermata blu con una griglia che mostra un punto rosso, che indica la posizione del Runner in relazione a chi indossa il dispositivo. Funziona molto come un rilevatore di segni vitali, ma rileva solo il segnale subspaziale specifico emesso da un tracker Wraith.\nTeletrasporto Wraith.\nTeletrasporto visto nella serie Stargate Atlantis, con un raggio luminoso avvolge e smaterializza le persone o cose da teletrasportare. Pu\u00f2 coprire grandi distanze. Viene utilizzato principalmente per catturare le prede umane oppure per far scendere le truppe. Negli avamposti serve per spostarsi tra le varie zone, in modo simile ai trasportatori di Atlantide.\nTrasmettitore Wraith.\nViene usato dai Wraith per localizzare le posizioni degli individui. Attualmente sono note due versioni del trasmettitore.\nIl primo trasmettitore aveva le dimensioni di un ciondolo ed \u00e8 stato usato come tale da Teyla Emmagan, che l'ha preso da suo padre. Lo perse da bambina, ma in seguito fu trovato dal John Sheppard, il cui tocco lo attiv\u00f2 inconsapevolmente. Durante le future missioni il trasmettitore ha inviato informazioni ai dispositivi di rel\u00e8 che hanno informato i Wraith, portandoli ad attaccare la squadra di Sheppard in diverse missioni. La vera natura del dispositivo \u00e8 stata finalmente scoperta dal Dr. Rodney McKay. Successivamente la spedizione di Atlantis ha usato il dispositivo per attirare alcuni Wraith in una trappola e sono stati in grado di catturarne uno.\nUn altro trasmettitore \u00e8 stato scoperto poco dopo su M7G-677. Questo trasmettitore aveva la forma di un grande braccialetto ed era indossato dal cadavere di un guerriero Wraith, indicando che forse tutti i guerrieri indossano un tale dispositivo.\nTecnologia Ursini.\nArma stordente Ursini.\nL'arma stordente Ursini \u00e8 un'arma a energia manuale creata dagli Ursini. Spara una scarica di energia rossa in grado di stordire un essere umano adulto per circa dieci minuti.\nL'arma fu usata da un Ursini, quando la Spedizione Destiny sal\u00ec a bordo di una nave seminatrice antica. Sulla nave, il dottor Volker scopr\u00ec che la nave era abitata dagli Ursini, loro stessi scienziati, che stavano studiando la nave. Pi\u00f9 tardi, quando la nave ha iniziato a scaricare energia dalla Destiny, il Dr. Rush ha cercato di fermare l'azione, ma \u00e8 stato colpito dal blaster di Ursini e ha dovuto essere trascinato dalla nave.\nPod di Ibernazione Ursini.\nIl pod di ibernazione Ursini \u00e8 un dispositivo creato dagli Ursini per mantenere la loro specie in stasi per lunghi periodi. I baccelli sono dotati di stimolatori neuronali progettati per mantenere attivo il cervello dei loro occupanti durante l'ibernazione prolungata. La tecnologia \u00e8 compatibile con altre specie.\nTecnologia dei Viaggiatori.\nArma energetica dei Viaggiatori.\nI Viaggiatori usano questo tipo di arma energetica sulle loro navi generazionali. Sparano proiettili rossi luminosi ad alta velocit\u00e0. Sono in grado di distruggere le astronavi Vanir abbastanza facilmente e danneggiare gli scafi delle navi di classe Aurora degli Asurani, ma sono meno efficaci contro gli scudi di quest'ultime. Dopo la Battaglia di M6H-987, la nave di Katana Labrea ha usato quest'arma per radere al suolo l'avamposto di ricerca di Janus e il dispositivo Attero.\nBracciale dei Viaggiatori.\nI bracciali hanno circa le stesse dimensioni dell'avambraccio di chi lo indossa dal polso al gomito. Hanno due funzioni principali; Servono come dispositivi di comunicazione, consentendo a chi li indossa di parlare con un altro individuo che indossa la fascia a una certa distanza. Contengono rilevatori di radiazioni, che emettono un segnale acustico quando vengono rilevati livelli pericolosi.\nData tablet.\nIl tablet dei Viaggiatori \u00e8 un dispositivo di piccole dimensioni simile ai tablet PC della spedizione Atlantis. L'unit\u00e0 ha un collegamento che pu\u00f2 interfacciarsi con altre apparecchiature come la tecnologia Lantiana. Una di queste unit\u00e0 fu usata da Nevik quando era a bordo di una nave da guerra classe Aurora.\nParticle Magnum.\nLa Particle magnum \u00e8 l'arma standard dei viaggiatori. Una \u00e8 anche usata da Ronon Dex. \u00c8 un'arma a energia con impostazioni per stordire, uccidere e incenerire.\nHa l'aspetto di una revolver a canna lunga. Il cilindro dell'arma \u00e8 una cella di potenza con una cupola luminescente sul retro. La cella ha una quantit\u00e0 limitata di energia, ma pu\u00f2 essere rimossa per ricaricarla o sostituirla. La canna della pistola ha tre piccoli cristalli di dimensioni crescenti dal basso verso l'alto. La levetta si trova sulla canna proprio di fronte al cilindro e il colore del cilindro cambia per indicare l'impostazione: il rosso \u00e8 per stordire, il bianco \u00e8 per le altre impostazioni.\nSe impostata su stordimento, la pistola pu\u00f2 rendere il bersaglio privo di sensi per diverse ore con un singolo colpo. Quando \u00e8 impostata su uccidere, pu\u00f2 uccidere umani e Wraith in un unico colpo. L'inceneritore pu\u00f2 mettere un buco di dieci pollici (25 centimetri) nella maggior parte dei materiali con un solo colpo, anche se per sparare attraverso le porte Lantiane occorrono pi\u00f9 colpi. L'arma \u00e8 abbastanza potente da stordire momentaneamente gli Asurani, almeno quando li ha colpiti per la prima volta; negli impegni successivi sono completamente immuni.\nScudi dei Viaggiatori.\nLe navi dei Viaggiatori sono dotate di una tecnologia di schermatura. Questi scudi possono subire pi\u00f9 colpi dalle armi energetiche Vanir. Sono anche in grado di resistere limitatamente alle armi Asurane montate sulle classe Aurora, anche se colpi sufficienti spezzano lo scudo\nTecnologia varie.\nSentinella.\nLa Sentinella \u00e8 un sistema difensivo planetario presente sul pianeta Latona e dipende da un custode umano per funzionare correttamente. Il dispositivo rimuove gli invasori in lampi di luce, presumibilmente uccidendoli. L'arma \u00e8 protetta da uno scudo energetico e per spegnere lo scudo \u00e8 necessario trovare il tono musicale giusto. Ma i design dei codici carapace cambiano continuamente.\nCirca trecento anni fa, gli antenati di Marul crearono la Sentinella come sistema di difesa planetaria; progettato per proteggere le persone mentre perseguivano questioni della mente e dello spirito. Il sistema ha fermato i Goa'uld e altri potenziali invasori dal conquistare il pianeta.\nTrasportatore da polso.\nIl Trasportatore da polso \u00e8 una tecnologia utilizzata dal Runner Kiryk.\nQuesto oggetto \u00e8 composto da una fascia dorata che contiene un display circolare verde al centro. Quando \u00e8 posizionato vicino al braccio, si attacca automaticamente alla pelle e si fonde nel corpo, impedendone la rimozione. La luce verde quando viene premuta consente all'utente di teletrasportarsi da una posizione all'altra. Pu\u00f2 anche teletrasportare chiunque si trovi in prossimit\u00e0 dell'utente.\nUna volta usato ripetutamente, la luce centrale diventa rossa, il che indica che \u00e8 necessario un po' 'di tempo per ricaricarsi prima di un altro uso. Trasportare pi\u00f9 di un essere alla volta aumenta la potenza, con una pausa pi\u00f9 lunga per ricaricare il dispositivo.\nMinerali.\nIl naquadah (o naqahdah) [\u02c8n\u00e6kw\u026ad\u028c] \u00e8 un minerale metallico super duro con il quale sono costruite molte delle tecnologie di \"Stargate\" tra le quali lo Stargate stesso e quasi tutte le tecnologie Goa'uld.\nNel film \"Stargate\", in cui per\u00f2 non viene nominato ma solo menzionato come \"materiale prevalentemente composto da quarzo\", il che lo rende teoricamente sensibile all'elettricit\u00e0). Nella sua forma naturale assume colore grigio con riflessi argentei, in forma liquida emette invece luce verde. Durante la serie, \"naquadah\" viene scritto in diverse maniere differenti (luoghi ufficiali compresi) ma la \"u\" non \u00e8 presente quando la parola compare sugli schermi.\nIl naquadah \u00e8 un materiale molto raro, assente nel Sistema solare, che ha la facolt\u00e0 di immagazzinare enormi quantit\u00e0 d'energia rimanendo per\u00f2 allo stesso tempo un elemento molto stabile. Queste due peculiarit\u00e0 lo rendono adatto per molteplici applicazioni, da quelle civili a quelle militari; infatti in molti episodi viene utilizzato per amplificare esplosioni nucleari.\nIl naquadah \u00e8 il materiale con cui sono stati costruiti gli Stargate e che permette ai wormhole connessi tra questi dispositivi di non collassare durante il transito dell'informazione (persone e oggetti). \u00c8 inoltre il materiale che compone lo specchio quantico, i sarcofagi e gran parte della tecnologia Antica posseduta dai Goa'uld. Questi ultimi nel loro sangue, come ogni organismo ospite di un simbionte (vedi ad esempio Samantha Carter), presentano tracce di naquadah, il che permette loro di utilizzare tecnologia manuale come il guanto Goa'uld e di \"percepire\" nelle vicinanze la presenza di altri Goa'uld.\nIl naquadah ha due varianti:"}
{"id": "1398682", "revid": "767487", "url": "https://it.wikipedia.org/wiki?curid=1398682", "title": "D\u00e2mbovi\u021ba", "text": "Il D\u00e2mbovi\u021ba (: ) \u00e8 un fiume della Romania. Sorge sui Monti F\u0103g\u0103ra\u0219, da cui si indirizza verso sud, attraversando Bucarest. Sfocia nel fiume Arge\u0219 dopo un tragitto di 258 chilometri."}
{"id": "1398686", "revid": "647919", "url": "https://it.wikipedia.org/wiki?curid=1398686", "title": "Villa Umberto I", "text": ""}
{"id": "1398688", "revid": "767487", "url": "https://it.wikipedia.org/wiki?curid=1398688", "title": "P\u00e2nce\u0219ti (Bac\u0103u)", "text": "P\u00e2nce\u015fti \u00e8 un comune della Romania di 4.353 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 9 villaggi: Motoc, Diene\u021b, Fulgeri\u0219, P\u00e2nce\u0219ti, Petre\u0219ti, Soci, Chilia Benei, Fundu Vaii, Dienet Deal."}
{"id": "1398689", "revid": "287204", "url": "https://it.wikipedia.org/wiki?curid=1398689", "title": "Pancesti", "text": ""}
{"id": "1398691", "revid": "15756", "url": "https://it.wikipedia.org/wiki?curid=1398691", "title": "Lex Fufia Caninia", "text": " \nNell'antica Roma, la lex Fufia Caninia del 2 a.C. fu una delle leggi che le assemblee romane fecero passare per richiesta di Ottaviano Augusto. La legge prende il nome da Lucio Caninio Gallo e da Gaio Fufio Gemino, consoli \"suffecti\" appunto nell'anno della promulgazione della legge. Nelle fonti \u00e8 spesso attestata con il nome erroneo di \"Lex Furia Caninia\".\nQuesta legge come la pi\u00f9 tarda \"lex Aelia Sentia\" pose delle limitazioni alla manomissione degli schiavi.\nSi prevedeva infatti, che il padrone per testamento potesse liberare i suoi schiavi tramite manumissione ma in un numero limitato. Questa cifra era ottenuta con una proporzione rispetto al numero totale di schiavi posseduti dal padrone. \nIn ogni caso non si poteva mai superare il numero di 100.\nNel caso specifico un padrone che possedeva tre schiavi avrebbe potuto liberarne solamente due; se ne aveva da quattro a dieci avrebbe potuto liberarne solo la met\u00e0; con un numero di schiavi tra undici e trenta solo un terzo, e cos\u00ec via.\nSecondo le \"Institutiones\" di Gaio la legge stabiliva:\nSecondo Svetonio, Augusto pose regole precise sull'affrancamento spinto dalla convinzione personale che fosse \u00abimportante conservare la purezza della razza romana e preservarla da ogni mescolanza con sangue straniero e servile\u00bb. Adam Zi\u00f3lkowski, tuttavia, ritiene che l'intenzione attribuitagli da Svetonio \u00absembra essere una proiezione dell'ossessione del ceto al quale apparteneva lo scrittore\u00bb. \nPonendo queste limitazioni, \u00e8 possibile che Augusto volesse porre un freno alla leggerezza con cui venivano affrancati gli schiavi, criticata a quell'epoca da una parte dell'opinione pubblica (compreso lo storico Dionigi di Alicarnasso in una digressione delle sue \"Antichit\u00e0 romane\") in quanto molti degli schiavi affrancati erano considerati malviventi e dunque avrebbero potuto cagionare disordini (inoltre concedere la libert\u00e0 a schiavi che non se la meritavano in quanto macchiatisi di gravi crimini sarebbe risultato immorale e in contrasto con il \"mos maiorum\"). Per quanto riguarda le manumissioni testamentarie, secondo Dionigi di Alicarnasso i padroni le concedevano spinti dal desiderio di essere ben ricordati dopo la loro morte, non curandosi del fatto che tra gli schiavi liberati vi fossero dei malviventi; tuttavia, \u00abla maggioranza delle persone, nonostante tutto, considerando queste macchie che possono a stento essere lavate dalla citt\u00e0, sono addolorate e condannano il costume, considerando indecoroso che una citt\u00e0 dominante che aspira a governare il mondo intero dovrebbe rendere cittadini siffatti uomini\u00bb. Dionigi di Alicarnasso, che scriveva poco prima della promulgazione della \"Lex Fufia Caninia\", esort\u00f2 i magistrati romani (censori o consoli) a prendere provvedimenti su questa questione, per esempio conducendo inchieste sulle persone liberate ogni anno in modo da suddividerle in due categorie: quelli ritenuti degni della cittadinanza romana avrebbero potuto rimanere nell'Urbe, mentre quelli ritenuti indegni e corrotti sarebbero stati espulsi e inviati in qualche colonia. Poco tempo dopo Augusto prese provvedimenti sulla questione ponendo limiti alle manumissioni testamentarie con la \"Lex Fufia Caninia\" e all'acquisizione della cittadinanza romana da parte dei liberti con la \"Lex Aelia Sentia\".\nD'altro canto \u00e8 il caso di rilevare che la legge non poneva limitazioni analoghe alle liberazioni disposte in vita, dimostrandosi cos\u00ec non del tutto adeguata a prevenire i problemi di ordine pubblico sopra menzionati. Fu cos\u00ec abrogata da Giustiniano I nel 528 insieme ad altre leggi sulla schiavit\u00f9, anche perch\u00e9 considerate ormai anacronistiche:"}
{"id": "1398692", "revid": "188717", "url": "https://it.wikipedia.org/wiki?curid=1398692", "title": "Teorema dei sette colori", "text": ""}
{"id": "1398694", "revid": "79968", "url": "https://it.wikipedia.org/wiki?curid=1398694", "title": "Terre demaniali", "text": ""}
{"id": "1398696", "revid": "767487", "url": "https://it.wikipedia.org/wiki?curid=1398696", "title": "P\u00e2rg\u0103re\u0219ti", "text": "P\u00e2rg\u0103re\u0219ti \u00e8 un comune della Romania di 4.889 abitanti, ubicato nel distretto di Bac\u0103u, nella regione storica della Moldavia."}
{"id": "1398699", "revid": "287204", "url": "https://it.wikipedia.org/wiki?curid=1398699", "title": "Pargaresti", "text": ""}
{"id": "1398701", "revid": "1305772", "url": "https://it.wikipedia.org/wiki?curid=1398701", "title": "Partito Comunista Maoista di Ceylon", "text": "Il Partito comunista maoista di Ceylon o dello Sri Lanka (in inglese Ceylon Communist Party (Maoist)) \u00e8 un partito politico dello Sri Lanka.\nNato nel 1964 da una scissione del Partito Comunista dello Sri Lanka, si \u00e8 ispirato fin dall'inizio al maoismo, sotto la guida di Nagalingam Shanmugathasan raggiungendo una discreta popolarit\u00e0 nelle zone rurali del Paese.\nNegli anni 80 e 90 ha rifiutato la svolta filocapitalista della Cina e si \u00e8 alleato con altri partiti maoisti asiatici, a partire dal Partito Comunista Maoista Nepalese."}
{"id": "1398702", "revid": "599013", "url": "https://it.wikipedia.org/wiki?curid=1398702", "title": "Paulo S\u00e9rgio Lira Go\u00e9s", "text": "Carriera.\nFininho \u00e8 stato uno dei pi\u00f9 rappresentativi giocatori della storia del calcio a 5 moderno: Al suo notevolissimo palmar\u00e8s come giocatore di club che consta tra l'altro in tre campionati statali, due Liga Futsal, due campionati sudamericani per club, un campionato del mondo per club, aggiunge anche una precoce carriera nella Nazionale brasiliana, iniziata a 20 anni.\nProprio con la Nazionale ha ottenuto gli allori internazionali pi\u00f9 importanti, ovvero i due titoli di campione del mondo nel 1992 e 1996, e i tre titoli di campione sudamericano nel 1997, 1998 e 1999. Ha partecipato anche alle spedizioni verdeoro ai mondiali del 2000 dove \u00e8 giunto secondo, e nel 2004 dove \u00e8 giunto terzo. Con la \"Sele\u00e7\u00e3o\" ha messo a segno 140 gol totali in 12 anni di carriera. A livello individuale, Fininho \u00e8 stato eletto miglior giocatore del Rio Grande do Sul (1998), miglior giocatore della Liga (1998), Miglior laterale (1998), miglior giocatore sudamericano (2001), miglior giocatore delle squadre dello Stato (2003), miglior giocatore della Coppa Intercontinentale (2004). Inoltre, \u00e8 stato inserito nella formazione ideale del Mondiale 2000 stilata dal Gruppo Tecnico della FIFA."}
{"id": "1398710", "revid": "124699511", "url": "https://it.wikipedia.org/wiki?curid=1398710", "title": "Guida al campionato", "text": "Guida al campionato \u00e8 stato un programma televisivo italiano di opinione calcistica, in onda dal 27 agosto 1989 al 13 maggio 2012 su Italia 1 e, dal 30 agosto 2008 al 16 maggio 2010, su Rete 4.\nLa trasmissione, in onda originariamente la domenica poco prima del fischio d'inizio del campionato di calcio di Serie A per commentare le ultime notizie sulle principali sfide, ha in seguito raddoppiato il proprio appuntamento settimanale. Alla sua conduzione si sono alternati negli anni Sandro Piccinini, Alberto Brandi e Mino Taveri.\nEdizione della domenica.\n1989-1996: Sandro Piccinini.\nAll'inizio di questo programma, il conduttore scelto fu un giovane Sandro Piccinini, il quale vi rimase per circa sette stagioni, prima di lasciare il posto ad Alberto Brandi. Per questo programma, gli viene affiancato Maurizio Mosca, giornalista di grandissima esperienza. Dalla stagione 1995-1996, viene inserita la presenza femminile e, in quell'anno, la scelta cade su una prorompente e affascinante Angela Cavagna, showgirl conosciuta in Italia per il programma Drive In.\n1996-2006: Alberto Brandi.\nDal 1996 fino alla primavera del 2006 il programma \u00e8 stato condotto da Alberto Brandi, dalle 13:05 fino alle 14:05.\nAl fianco del giornalista vi \u00e8 stato per pi\u00f9 edizioni Maurizio Mosca e poi Vujadin Bo\u0161kov, e vari comici: Gene Gnocchi, Max Pisu, Enzo Savi e Antonio Montieri, Gianpaolo Marchioni, i Turbolenti. Presenze femminili del programma sono state Angela Cavagna, Sylvie Lubamba, Cristina Quaranta e Federica Fontana.\nIl programma accostava momenti di comicit\u00e0 e cronaca calcistica.\nMemorabili il \"pendolino\" di Maurizio Mosca, le imitazioni di Gene Gnocchi, la parodia del Colonnello Mario Giuliacci sulle abitudini in ritiro di Christian Vieri e Luigi Di Biagio, quella di Antonio Cassano, nonch\u00e9 \"Ale &amp; Gatt\" di Savi e Montieri nei panni di Del Piero e Gattuso.\nCon l'acquisizione da parte di Mediaset dei diritti del calcio sono stati possibili anche i collegamenti con gli stadi anche a pochi minuti dall'inizio delle partite e l'ultimo segmento del programma viene chiamato \"Le ultime dai campi\".\n2006-2012: Mino Taveri.\nDall'autunno del 2006 il programma \u00e8 condotto da Cosimo Mino Taveri.\nAl suo fianco Maurizio Mosca e Ciccio Graziani e vari comici: i Turbolenti; Enzo Savi e Antonio Montieri (che imitano Massimo Moratti, Luciano Moggi, Alessandro Del Piero, Gennaro Gattuso, Emilio Fede, Jos\u00e8 Mourinho, Aurelio de Laurentiis, Graziano Cesari, Kak\u00e0, Aldo Biscardi, H\u00e9ctor C\u00f9per, Maurizio Mosca, Dino Zoff, Vittorio Sgarbi e Attilio Romero); Pier (nei panni di Giampiero Mughini e ruoli minori); Andrea Perroni (nei panni di Sandro Piccinini, Luciano Spalletti, Giucas Casella, Raffaello Tonon, Franco Califano, Santino Mazz\u00e0, Valentino Rossi, Harry Potter); David Pratelli (Marcello Lippi, Fabio Capello, Claudio Ranieri, Zlatan Ibrahimovi\u0107, Franco Ordine, il ministro Tremonti, Marco Nosotti, l'onorevole Fassino, Urbano Persichetti, Ciccio Graziani); Lallo Circosta (Antonio Cassano, Giampiero Galeazzi, Ronaldo, Maradona, David Beckham, Ronaldinho, Adriano, Christian Vieri, Rubeus Hagrid) e Gabriele Marconi (Arrigo Sacchi, Totti, Carlo Ancelotti, Pato). Nel 2007 ospite fisso \u00e8 stato anche Lino Banfi nei panni di Oronzo Can\u00e0. Memorabile la scenetta de \"Chi vuole essere...\" o il \"Passapallone\" con protagonista sempre Cassano. Presenze femminili del programma sono Magda Gomes e Alessia Fabiani, che imita Victoria Beckham, Elisabetta Canalis e Siria Safiria.\nDall'edizione 2009-2010 all'edizione 2011-2012, sempre sotto la conduzione di Mino Taveri, il programma \u00e8 stato rivoluzionato: tolto il pubblico in studio, tolti i comici, ospiti rimangono Maurizio Mosca (deceduto nel 2010), Arrigo Sacchi e Paolo Di Canio e come nuova presenza femminile Susanna Petrone.\nIl programma non viene confermato per la stagione 2012-2013 chiudendo quindi dopo 23 anni e venendo sostituito da Sport Mediaset XXL, condotto sempre da Mino Taveri.\nEdizione del sabato: gli anticipi.\nBrandi prima e Taveri poi commentano ogni sabato sera gli anticipi di Serie A con approfondimenti in studio e interviste. La moviola \u00e8 curata da Maurizio Pistocchi. Non mancano le anticipazioni sulle partite pi\u00f9 interessanti della domenica calcistica.\nDall'autunno 2008, per quanto riguarda il sabato sera, \"Guida al campionato\" \u00e8 passato da Italia 1 a Rete 4 alle 23:15 circa condotto come sempre da Mino Taveri e con la partecipazione di Susanna Petrone.\nDall'autunno 2009 \u00e8 condotto da Paolo Bargiggia con Graziano Cesari.\nGuida al Campionato - Direttissima.\nNella stagione 2006-07, dopo l'edizione domenicale di \"Guida al campionato\" andava in onda la novit\u00e0 \"Guida al campionato - Direttissima\", che dalle 14:30 alle 17:00 seguiva in diretta la giornata di campionato con collegamenti a rotazione ai vari campi, condotto da Mino Taveri e Laura Ghislandi con la partecipazione di Giacomo Valenti che commenta atteggiamenti curiosi di personaggi sugli spalti ed in campo con il supporto tecnico di Simona Di Santo. L'edizione, per bassi ascolti e per il conflitto d'interesse con Sky, non veniva poi ripetuta nelle stagioni successive."}
{"id": "1398712", "revid": "767487", "url": "https://it.wikipedia.org/wiki?curid=1398712", "title": "P\u00e2rjol", "text": "P\u00e2rjol \u00e8 un comune della Romania di 6.805 abitanti, ubicato nel distretto di Bac\u0103u, nella regione storica della Moldavia.\nDal punto di vista economico, oltre all'attivit\u00e0 agricola, che rimane prevalente, da segnalare lo sfruttamento di un giacimento petrolifero nel territorio del villaggio di C\u00eempeni.\nVillaggi.\nIl comune \u00e8 formato dall'unione di 9 villaggi: Bahn\u0103se\u0219ti, B\u0103rne\u0219ti, B\u0103se\u0219ti, C\u00eempeni, Haineala, Hemjeni, P\u00e2rjol, Pustiana, Tari\u021ba.\nA Pustiana (in ungherese \"Pusztina\"), la maggioranza della popolazione \u00e8 di lingua e cultura ungherese cs\u00e1ng\u00f3. Il monumento principale \u00e8 la chiesa parrocchiale, dedicata a Santo Stefano Re."}
{"id": "1398713", "revid": "287204", "url": "https://it.wikipedia.org/wiki?curid=1398713", "title": "Parjol", "text": ""}
{"id": "1398715", "revid": "74801", "url": "https://it.wikipedia.org/wiki?curid=1398715", "title": "Vadstena", "text": "Vadstena \u00e8 una citt\u00e0 svedese nella contea dell'\u00d6sterg\u00f6tland, capoluogo dell'omonimo comune.\nGeografia fisica.\nSituata sulle rive del lago V\u00e4ttern, si estende su una superficie di e nel 2005 contava abitanti\nStoria.\nNel 1350 santa Brigida vi fond\u00f2 il primo monastero del suo ordine, dove visse anche sua figlia Caterina; Gustavo I Vasa nel 1545 vi fece erigere un castello rinascimentale.\nArcheologia.\nIn questa citt\u00e0 \u00e8 stato rinvenuto nel 1774 un bratteato in oro del VI secolo.\nEconomia.\nTurismo.\nSede di un porto lacuale, \u00e8 una rinomata meta turistica. Tra le sue attrazioni vanno ricordate il castello rinascimentale, il Monastero di Santa Brigitta e il vecchio trenino a vapore, attivo d'estate, che la collega con F\u00e5gelsta, sulla linea per Norrk\u00f6ping e Stoccolma."}
{"id": "1398720", "revid": "767487", "url": "https://it.wikipedia.org/wiki?curid=1398720", "title": "Plopana", "text": "Plopana \u00e8 un comune della Romania di 3.438 abitanti, ubicato nel distretto di Bac\u0103u, nella regione storica della Moldavia."}
{"id": "1398721", "revid": "767487", "url": "https://it.wikipedia.org/wiki?curid=1398721", "title": "L'ultimo dei grandi re", "text": "L'ultimo dei grandi re (\"The Last of the High Kings\") \u00e8 un film del 1996 diretto da David Keating tratto da un romanzo di Ferdia Mac Anna. La pellicola \u00e8 stata distribuita nel Regno Unito il 6 dicembre 1996 ed \u00e8 stata trasmessa in Italia dal canale digitale terrestre free del gruppo Mediaset, Iris.\nTrama.\nSiamo nel 1977 a Dublino, Frankie Griffin attende con ansia i risultati dei suoi esami finali, trascorrendo l'estate organizzando un beach party e pensando alle ragazze. Alla fine dell'estate ricever\u00e0 i risultati degli esami e sar\u00e0 cresciuto caratterialmente.\nDistribuzione del film.\nIl film \u00e8 uscito in madre patria il 6 dicembre 1996 mentre in altri paesi in un arco di tempo andante dal 1996 al 2001."}
{"id": "1398727", "revid": "1573940", "url": "https://it.wikipedia.org/wiki?curid=1398727", "title": "Nagalingam Shanmugathasan", "text": "Proveniente dalla zona di Jaffna, nel nord del Paese, ader\u00ec al movimento sindacale negli anni quaranta e divenne attivista del Partito comunista. Nel 1964, quando il movimento comunista internazionale fu diviso dallo scontro la Cina e la Russia, fond\u00f2 un nuovo partito chiamato \"Partito comunista di Ceylon - Ala Pechino\" che pi\u00f9 tardi cambi\u00f2 il nome in Partito Comunista Maoista di Ceylon.\nNel 1965 si candid\u00f2 senza successo al Parlamento.\nDopo la tentata ribellione comunista del 1971 (chiamata \"Janatha Vimukthi Peramuna\") fu arrestato e tenuto in carcere per un anno con l'accusa di incitare alla rivolta armata."}
{"id": "1398738", "revid": "767487", "url": "https://it.wikipedia.org/wiki?curid=1398738", "title": "Podu Turcului", "text": "Podu Turcului \u00e8 un comune della Romania di 5.072 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 10 villaggi: B\u0103lt\u0103ne\u0219ti, C\u0103be\u0219ti, Fichipe\u0219ti, Giurgioana, Han\u021ba, Lehancea, Plopu, Podu Turcului, R\u0103cu\u0219ana, Sirbi."}
{"id": "1398739", "revid": "287204", "url": "https://it.wikipedia.org/wiki?curid=1398739", "title": "Omicron Eridani", "text": "Omicron Eridani pu\u00f2 riferirsi a due stelle nella costellazione dell'Eridano:"}
{"id": "1398745", "revid": "1543377", "url": "https://it.wikipedia.org/wiki?curid=1398745", "title": "Centro direzionale di Reggio Calabria", "text": "Il Centro direzionale di Reggio Calabria (noto anche come \"Palazzo Ce.Dir.\" o pi\u00f9 semplicemente \"Ce.Dir.\") \u00e8 un complesso di edifici giuridico-amministrativi di Reggio Calabria. \nEsso sorge nel quartiere di Spirito Santo, a ridosso dell'argine destro del torrente Calopinace e pochi metri da una delle uscite della Tangenziale di Reggio Calabria.\nIl Centro direzionale di Reggio \u00e8 inoltre situato a pochi metri dal costruendo nuovo Palazzo di Giustizia di Reggio Calabria, a cui \u00e8 idealmente collegato da un piazzale alberato intitolato alla memoria del magistrato Giuliano Gaeta. \nArchitettura.\nIl complesso del Centro direzionale \u00e8 composto da quattro torri indipendenti, collegate esternamente in modo da configurarsi, viste dell'esterno, in un unico elemento, che si rivela all'interno della struttura nelle sue singole volumetrie. \nAl di sotto del complesso vi sono dei sotterranei che contengono, oltre ai parcheggi, anche scale mobili per la risalita e vie per il passaggio di automobili in modo da collegare la parte est con quella ovest della piazza che contiene l'edificio. \nUffici.\nIl complesso del Centro direzionale ospita, fra gli altri, i seguenti uffici:"}
{"id": "1398746", "revid": "916580", "url": "https://it.wikipedia.org/wiki?curid=1398746", "title": "Baten Kaitos (stella)", "text": "Baten Kaitos (\u03b6 Ceti / 55 Ceti / HD 11353), \u00e8 una stella della costellazione della Balena, di magnitudine apparente +3,74. Il nome deriva dalla parola araba \"ba\u1e6dn al-qay\u1e6dus\", che significa \"il ventre della balena\"\nOsservazione.\nSi tratta di una stella situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto molto oltre il circolo polare artico. Nell'emisfero sud invece appare circumpolare solo nelle aree pi\u00f9 interne del continente antartico. Essendo di magnitudine 3,74, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra settembre e febbraio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nSi tratta di una gigante arancione distante 260 anni luce dalla Terra con una magnitudine apparente pari a 3,74. La sua luminosit\u00e0 \u00e8 260 volte quella del Sole, il diametro \u00e8 ben 25 volte superiore, la massa 3 volte quella solare.\nLa stella \u00e8 una binaria spettroscopica, ha una debole compagna della quale si sa solamente il periodo orbitale, pari a 4,5 anni.\nViene classificata anche come stella al bario, nonostante questo elemento sia presente in quantit\u00e0 minore rispetto ad altre stelle di questa classe."}
{"id": "1398747", "revid": "1305772", "url": "https://it.wikipedia.org/wiki?curid=1398747", "title": "Poduri (Bac\u0103u)", "text": "Poduri \u00e8 un comune della Romania di 8.169 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 8 villaggi: Buc\u0219e\u0219ti, Cernu, Cornet, Negreni, Poduri, Prohoze\u0219ti, Rus\u0103ie\u0219ti, Valea \u0218o\u0219ii."}
{"id": "1398748", "revid": "209345", "url": "https://it.wikipedia.org/wiki?curid=1398748", "title": "Zeta Ceti", "text": ""}
{"id": "1398749", "revid": "200942", "url": "https://it.wikipedia.org/wiki?curid=1398749", "title": "Honda CX 500", "text": ""}
{"id": "1398751", "revid": "88812", "url": "https://it.wikipedia.org/wiki?curid=1398751", "title": "Nominalismo estremo", "text": ""}
{"id": "1398752", "revid": "287204", "url": "https://it.wikipedia.org/wiki?curid=1398752", "title": "Colle del Glandon", "text": "Il Colle del Glandon (1.924 m s.l.m. - in francese \"Col du Glandon\") \u00e8 un passo situato nelle Alpi del Delfinato che collega la Maurienne con l'Oisans. Si trova ad ovest del Col de la Croix-de-Fer.\nDal punto di vista orografico il colle separa la Catena di Belledonne (a nord-ovest) dalle Alpi delle Grandes Rousses e delle Aiguilles d'Arves (a sud-est).\nLa strada del Colle del Glandon fu aperta nel 1898 e colleg\u00f2 il Col de la Croix-de-Fer nel 1912. La strada \u00e8 aperta solo da giugno ad ottobre."}
{"id": "1398753", "revid": "78273", "url": "https://it.wikipedia.org/wiki?curid=1398753", "title": "Col Glandon", "text": ""}
{"id": "1398754", "revid": "765341", "url": "https://it.wikipedia.org/wiki?curid=1398754", "title": "Eudocia (regina dei Vandali)", "text": "Eudocia ricevette il nome di sua nonna materna, l'augusta e poetessa Elia Eudocia, moglie dell'imperatore Teodosio II; i suoi nonni paterni furono l'imperatore d'Occidente Costanzo III e sua moglie Galla Placidia.\nA met\u00e0 degli anni 440 venne promessa in sposa a Unerico, figlio del re dei Vandali Genserico, che all'epoca era tenuto in ostaggio in Italia: il loro fidanzamento aveva lo scopo di rafforzare l'alleanza tra la corte imperiale occidentale e il Regno dei Vandali in Africa. A causa della giovane et\u00e0 di Eudocia il loro matrimonio non venne celebrato subito.\nL'imperatore Valentiniano venne assassinato nel 455 e il suo successore, Petronio Massimo, obblig\u00f2 Licinia a sposarlo, facendo poi sposare Eudocia con suo figlio, Palladio. La risposta dei Vandali, forse dietro istigazione di Licinia, fu l'invasione dell'Italia e il sacco di Roma (455), in cui Petronio fu ucciso e Licinia, Eudocia e sua sorella Placidia vennero catturate. In seguito Licinia e Placidia vennero mandate a Costantinopoli, mentre Eudocia rimase in Africa, dove, intorno al 460, spos\u00f2 Unerico.\nEudocia diede alla luce Ilderico, re dei Vandali dal 523 al 530, ma dopo poco entr\u00f2 in contrasto col marito per motivi religiosi: Eudocia era infatti cattolica, mentre Unerico, come tutti i Vandali, era ariano. Per questo motivo Eudocia si rec\u00f2 a Gerusalemme, dove mor\u00ec, venendo sepolta vicino alla nonna, Elia Eudocia."}
{"id": "1398756", "revid": "6923", "url": "https://it.wikipedia.org/wiki?curid=1398756", "title": "Arena Football League", "text": "La Arena Football League (AFL) \u00e8 stata la principale lega professionistica di football a 8 degli Stati Uniti d'America. Il termine \"arena\" si riferisce all'impianto al coperto dove si svolgono le partite. Il campionato venne disputato ininterrottamente dal 1987 al 2008, quando problemi interni causarono la cancellazione della stagione 2009; il campionato della lega minore af2 continu\u00f2 invece a svolgersi. Nel corso dell'anno sia la AFL che la af2 furono dissolte e riorganizzate da una nuova azienda, cos\u00ec la AFL pot\u00e9 fare ritorno nel 2010 al 2019. Il quartier generale della Arena Football League si trova a Filadelfia.\nStoria.\nL'Arena Football League fu fondata ne 1987 da Jim Foster, ex dirigente della National Football League e della United States Football League. La prima partita di esibizione si disput\u00f2 nel 1986 a Rockford (Illinois) tra Rockford Metros e Chicago Politicians.\nDurante la prima stagione, la lega era composta da quattro squadre: Chicago Bruisers, Denver Dynamite, Pittsburgh Gladiators e Washington Commandos. Si gioc\u00f2 una stagione di sei partite culminata nell'Arena Bowl I, dove Denver sconfisse Pittsburgh in trasferta. Nel 1990 Foster brevett\u00f2 le regole dell'AFL, perci\u00f2 le altre leghe dovettero inventare delle varianti per poter sopravvivere; tale brevetto scadde il 30 settembre 2007.\nPer molti anni il mondo dell\"'indoor football\" fu quasi sconosciuto a gran parte degli statunitensi. Fino alla fine degli anni 1990 la maggiore esposizione per l'AFL veniva dalla ESPN, che trasmetteva le partite in differita, spesso dopo mezzanotte. La prima grande vetrina fu ottenuta nel 1998, quando l'Arena Bowl XII fu trasmessa in tutta la nazione dal programma Wide World of Sports dell'ABC.\nUna delle prime storie di successo della lega furono i Detroit Drive. Essi erano una squadra di primo livello, grazie alle stelle che vi giocavano, inclusi George LaFrance, Gary e Alvin Rettig, Art Schlichter. Spesso i Drive giocavano nell'esaurita Joe Louis Arena, partecipando all'ArenaBowl ogni anno della loro esistenza (1988-1993). La prima dinastia dell'AFL fin\u00ec quando il suo proprietario, Mike Ilitch, compr\u00f2 i Detroit Tigers della Major League Baseball e vendette la squadra.\nDopo l'abbandono dei Drive, l'AFL ha avuto numerose dinastie, inclusi i Tampa Bay Storm (l'unica squadra che ha partecipato a tutti i campionati), i loro arcirivali Orlando Predators, i San Jose SaberCats, gli Arizona Rattlers. Gli Albany/Indiana Firebirds, nonostante abbiano vinto un solo campionato, potrebbero essere considerati una dinastia, dal momento che fu uno dei rari casi di permanenza per dieci anni in una citt\u00e0.\nNel 1993, la lega ha organizzato il suo primo All-Star game a Des Moines, Iowa, la futura casa degli Iowa Brainstormers. La National Conference batt\u00e9 l'American Conference 64-40 davanti a 7,189 persone.\nNel XXI secolo l'interesse per la AFL crebbe notevolmente. L'ex quarterback dei St. Louis Rams Kurt Warner, MVP al Super Bowl XXXIV, gioc\u00f2 i suoi primi anni di carriera con gli Iowa Barnstormers.\nNel dicembre 2008, una conferenza tra i proprietari delle franchigie decise di sospendere la stagione 2009 per \"creare un piano a lungo termine per migliorare il modello economico\".\nLa lega riprese le sue operazioni nel 2011. Philadelphia Soul, Kansas City Brigade, San Jose SaberCats, New Orleans VooDoo, e Georgia Force ritornarono nella AFL dopo averne fatto parte fino al 2008. La lega aggiunse anche un expansion team, i Pittsburgh Power, di cui tra i proprierari figurava l'ex ricevitore dei Pittsburgh Steelers Lynn Swann. I Brigade invece cambiarono il loro nome in Command, diventando i Kansas City Command. I Bossier-Shreveport Battle Wings si spostarono a New Orleans diventando i VooDoo. Gli Alabama Vipers si spostarono a Duluth, Georgia divenendo i Georgia Force. Il 25 ottobre 2010, gli Oklahoma City Yard Dawgz annunciarono che non avrebbero fatto ritorno. I Milwaukee Iron cambiarono il loro nome in Milwaukee Mustangs.\nNel 2012, la AFL celebr\u00f2 il suo anniversario d'argento.\nRegolamento.\nIl regolamento di gioco adottato ha ispirato quello di football a 8 in Italia e altrove ma vi sono piccole differenze. Il campo regolamentare della lega \u00e8 in uno stadio al coperto, lungo 58 iarde e largo 85 piedi. Per ogni squadra i giocatori disponibili sono 20 dei quali 8 sono contemporaneamente attivi in campo. La partita dura un'ora di tempo effettivo cronometrato divisa in quattro tempi di 15 minuti: tra secondo e terzo tempo i giocatori riposano per 15 minuti. Un touchdown ossia meta vale 6 punti: la conversione dopo meta segnata vale 1 punto quando realizzata con calcio piazzato e 2 punti quando realizzata con calcio a rimbalzo o azione giocata alla mano; il calcio piazzato, realizzato dopo un fallo degli avversari, vale 3 punti e il calcio a rimbalzo, realizzato durante azione di gioco, vale 4 punti; l'azione di \"safety\", ossia quando si placca un avversario con il pallone nella propria area di meta, vale 2 punti.\nTelevisione.\nAll'inizio della stagione 2003 l'AFL fece un contratto con la NBC, che fu poi rinnovato per due anni nel 2005. Legato a questo la lega spost\u00f2 l'inizio della stagione da maggio a febbraio (la settimana dopo il Super Bowl) e mise in calendario la maggior parte delle partite alla domenica e non pi\u00f9 sabato o venerd\u00ec. Nel 2006, a causa della XX Giochi olimpici invernali, i playoff della Stanley Cup e la Daytona 500, la trasmissione delle partite da parte della NBC non fu a cadenza settimanale durante la regular season, ma rimase completa per i playoff conclusisi con il 20\u00ba ArenaBowl. NBC ed Arena Football League si separarono poi per\u00f2, non riuscendo ad arrivare ad un nuovo accordo. Il proprietario dei Las Vegas Gladiators Jim Ferraro disse in un'intervista radiofonica che la ragione per cui la trattativa fall\u00ec fu che la ESPN rifiut\u00f2 di mostrare gli highlights o persino menzionare un prodotto della NBC.\nPer la sola stagione 2006 la AFL fece un accordo con il canale via cavo OLN (ora chiamata Versus) per 11 partite della regular season ed una dei playoff.\nIl 19 dicembre 2006 ESPN annunci\u00f2 l'acquisto di una quota minoritaria in AFL. Questo accordo includeva diritti televisivi per il gruppo ESPN, che trasmette un minimo di 17 partite della regular season e 9 dei playoff, incluso l'ArenaBowl XXI.\nL'AFL ha anche un accordo regionale per il via cavo con FSN.\nIn Italia durante le prime stagioni furono trasmesse diverse partite in differita dai canali mediaset.\nVideogiochi.\nIl primo videogame sulla AFL fu \"Arena Football\" per il C-64 uscito nel 1988. Il 18 maggio 2000, \"Kurt Warner's Arena Football Unleashed\" fu messo in commercio dalla Midway Games per la PlayStation. Il 7 febbraio 2006 EA Sports produsse \"Arena Football\" per PlayStation 2 e Xbox. EA Sports ha messo in vendita anche \"\", nel febbraio 2007 per la PlayStation 2. \nLetteratura.\nNel 2001 Jeff Foley pubblic\u00f2 \"War on the Floor: An Average Guy Plays in the Arena Football League and Lives to Write About It\". Il libro racconta l'esperienza dell'autore in due preseason dell'indoor football (1999 and 2000) con la squadra degli Albany Firebirds. L'uomo si autodescrive come uno scrittore non atletico e gioc\u00f2 tre partite di precampionato.\nEspansione.\nL'Arena Football League si \u00e8 allargata ed ha inglobato molte squadre nella sua storia. Tutti gli anni si \u00e8 registrata almeno una nuova adesione o almeno un cambio di nome. La AFL per il 2006 si \u00e8 ampliata a 19 franchigie. La lega ha condotto un draft di espansione nel settembre 2005 per avere gli Utah Blaze. A causa dell'uragano Katrina i New Orleans VooDoo hanno annunciato una pausa per il 2006. I giocatori sotto contratto con i VooDoo furono trasferiti ai nuovi Kansas City Brigade. Nel 2007 per\u00f2 l'arena football \u00e8 tornato a New Orleans. Un ulteriore allargamento porta nel 2008 una franchigia anche a Cleveland.\nSviluppo della lega.\nLe squadre sono aumentate con il passar degli anni. Lo sviluppo della lega \u00e8 stato il seguente:\nPer quanto riguarda gli spettatori la media AFL negli anni '90 era 10.000-11.000 a partita, ma la recessione successiva agli attentati dell'11 settembre la fecero scendere sotto i 10.000.\nSuccessivamente per\u00f2 \u00e8 tornata a crescere, arrivando a 12392 nel 2007. Undici delle 17 squadre hanno una media sopra i 13.000.\nPossibili espansioni.\nPer diverse citt\u00e0 si \u00e8 parlato di una possibile adesione all'AFL nel prossimo futuro durante la conferenza stampa del Commissioner prima dell'ArenaBowl XX.\nI seguenti mercati hanno potenziali proprietari con diritti di espansione:"}
{"id": "1398759", "revid": "92723", "url": "https://it.wikipedia.org/wiki?curid=1398759", "title": "Spyrid\u014dn Marinatos", "text": "La sua fama \u00e8 principalmente dovuta agli scavi presso l'isola di Thera, l'attuale Santorini, durante i quali riport\u00f2 alla luce i resti di una citt\u00e0 Minoica, Akrotiri, distrutta e contemporaneamente conservata da un'imponente eruzione vulcanica.\nMarinatos sostenne, inoltre, che il mito di Atlantide non sarebbe altro che la memoria, deformata e ingigantita, dell'antica Civilt\u00e0 Minoica, teoria supportata e analizzata da molti altri studiosi nel corso dello scorso secolo.\nMarinatos \u00e8 stato Ministro della Cultura durante la Dittatura dei colonnelli.\nHa scritto, inoltre, vari libri sul tema della civilt\u00e0 minoica.\nNel 1967 vinse il Premio Herder."}
{"id": "1398761", "revid": "1305772", "url": "https://it.wikipedia.org/wiki?curid=1398761", "title": "Haggard", "text": ""}
{"id": "1398770", "revid": "113757", "url": "https://it.wikipedia.org/wiki?curid=1398770", "title": "Monterey Pop Festival", "text": ""}
{"id": "1398773", "revid": "138353", "url": "https://it.wikipedia.org/wiki?curid=1398773", "title": "Palladio (figlio di Petronio Massimo)", "text": "Palladio era il figlio di Petronio Massimo. Quando, alla morte dell'imperatore d'Occidente Valentiniano III (455), Petronio divenne imperatore, nomin\u00f2 Palladio cesare. Per rafforzare la propria posizione, Petronio cerc\u00f2 di legarsi alla dinastia valentiniana: per questo motivo spos\u00f2 Licinia Eudossia, vedova di Valentiniano III, e fece sposare Palladio con una delle figlie del defunto imperatore, probabilmente Eudocia.\nNon si conosce la fine di Palladio, anche se \u00e8 verosimile che sia morto assieme al padre in occasione del sacco di Roma dei Vandali, nel 455."}
{"id": "1398774", "revid": "729019", "url": "https://it.wikipedia.org/wiki?curid=1398774", "title": "Procurator pro legato", "text": "Il procurator pro legato fu una carica straordinaria assegnata ai procuratori presidiali nell'Alto impero romano (I-III secolo). Normalmente i procuratori-governatori portavano il semplice titolo di \"procurator Augusti\", seguito dal nome della provincia che reggevano per volont\u00e0 dell'imperatore.\nFunzioni.\nI \"procuratores Augusti\" avevano i massimi poteri sulla provincia, sia di natura amministrativa e giudiziaria che tributaria. I procuratori presidiali, tuttavia, non avevano a disposizione sul proprio territorio truppe cittadine, le legioni.\nSecondo la dottrina pi\u00f9 datata, qualora fosse necessario, per l'invio di \"vexillationes\" legionarie sottoposte al procuratore imperiale, quest'ultimo avrebbe necessitato di un'ulteriore assegnazione di potere (\"imperium militiae\") che trovava la propria formalizzazione nella concessione del titolo di \"procurator pro legato\".\nPi\u00f9 recentemente, si \u00e8 al contrario postulato che il titolo di \"procurator pro legato\" fosse il titolo di tutti i procuratori governatori (procuratore con funzioni da legatus Augusti pro praetore) e che la sua comparsa o meno nelle iscrizioni sia da imputare unicamente a ragioni epigrafiche e che non abbia nulla a che vedere con l'invio di truppe legionarie.\nLa provincia in cui compare con pi\u00f9 frequenza questo titolo in epigrafia \u00e8 la Mauretania (Cesariense e Tingitana)."}
{"id": "1398775", "revid": "599013", "url": "https://it.wikipedia.org/wiki?curid=1398775", "title": "Didier Auriol", "text": "Nato a Montpellier, prima di diventare pilota di rally \u00e8 stato un conducente di ambulanze. \u00c8 stato il primo pilota francese a diventare Campione del Mondo di Rally nel 1994 con la Toyota Celica Turbo 4WD ST185. Nella sua carriera ha corso con le principali case automobilistiche che hanno caratterizzato gli anni novanta e l'inizio del XXI secolo, ossia Ford, Lancia, Toyota, SEAT, Peugeot e \u0160koda.\nCarriera.\nDopo aver debuttato nel mondiale da privato con una Renault 5 Turbo nel Rally di Corsica 1984 (ritiro per problema al turbo), Didier vince il Campionato nazionale francese nel 1986 con una MG Metro 6R4 e gli viene messa pertanto a disposizione una Ford Sierra RS Cosworth per i rally di Corsica e d'Italia, validi per il mondiale 1987. Qui l'ex autista di ambulanze stupisce tutti riuscendo a terminare ottavo in Francia ed addirittura quarto in Italia, ottenendo risultati migliori, a parit\u00e0 di vettura, anche di una giovane promessa che poi diventer\u00e0 uno dei rivali del francese negli anni successivi: Carlos Sainz. Sin dai primi anni della sua carriera, Didier, verr\u00e0 considerato uno specialista dell'asfalto, visto che su questo fondo raccoglie sovente risultati migliori.\nDopo aver vinto altri due campionati nazionali francesi nel 1987 e nel 1988, Auriol viene impiegato per quattro rally mondiali nel 1988 sempre dalla Ford. La Sierra si dimostra molto inferiore alla Lancia Delta che domina il campionato, ma Auriol riesce ugualmente a ottenere la sua prima vittoria mondiale in Francia, dove riesce ad avere la meglio della Delta di Loubet. Didier giunge anche terzo in Finlandia (dove mai un pilota latino era riuscito al debutto ad arrivare sul podio) alimentando ancor di pi\u00f9 gli interessi verso di s\u00e9 da parte degli altri team. Il Tour de Corse vinto dal pilota di Montpellier, sar\u00e0 l'unica gara del 1988 dove il Team Lancia partecipa senza vincere.\nLa Lancia ingaggia il pilota francese per tutto il campionato 1989 dove affianca Massimo Biasion che vince il secondo titolo iridato consecutivo. Auriol termina primo ancora in Corsica e termina due volte secondo, terminando quinto assoluto in campionato. Nel 1990 la Lancia affianca ad Auriol e Biasion anche Kankkunen, al fine di difendere il titolo da una Toyota sempre pi\u00f9 competitiva. A vincere il campionato piloti sar\u00e0 proprio la Toyota Celica ST165 guidata da Carlos Sainz, mentre la Lancia fa suo il titolo costruttori. Auriol termina comunque secondo assoluto in campionato dopo aver vinto a Monte Carlo, in Francia e in Italia.\nNonostante fosse risultato pi\u00f9 efficace dei suoi due compagni di squadra, per la stagione successiva Auriol viene trasferito al Jolly Club. La squadra satellite Lancia, comunque tra le pi\u00f9 importanti dell'epoca nella disciplina, \u00e8 motivata a dare tutto il suo apporto al vicecampione del mondo in carica, ma Didier vincer\u00e0 solo al Sanremo, terminando al terzo posto assoluto dietro a Juha Kankkunen e Carlos Sainz.\nStante il sopravvenuto ritiro a fine 1991 del marchio Lancia dall'ambito ufficiale, nel Mondiale 1992 il Jolly Club si ritrova a portare in pista, in veste semiufficiale e sotto le insegne del Martini Racing, l'ultima evoluzione della Delta, la HF Integrale. Il confermato Auriol vince sei rally in stagione (un record che sar\u00e0 battuto da S\u00e9bastien Loeb nel 2005), riuscendo a far suo anche il Mille Laghi in Finlandia (secondo pilota non scandinavo dopo Sainz a riuscire nell'impresa). Nonostante questo per\u00f2, una serie di problemi alla vettura, e un'uscita di strada nelle altre gare, lo condannano al terzo posto nella classifica generale dietro alla Toyota Celica ST185 di Sainz e all'altra Delta di Juha Kankkunen.\nNel 1993 Auriol e Kankkunen passano al Toyota Team Europe, al posto di Sainz che compie percorso inverso al Jolly Club. Nella prima stagione, gli avversari pi\u00f9 pericolosi sono le Ford Escort di Jean Fran\u00e7ois Delecour (pilota con il quale Auriol non ha per nulla un rapporto ottimale) e Biasion. Il pilota di Montpellier vince solo la gara di apertura a Monte Carlo e termina al terzo posto nella classifica generale del campionato, preceduto da Kankkunen e Delecour.\nNel 1994 dopo un ritiro al Monte Carlo, un secondo posto in Portogallo ed un terzo al Safari, vince ancora una volta il Tour de Corse ed ingaggia un duello con la Subaru Impreza di Carlos Sainz e con il compagno di squadra Kankkunen per l'iride. Mentre Kankkunen perde terreno in classifica piloti, Auriol vince il rally su terra di Argentina, arriva quinto in Nuova Zelanda, secondo in Finlandia e poi fa suo il Sanremo con una bella rimonta.\nUn errore e dei problemi tecnici nell'ultima gara in Gran Bretagna sembrano segnare ancora una volta la conquista del primo titolo mondiale, ma Carlos Sainz sbaglia a sua volta ritirandosi e cos\u00ec l'ex autista di ambulanze, sempre in coppia con Bernard Occelli si aggiudica il titolo di Campione del Mondo alla guida della Toyota Celica ST185 diventando il primo pilota francese a fregiarsi dell'iride.\nNel 1995 con il nuovo modello della Celica e i nuovi regolamenti, la Toyota si ritrova inferiore alla Subaru. Dopo aver cambiato navigatore da Bernard Occelli a Denis Giraudet, Auriol vince l'unico rally della stagione in Corsica e, con l'esclusione del team dal Mondiale rally per le irregolarit\u00e0 riscontrate al turbocompressore delle Toyota Celica St205 durante lo svolgimento del rally Catalunia in Spagna, si ritrova appiedato per la stagione successiva.\nNella stagione seguente (1996) disputa in Svezia il suo primo rally su neve con la Subaru Impreza 555 (terminato in decima posizione) e il rally di Sanremo con la Mitsubishi Lancer Evo 3 della Ralliart (terminato in ottava posizione).\nNel 1997 Auriol viene di nuovo arruolato in Toyota per lo sviluppo della nuova Toyota Corolla WRC, il cui debutto \u00e8 previsto per met\u00e0 stagione al rally di Finlandia. Nella prima parte del 1997 disputa il Rally di Monte Carlo con una Ford Escort Cosworth Gr. A privata (ritiro) e il Rally d'Argentina con una Toyota Celica Gt-Four (terminato in quinta posizione).\nDopo un ottavo posto in Finlandia con la nuova Toyota Corolla WRC al debutto, un ritiro e ancora un ottavo posto, Auriol torna sul podio in Australia.\nNel 1998 Didier torna alla vittoria in Spagna, dopo un digiuno che durava dal rally di Francia 1995, centra due secondi posti all'Acropolis e in Argentina, e termina quinto in campionato dietro a Tommi M\u00e4kinen, al compagno di squadra Sainz, a Colin McRae e a Kankkunen. Nel 1999 vince la prima edizione del rally di Cina e rimane in lotta per il mondiale piloti sino alle ultime gare terminando terzo in classifica generale del campionato dietro alla Mitsubishi di Makinen (che vince il quarto mondiale di fila) e alla Subaru di Richard Burns. Nonostante il campionato costruttori appena conquistato, La Toyota si ritira dai rally per passare alla Formula 1 e cos\u00ec Auriol deve cercarsi una nuova sistemazione.\nNel 2000 Auriol passa cos\u00ec alla SEAT dove riesce ad ottenere un terzo posto nel Safari Rally. La Cordoba Wrc si dimostra per\u00f2 sin troppo lenta ed inaffidabile e Didier a fine anno cambia squadra e passa alla Peugeot.\nNel 2001, dopo due battute a vuoto e un ottavo posto, ottiene la sua ventesima e ultima vittoria nel campionato del mondo, con la Peugeot 206 WRC si aggiudica il rally di Spagna. Nel resto della stagione sale ancora tre volte sul podio, ottenendo il settimo posto in classifica generale.\nNel 2002 corre solo il rally di Monte carlo con una Toyota Corolla WRC privata terminato con un ritiro per problemi al motore. Nel 2003 diventa pilota ufficiale Skoda, dedicandosi allo sviluppo della Fabia WRC. Nella prima parte della stagione ha a disposizione la vecchia Octavia, vettura ormai al limite del suo sviluppo e poco competitiva. Il miglior risultato \u00e8 un sesto posto in Argentina. Con l'arrivo della Fabia le cose peggiorano, la vettura ha di continuo problemi meccanici ed Auriol \u00e8 costretto ad un mesto tredicesimo posto in classifica generale. Gli scarsi risultati ottenuti e l'assenza di sedili ufficiali disponibili lo spingono al ritiro.\nUltimo rally mondiale disputato il rally di Monte Carlo 2005 con una Peugeot 206 WRC del Team Bozian terminato con un ritiro. Nel 2006 ha partecipato al rally di Monza con una Peugeot 206 Wrc della Scuderia Grifone. Nel 2007 partecipa nuovamente al Rally di Monza con una Toyota Corolla Super 2000 sempre gestita dalla scuderia Grifone. Nel 2009 partecipa al Corona Rally Mexico (chiamato anche \"Rally of Nations\" essendo la competizione a squadre nazionali con due vetture ognuna) con una Mitsubishi Lancer Evolution 9 del Team Astra conquistando la settima posizione singola e la terza a squadre per la Francia.\nTitoli conquistati.\nDidier Auriol ha vinto tre campionato francesi, un campionato del mondo rally e 3 Race of Champions (un record che condivide con Mattias Ekstr\u00f6m e S\u00e9bastien Loeb)\nVittorie nel campionato del mondo rally.\nNel corso della sua carriera Didier Auriol \u00e8 riuscito a vincere 20 rally iridati, e per 6 volte il Tour de Corse."}
{"id": "1398776", "revid": "1048993", "url": "https://it.wikipedia.org/wiki?curid=1398776", "title": "Stephen Hopkins", "text": "Biografia.\nHopkins, che ha esordito con il film australiano \"Giochi pericolosi\" nel 1987, oltre a girare film di successo come \"Lost in Space - Perduti nello spazio\", \"Under Suspicion\", \"Tu chiamami Peter\", \"I segni del male\" e \"Race - Il colore della vittoria\", \u00e8 diventato anche un produttore televisivo di successo. Ha inoltre diretto la prima stagione della serie televisiva \"24\" e le prime due stagioni di \"Californication\". "}
{"id": "1398780", "revid": "88812", "url": "https://it.wikipedia.org/wiki?curid=1398780", "title": "Universali", "text": ""}
{"id": "1398781", "revid": "1522738", "url": "https://it.wikipedia.org/wiki?curid=1398781", "title": "Ter'angreal", "text": ""}
{"id": "1398786", "revid": "1086846", "url": "https://it.wikipedia.org/wiki?curid=1398786", "title": "Societ\u00e0 Sportiva Lazio 1959-1960", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1959-1960.\nStagione.\nLa Lazio si classific\u00f2 al dodicesimo posto nella Serie A 1959-1960 con 30 punti. In Coppa Italia la Lazio, dopo essere stata sconfitta in semifinale dalla Juventus, vinse la finale 3\u00ba posto contro il Torino.\nMaglie.\nLa Lazio fu la prima societ\u00e0 a sfoggiare la coccarda tricolore come simbolo della vittoria della Coppa Italia nella stagione precedente.\nOrganigramma societario.\nArea direttiva\nArea tecnica"}
{"id": "1398792", "revid": "287204", "url": "https://it.wikipedia.org/wiki?curid=1398792", "title": "Alfa Tucanae", "text": "Alfa Tucanae (\u03b1 Tuc / \u03b1 Tucanae) \u00e8 la stella pi\u00f9 brillante della costellazione del Tucano. Di magnitudine apparente 2,86, dista 199 anni luce dal sistema solare.\nOsservazione.\nLa stella dista meno di 30\u00b0 dal polo sud celeste, di conseguenza risulta invisibile nell'emisfero boreale pi\u00f9 a nord del parallelo 30\u00b0N, mentre pi\u00f9 a sud della latitudine 30\u00b0S la stella diventa circumpolare. Essendo di magnitudine 2,86 la si pu\u00f2 osservare anche dai piccoli centri urbani senza difficolt\u00e0.\nCaratteristiche fisiche.\nAlfa Tucanae \u00e8 una stella gigante arancione di tipo spettrale K3III. Ha una massa stimata da 2,5 a 3 volte quella del Sole mentre il suo raggio \u00e8 37 volte superiore a quello della nostra stella. \nLe perturbazioni dei suoi parametri astrali e spettroscopici hanno permesso di capire che si tratta di una binaria spettroscopica con una compagna che dovrebbe orbitare in 11,5 anni, ad una distanza media di 7,5 UA."}
{"id": "1398797", "revid": "104265", "url": "https://it.wikipedia.org/wiki?curid=1398797", "title": "Luca Francesconi (pallavolista)", "text": "Gioca nel ruolo di schiacciatore nella Sarroch Volley.\nCarriera.\nInizi\u00f2 la sua carriera nella massima formazione della Sardegna, il Cagliari Volley. Con la formazione rosso-blu disput\u00f2 quattro campionati di Serie A2 dal 2001 al 2004. Nella stagione 2004-2005 disput\u00f2 invece il campionato di Serie B2 nel Deledda Quartu S.Elena.\nL'anno successivo ritorn\u00f2 nella squadra del capoluogo, nel frattempo promossa in Serie A1. Disput\u00f2 il campionato 2005-2006, che per\u00f2 si concluse con la retrocessione della squadra sarda. Difese i colori della formazione cagliaritana anche nei successivi tre campionati, tra la Serie A2 e la Serie B1, prima di approdare al Comer Volley Iglesias.\nNell'estate 2013 ritorn\u00f2 alla sua societ\u00e0 d'origine, la Cagliari Volley, sempre in serie B1, disputando un ottimo campionato: i rossoblu arrivarono secondi in regular season ma furono eliminati al primo turno dei playoff. L'anno successivo scende ancora di categoria andando a disputare un campionato di serie B2 con il Sarroch. Non rinnova a giugno, rimanendo svincolato, ma si riaggrega nel gruppo gialloblu dal gennaio 2016."}
{"id": "1398801", "revid": "124905941", "url": "https://it.wikipedia.org/wiki?curid=1398801", "title": "Ferrovia Verona-Mantova-Modena", "text": "La ferrovia Verona-Mantova-Modena \u00e8 una linea ferroviaria di propriet\u00e0 statale che collega la citt\u00e0 di Verona a Mantova e a Modena, attraversando la pianura padana.\n\u00c8 gestita da Rete Ferroviaria Italiana che la classifica come linea complementare. Il traffico passeggeri \u00e8 servito da treni regionali Trenitalia e Trenitalia Tper.\nOltre alle tre citt\u00e0 che danno il nome alla linea, le principali attraversate sono Carpi e Suzzara, mentre i nodi di interscambio con altre linee sono presso le stazioni di Verona, Mantova, Suzzara, Quattro Ville (interconnessione AV/AC) e Modena.\nStoria.\nLa linea Verona-Sant'Antonio Mantovano.\nNel giugno 1849, il \"Grande Regio Imperiale Commissario degli affari ferroviari del Lombardo-Veneto\" Luigi Negrelli aveva presentato al Ministero dei Lavori pubblici dell'Impero austriaco un progetto di una rete ferroviaria per il Regno. La sua idea prevedeva di dividere la lunga ferrovia Ferdinandea Milano-Venezia, a quel tempo in parte gi\u00e0 completata e in parte in via di definizione progettuale, in due rami:\nIl Ministero, per motivi finanziari, fu invece favorevole alla costruzione di un'unica linea e per questo motivo opt\u00f2 per il ramo settentrionale passante per Peschiera e Desenzano. Del progetto del Negrelli fu mantenuta la possibilit\u00e0 di una diramazione che collegasse Verona a Villafranca e Mantova, nei pressi di Sant'Antonio Mantovano, allo scopo di unire con una strada ferrata due fortezze del quadrilatero austriaco. L'ingegnere trentino stese quindi il progetto della linea ferroviaria che fu inaugurata da Josef Radetzky il 7 aprile 1851 e aperta all'esercizio il giorno seguente.\nL'esercizio fu affidato alla Lombardisch-venetianische Staatsbahn (ferrovia statale Lombardo-Veneta) che si stava occupando anche dell'esercizio delle parti completate della Ferdinandea.\nIl progetto per Reggio.\nL\"Imperial Regia Privilegiata Societ\u00e0 delle ferrovie lombardo-venete\" (\"Kaiserlich k\u00f6nigliche privilegierte Lombardisch-venetianische Eisenbahngesellschaft\"), societ\u00e0 costituitasi con i capitali dei gruppi bancari dei Rothschild e dei Talabot, acquis\u00ec l'esercizio della linea nel marzo 1856. La compagnia si era impegnata inoltre nella costruzione di una linea ferroviaria che riprendesse l'idea originaria del Negrelli e che quindi percorresse l'itinerario da Milano a Mantova passando per Cremona e Treviglio. Dalla citt\u00e0 virgiliana, la linea si sarebbe congiunta nei pressi di Borgoforte ad un'altra strada ferrata in progetto che si sarebbe diramata da Reggio Emilia, sulla costruenda Piacenza-Bologna.\nCaratteristiche.\nLa ferrovia \u00e8 una linea a singolo binario a scartamento ordinario da 1 435 mm ed elettrificata a 3000 volt in corrente continua. Le tratte Verona Porta Nuova-Dossobuono e Quattro Ville-Modena sono a doppio binario.\nLa gestione della circolazione \u00e8 affidata al Dirigente Centrale Operativo di Verona Porta Nuova. La stazione di Suzzara \u00e8 capotronco fra i compartimenti di Bologna e di Verona.\nLa velocit\u00e0 massima raggiungibile dai treni \u00e8 di 140\u00a0km/h per gran parte del percorso.\nTraffico.\nLa linea \u00e8 percorsa dai treni regionali Trenitalia che effettuano servizio su due direttrici:\nLe corse sono cadenzate con frequenza oraria la quale sale a trenta minuti sulla relazione Carpi-Modena.\nLa tratta Mantova-Verona \u00e8 servita da Trenitalia, tramite il contratto stipulato con la Regione Veneto, con ETR 343 e da composizioni di E464+Medie Distanza o Vivalto e con l\u2019introduzione dell\u2019orario estivo 2021 anche da etr104 pop. \nLa tratta Mantova-Modena \u00e8 servita da Trenitalia Tper, che utilizza i treni ETR103 \"Pop\", ETR350 Stadler Flirt e ETR421 \"Rock\".\nIl Frecciarossa Mantova-Roma e viceversa \u00e8 effettuato da ETR.1000."}
{"id": "1398802", "revid": "123859881", "url": "https://it.wikipedia.org/wiki?curid=1398802", "title": "Rosa dei Banchi", "text": "La Rosa dei Banchi (\"Rose des Bancs\" in francese) \u00e8 una montagna delle Alpi Graie alta 3.164\u00a0m s.l.m.\nAlle sue pendici, sotto la severa parete N-O, si trovano i residui del Ghiacciaio dei Banchi, ormai ultimo ghiacciaio nevato rimasto nella Valle di Champorcher.\nDove mor\u00ec il calciatore italiano Guido Antonio Beltrami\nToponimo.\nIn origine \"Mont Brian\", il toponimo attuale deriva dalla francesizzazione in \"Rose des Bancs\", e dalla successiva italianizzazione, della voce in patois valdostano \"Ro\u00e9se di bantse\" (in patois di Champorcher, \"Rouisi di banque\"), dove \"ro\u00e9se\" indica un ghiacciaio, e \"bantse\" sono le terrazze glaciali.\nLocalizzazione.\nSituata sullo spartiacque tra la Valle d'Aosta ed il Piemonte, alle testate della Valle di Champorcher, del vallone di Campiglia e del vallone di Piamprato, la Rosa dei Banchi offre la sua pi\u00f9 suggestiva visuale dal Lago Mis\u00e9rin.\nLa cima della montagna corrisponde anche al punto geodetico trigonometrico dell'IGM denominato \"Rosa Dei Banchi\" (cod.042099) .\nClassificazione.\nLa Rosa dei Banchi si trova nel \"Gruppo Orientale\" delle Alpi Graie, gruppo detto anche Alpi del Gran Paradiso. Non viene invece considerata facente parte del massiccio del Gran Paradiso.\nAscensione alla vetta.\nLa via normale per salire la vetta della Rosa Banchi parte dal rifugio Dondena in alta valle di Champorcher. Si risale il Vallone dei Banchi, si costeggia il ghiacciaio dei Banchi e si guadagna il Colle della Rosa (2957\u00a0m s.l.m.). Percorrendo la cresta ovest su alcuni passaggi di roccia (aggirabili verso il lato piemontese) si raggiunge in breve la vetta.\nAltra possibile ascensione inizia da Campiglia Soana (nella val Soana) passando dal Santuario di san Besso (2.019\u00a0m) ed arrivando sempre al Colle della Rosa."}
{"id": "1398810", "revid": "339392", "url": "https://it.wikipedia.org/wiki?curid=1398810", "title": "Guglielmo da Ockham", "text": ""}
{"id": "1398812", "revid": "290948", "url": "https://it.wikipedia.org/wiki?curid=1398812", "title": "Peranema", "text": "Peranema \u00e8 un genere di protozoi appartenente al regno dei Protisti.\nAl genere sono ascritte una ventina di specie, di dimensioni comprese tra i 20 e i 70 micrometri: hanno forma allungata (anche se l'animale non in movimento \u00e8 caratterizzato da alta plasticit\u00e0) ed una notevole motilit\u00e0 grazie alla presenza di un lungo flagello posto nella parte anteriore del corpo. \u00c8 inoltre presente un secondo flagello, pi\u00f9 sottile e piccolo del primo, posto anteriormente e maggiormente impiantato nella membrana cellulare.\nCome altri protozoi, hanno un'attivit\u00e0 fagotrofica.\nAl genere vengono ascritte le seguenti specie:"}
{"id": "1398814", "revid": "287204", "url": "https://it.wikipedia.org/wiki?curid=1398814", "title": "Newbridge RFC", "text": "Il Newbridge Rugby Football Club \u00e8 una squadra gallese di rugby a 15 della citt\u00e0 di Newbridge. Il team \u00e8 stato fondato nel 1888 ed \u00e8 entrato a far parte della Welsh Rugby Union nel 1911.\nAttualmente partecipa alla WRU Division One East, la seconda serie gallese, dopo la retrocessione del 2006 dalla Welsh Premier Division."}
{"id": "1398815", "revid": "1900248", "url": "https://it.wikipedia.org/wiki?curid=1398815", "title": "Bruna alpina", "text": "La Bruna, in passato denominata bruna alpina, \u00e8 una razza bovina originaria della Svizzera, derivata dal \"Bos taurus brachycerus\". \nStoria.\nLa Bruna alpina moderna deriva dalla razza bovina \"Braunvieh\" del canton Svitto le cui particolari doti di rusticit\u00e0, affiancate ad una spiccata attitudine lattifera, ne hanno favorito la diffusione in molte regioni d'Europa sin dal XV secolo e la differenziazione di ceppi genetici adattati a specifiche condizioni ambientali. In Italia, l'introduzione della Bruna inizi\u00f2 massivamente attorno al 1850 interessando il versante sud dell'arco alpino. In seguito si \u00e8 diffusa sempre pi\u00f9 nella Pianura Padana e, con il progredire dello sviluppo dell'agricoltura nell'Italia centro-meridionale, in tutta la penisola e nelle isole. Spesso \u00e8 stata impiegata in incroci di sostituzione con razze autoctone. \nDopo il 1940, grazie soprattutto all'impiego massiccio della fecondazione artificiale, la Bruna Alpina ha subito l'insanguamento con il ceppo statunitense Brown Swiss, che rispetto ai ceppi europei presentava una mole maggiore e una maggiore attitudine lattifera. I programmi di selezione hanno drasticamente modificato le caratteristiche di questa razza, rispetto al tipo alpino, perci\u00f2 si \u00e8 sostituita l'attuale denominazione, \"Bruna\", a quella di \"Bruna Alpina\" con cui era conosciuta fino al 1981. Nel 1950 contava ben 1.900.000 capi ed era la razza da latte pi\u00f9 diffusa in Italia. Oggi il patrimonio complessivo si \u00e8 praticamente dimezzato e un quarto della popolazione iscritto a libro genealogico (A.N.A.R.B.).\nLa Bruna \u00e8 una razza da latte a tutti gli effetti, con una produzione di latte che, nei tipi di buona genealogia, si attesta sui 6000-9000 kg per lattazione, in media con tenore in proteine del 3,47% e in grasso del 3,97%. Rispetto alla Frisona ha una minore attitudine lattifera ma presenta una maggiore rusticit\u00e0 e, quindi, una migliore capacit\u00e0 di adattamento, oltre che latte con parametri qualitativi e tecnologici nettamente superiori (grasso, proteina, caseina, k-caseina, tempo di coagulo e forza del coagulo). Migliore \u00e8 anche l'attitudine alla produzione della carne, ma con uno standard inferiore rispetto alle razze da carne o a duplice attitudine.\nSelezione.\nLa selezione ha come obiettivo la preservazione della doppia attitudine della razza e quindi la produzione di soggetti di buona mole, statura e peso, corretta conformazione, precoci per sviluppo e produttivit\u00e0, fecondi e longevi di buona nevrilit\u00e0, con attitudine ad elevata e costante produzione di latte ad alto titolo di grasso e proteine e in grado di fornire convenienti produzioni di carne.\nL'indice per la valutazione economica \u00e8 ITE (indice totale economico) ed i relativi pesi economici sono: \nInoltre se un animale presenta al locus delle k-caseine AB l'indice genetico proteina viene premiato del 2,5%, mentre se presenta BB viene premiato con il 5%."}
{"id": "1398818", "revid": "1494169", "url": "https://it.wikipedia.org/wiki?curid=1398818", "title": "Mark Howard", "text": ""}
{"id": "1398823", "revid": "6923", "url": "https://it.wikipedia.org/wiki?curid=1398823", "title": "Honda CX 650", "text": ""}
{"id": "1398827", "revid": "6923", "url": "https://it.wikipedia.org/wiki?curid=1398827", "title": "Honda GL 650 Silver Wing", "text": ""}
{"id": "1398828", "revid": "88812", "url": "https://it.wikipedia.org/wiki?curid=1398828", "title": "Nominalismo moderato", "text": ""}
{"id": "1398830", "revid": "6923", "url": "https://it.wikipedia.org/wiki?curid=1398830", "title": "Honda GL 500 Silver Wing", "text": ""}
{"id": "1398831", "revid": "253269", "url": "https://it.wikipedia.org/wiki?curid=1398831", "title": "Kimberly Elise", "text": "Biografia.\nNata a Minneapolis, figlia di Marvin Trammel ed Erna Jean Johnson, ha tre fratelli. Ha studiato cinema e recitazione all'universit\u00e0 di Minneapolis. Il suo debutto cinematografico avviene nel 1996 nel film \"Set It Off - Farsi notare\", al fianco di altre attrici afroamericane come Vivica A. Fox, Jada Pinkett Smith e Queen Latifah. \nNegli anni seguenti recita nei film \"Beloved\" (1998), al fianco di Oprah Winfrey e Danny Glover, e \"Bait - L'esca\" (2000). Nel 2002 interpreta la moglie di Denzel Washington nel film \"John Q\" di Nick Cassavetes; dopo aver interpretato una donna sieropositiva in due episodi di \"Girlfriends\", inizia con Washington un'assidua collaborazione: recitano insieme in \"The Manchurian Candidate\" (2004) e lui la dirige in \"The Great Debaters - Il potere della parola\" (2007). \u00c8 una delle interpreti, al fianco di Jennifer Finnigan, della serie TV \"Close to Home - Giustizia ad ogni costo\", in cui ha il ruolo di Maureen Scofield.\nDal 1989 al 2005 \u00e8 stata sposata con Maurice Oldham, dal quale ha avuto due figli, Ajableu e Butterfly."}
{"id": "1398833", "revid": "729019", "url": "https://it.wikipedia.org/wiki?curid=1398833", "title": "Battaglia di Castione", "text": "La battaglia di Castione ebbe luogo il 6 luglio 1449 ed oppose l'esercito di Uri a quello della Repubblica Ambrosiana, capitanato da Giovanni della Noce.\nStoria.\nGli urani erano accorsi in aiuto dell'alleato Franchino Rusca (signore di Locarno), in quel periodo schierato contro i milanesi e desideroso di riprendersi i possedimenti (in particolar modo il Luganese) perduti un decennio prima a causa di una decisione di Filippo Maria Visconti nel 1438. Per evitare di essere massacrati gli urani si videro costretti a ripiegare verso la Val Mesolcina (a sua volta alleata ai confederati), abbandonando la Riviera.\nLa sconfitta degli urani, che seguiva di venticinque anni quella gi\u00e0 subita ad Arbedo, bloccava momentaneamente ogni possibilit\u00e0 svizzera di espansione verso sud e liberava Bellinzona dall'accerchiamento confederato. Secondo fonti storiche piuttosto attendibili, lo scontro fu di secondaria importanza e non ebbe grosse ripercussioni sui rapporti tra i due contendenti (l'anno successivo, per esempio, gli svizzeri si videro rinnovare l'esenzione del pagamento dei dazi sulle strade in direzione di Milano)."}
{"id": "1398846", "revid": "123132176", "url": "https://it.wikipedia.org/wiki?curid=1398846", "title": "Liga Nacional de B\u00e1squet", "text": "La Liga Nacional de B\u00e1squet (LNB) \u00e8 la lega professionistica argentina di pallacanestro. Fu creata nel 1984 su iniziativa degli allenatori Jos\u00e9 Mar\u00eda \"Yoyo\" Cavallero e Le\u00f3n Najnudel, affidando all'associazione dei club l'amministrazione e l'organizzazione della stessa. Partecipa alla sua organizzazione la Confederazione Argentina di pallacanestro.\nStoria e organizzazione.\nLa Liga Nacional de B\u00e1squet rappresenta il massimo livello del campionato argentino di pallacanestro; le squadre retrocesse dalla LNB disputano il Torneo Nacional de Ascenso (TNA). Ogni stagione comincia tra la fine di settembre e l'inizio di ottobre, e finisce tra la fine di maggio e l'inizio di giugno dell'anno seguente.\nLa prima partita ufficiale si gioc\u00f2 il 26 aprile del 1985. La partita che vide confrontarsi il San Lorenzo de Almagro e l'Argentino (Firmat) si disput\u00f2 nel palazzo del club Obras Sanitarias della capitale federale. Incaricato di alzare la prima palla a due fu l'allenatore Le\u00f3n Najnudel.\nL'Asociaci\u00f3n Deportiva Atenas (C\u00f3rdoba) \u00e8 il club pi\u00f9 vittorioso. La squadra cordobese si \u00e8 imposta in otto occasioni ed in cinque \u00e8 arrivata in finale. \u00c8 seguita con tre campionati vinti dal Boca Juniors (tre volte vicecampione) e dal Ferro Carril Oeste (due volte vicecampione), mentre il G.E.P.U. (San Luis) e l'Estudiantes (Olavarr\u00eda) hanno vinto due titoli a testa. Gli altri campioni (con un solo torneo vinto) sono l'Independiente (General Pico), l'Olimpia (Venado Tuerto), il Pe\u00f1arol (Mar del Plata), lo Sportivo Ben Hur (Rafaela) e il Gimnasia y Esgrima (Comodoro Rivadavia). Erroneamente si suole menzionare il Deportivo San Andr\u00e9s (Capital Federal) come campione, ma il trofeo vinto dalla squadra capitolina fu l'ultimo della competizione precedente, lo scomparso 'Campeonato Argentino de Clubes'.\nQuesta lega \u00e8 stata la base del titolo olimpico conquistato dalla nazionale argentina, in essa si sono formati giocatori come Emanuel Gin\u00f3bili, Fabricio Oberto, Andr\u00e9s Nocioni e W\u00e1lter Herrmann."}
{"id": "1398851", "revid": "220256", "url": "https://it.wikipedia.org/wiki?curid=1398851", "title": "Flatus vocis", "text": ""}
{"id": "1398857", "revid": "177641", "url": "https://it.wikipedia.org/wiki?curid=1398857", "title": "Trevor Charles Rabinowitz", "text": ""}
{"id": "1398860", "revid": "767487", "url": "https://it.wikipedia.org/wiki?curid=1398860", "title": "Lee Ritenour", "text": "Fra le tante rilevanti collaborazioni, da sottolineare quelle con Dizzy Gillespie, Herbie Hancock, Pink Floyd, Steely Dan, Sonny Rollins.\nBiografia.\nA otto anni intraprese lo studio della chitarra e a dodici cominci\u00f2 ad esibirsi con un gruppo chiamato \"The Esquires\". Successivamente segu\u00ec dei corsi di perfezionamento con Joe Pass e Howard Roberts per quanto riguarda il jazz, e con Christopher Parkening per lo studio della musica classica.\nIl suo debutto da professionista avvenne a diciannove anni con l'orchestra di S\u00e9rgio Mendes, che lo volle in tourn\u00e9e in Giappone. Tornato negli Stati Uniti, trov\u00f2 ingaggio in vari club di Los Angeles e cominci\u00f2 a registrare come musicista di sala in alcuni dischi del gruppo The Mamas &amp; The Papas e di Tony Bennett, diventando in breve tempo uno dei \"session man\" pi\u00f9 richiesti. Ha lavorato con B.B. King, Aretha Franklin, Art Garfunkel, Bill LaBounty, Peggy Lee, Carly Simon, Umberto Tozzi, Olivia Newton-John, Al Jarreau, Sarah Vaughan, Barbra Streisand, Roberta Flack, Syreeta Wright, Neil Diamond, Patti Austin, Willie Tee, Diana Ross, Cher, Carole King, Paul Anka, Diane Schuur, Frankie Valli, Yvonne Elliman, Natalie Cole, Ben E. King, Melissa Manchester, Sheena Easton, Dave Grusin, John Scofield, Pink Floyd e tanti altri artisti.\nNella seconda met\u00e0 degli anni settanta ha cominciato a incidere da solo e successivamente si \u00e8 dedicato anche all'insegnamento presso l'University of Southern California. L'esperienza dell'insegnamento lo ha portato a elaborare anche dei video didattici.\nI chitarristi che pi\u00f9 lo hanno influenzato sono stati Wes Montgomery e Barney Kessel.\nRitenour utilizza di solito una Gibson L5. Intorno alla met\u00e0 degli anni ottanta venne fortemente influenzato dalla musica brasiliana. Nella sua lunga carriera ha collezionato moltissime nomination al premio Grammy, vincendo numerosi dischi d'oro."}
{"id": "1398867", "revid": "1632387", "url": "https://it.wikipedia.org/wiki?curid=1398867", "title": "Castromediano", "text": "Castromediano \u00e8 l'unica frazione di Cavallino, in provincia di Lecce.\nIl centro, distante 2\u00a0km dal centro urbano di Cavallino, \u00e8 completamente conurbato con la citt\u00e0 capoluogo.\nToponomastica.\nDeve il suo nome al duca di Cavallino Sigismondo Castromediano, nato nel 1811 dal Duca Domenico II Castromediano e dalla marchesa Anna Teresa Balsamo.\nStoria.\nNasce nel secondo dopoguerra con la costruzione di alcune abitazioni, che costituivano un nucleo denominato \"Case Sparse\", nelle campagne intorno a Cavallino. In pochi anni il nucleo originario si ampli\u00f2 notevolmente. Attualmente Castromediano \u00e8 caratterizzato dalla presenza di numerose attivit\u00e0 produttive e commerciali e, di fatto, fa parte dell'agglomerato urbano di Lecce."}
{"id": "1398870", "revid": "709565", "url": "https://it.wikipedia.org/wiki?curid=1398870", "title": "Jennifer Finnigan", "text": "\u00c8 vincitrice di tre Emmy Awards consecutivi per il suo ruolo di Bridget Forrester nella soap opera \"Beautiful\" (2000-2004). Ha inoltre interpretato il ruolo della protagonista nelle serie TV \"Close to Home - Giustizia ad ogni costo\" (2005-2007), \"Better with You\" (2010-2011) e \"Monday Mornings\" (2013). Dal 2014 al 2016 ha interpretato Molly Al-Fayeed nella serie TV \"Tyrant\".\nBiografia.\nNel 2007 si \u00e8 sposata a Mykonos, in Grecia, con l'attore Jonathan Silverman.\nCarriera.\nAttrice che lavora per lo pi\u00f9 in campo televisivo, ha iniziato la sua carriera ottenendo piccole parti in serie TV come \"Nikita\" e \"Hai paura del buio?\" \u00c8 conosciuta soprattutto per aver interpretato il ruolo di Bridget Forrester in \"Beautiful\", ruolo ricoperto dal 2000 al 2004, per il quale ha vinto ben tre Emmy.\nDopo l'esperienza in \"Beautiful\", interpreta la patologa Devan Maguire in \"Crossing Jordan\", e partecipa alla sitcom \"Pazzi d'amore\", sospesa per\u00f2 dopo soli tredici episodi. Nel 2000 interpreta la sfortunata protagonista in \"Amicizie pericolose\", mentre dal 2005 al 2007 \u00e8 impegnata nella serie \"Close to Home - Giustizia ad ogni costo\", in cui ricopre il ruolo di Annabeth Chase. Dopo la fine della serie partecipa ad alcuni episodi di \"The Dead Zone\"."}
{"id": "1398881", "revid": "33689", "url": "https://it.wikipedia.org/wiki?curid=1398881", "title": "Flavio Asclepiodoto", "text": "Biografia.\nAsclepiodoto era il fratello del filosofo sofista Leonzio, e dunque zio di Atenaide, che nel 421 spos\u00f2 l'imperatore Teodosio II assumendo il nome di Elia Eudocia. Eudocia favor\u00ec i propri familiari, esercitando la propria influenza sul marito per farne avanzare la carriera.\nNel 422 Asclepiodoto era \"comes sacrarum largitionum\", mentre tra il 14 febbraio 423 (anno in cui Eudocia era stata nominata augusta) al 1\u00ba febbraio 425 fu prefetto del pretorio d'Oriente. Console nel 423, fu deposto in quanto venne accusato presso Teodosio da Simeone lo Stilita di favorire pagani ed Ebrei e di contrastare i cristiani, una accusa senza dubbio rafforzata dal fatto che la sua famiglia era pagana, sebbene Atenaide avesse dovuto convertirsi al Cristianesimo prima del matrimonio."}
{"id": "1398898", "revid": "1305772", "url": "https://it.wikipedia.org/wiki?curid=1398898", "title": "Asclepiodoto", "text": ""}
{"id": "1398918", "revid": "287204", "url": "https://it.wikipedia.org/wiki?curid=1398918", "title": "In-A-Gadda-Da-Vida (album)", "text": "In-A-Gadda-Da-Vida \u00e8 il secondo album in studio degli Iron Butterfly pubblicato il 14 giugno del 1968. L'album \u00e8 quello di maggior successo del gruppo statunitense.\nIl Disco.\nIl titolo deriva dalla storpiatura della frase \"In the Garden of Eden\" a opera del cantante del gruppo Doug Ingle, .\nL'album raggiunse la quarta posizione nella classifica Billboard 200.\nLa traccia omonima \"In-A-Gadda-Da-Vida\", con i suoi oltre 17 minuti \u00e8 la pi\u00f9 lunga dell'album, nonch\u00e9 la pi\u00f9 lunga della discografia del gruppo ed \u00e8 stata pubblicata come singolo con una durata ridotta di 2 minuti e 53 secondi.\nNel 1995 \u00e8 stata pubblicata una riedizione dell'album intitolata In-A-Gadda-Da-Vida Deluxe Edition. La copertina contiene un booklet di 36 pagine con foto rare del gruppo, mentre alla lista delle tracce dell'album sono state aggiunte altre due versioni della title-track, indicate come tracce bonus. La prima \u00e8 una versione \"live\" del brano che dura quasi venti minuti, mentre la seconda \u00e8 la versione da singolo, che dura poco meno di tre minuti.\nTracce.\nBrani composti da Doug Ingle, eccetto dove indicato\nBrani composti da Doug Ingle, eccetto dove indicato\nBrani composti da Doug Ingle, eccetto dove indicato"}
{"id": "1398940", "revid": "33689", "url": "https://it.wikipedia.org/wiki?curid=1398940", "title": "Generale Onox", "text": ""}
{"id": "1398944", "revid": "76963", "url": "https://it.wikipedia.org/wiki?curid=1398944", "title": "Alakina Mann", "text": "Ha svolto la carriera di attrice dal 2001 al 2004.\n\u00c8 nota soprattutto per aver interpretato Anne nel film \"The Others\", ma \u00e8 anche apparsa nel film \"La ragazza con l'orecchino di perla\" in cui interpretava Cornelia Vermeer.\nNel 2004 ha recitato nel ruolo di Katie nella miniserie televisiva \"Fungus the Bogeyman\".\n\u00c8 alta 1,66 m."}
{"id": "1398957", "revid": "1543377", "url": "https://it.wikipedia.org/wiki?curid=1398957", "title": "Tsugumi \u014cba", "text": "Carriera.\nIl suo manga di debutto \u00e8 stato \"Death Note\", la cui complessit\u00e0 e qualit\u00e0 di scrittura ha dato da sospettare che \"Tsugumi \u014cba\" sia in realt\u00e0 lo pseudonimo di un autore o di un'autrice pi\u00f9 esperta. Secondo alcune voci mai confermate, sotto lo pseudonimo di Tsugumi \u014cba si nasconderebbe Hiroshi Gam\u014d, un autore che ha pubblicato per \"Sh\u014dnen Jump\" la serie \"Tottemo! Luckyman\".\nIl suo scarno profilo su Viz Media forniva solo queste informazioni:\nNel volume 13 del manga \"Death Note\", alla sezione \"Interviste\", Takeshi Obata si rivolge a Tsugumi \u014cba con pronomi femminili.\nA partire dall'agosto 2008 \u014cba inizia un nuovo progetto, sempre per la Sh\u016beisha nello \"Sh\u014dnen Jump\" assieme a Takeshi Obata, \"Bakuman\", il cui ultimo capitolo \u00e8 stato pubblicato sul n\u00ba 21-22 di Jump del 16 aprile 2012.\nOpere.\nLe tre opere scritte da \u014cba sono state tutte illustrate da Takeshi Obata."}
{"id": "1398970", "revid": "1543377", "url": "https://it.wikipedia.org/wiki?curid=1398970", "title": "Ocello Lucano", "text": "Biografia.\nOccello era probabilmente originario di Grumentum in Lucania. Insieme al fratello Occilo e la sorella Bindaice, fu forse un allievo di Pitagora, che si era fermato a Metaponto, in fuga da Crotone. \n\u00c8 citato da Diogene Laerzio nell'ambito di una lettera (spuria) di Archita di Taranto a Platone, dove si parla di suoi discendenti, inducendo a collocarlo, se non all'epoca pitagorea, quantomeno nella generazione successiva.\nOpera.\nStobeo ha conservato un brano del \u03a0\u03b5\u03c1\u1f76 \u03bd\u03cc\u03bc\u03bf\u03c5 (dubbio) in dialetto dorico, ma sotto questo nome \u00e9 giunto anche un trattatello in quattro capitoli noto anche come \"Sulla Natura dell'Universo\", citato ancora da Stobeo, ma sempre in dorico.\nSi tratta, comunque, di un falso neopitagorico, da non ascrivere oltre il I secolo a.C.\nPensiero.\nIl pensiero del trattatello risulta per molti studiosi affine a Plotino e al neoplatonismo.\nOcello sosteneva, infatti, che l'universo \u00e8 eterno e increato, non ha origine e non ha fine, \u00e8 di forma circolare e secondo giri ciclici torna sempre su se stesso.\nSecondo l'autore, la triade \u00e8 l'origine di tutto ed egli fa, a proposito, tre grandi divisioni che corrispondono ai tre tipi di esseri\u02d0 gli \"d\u00e8i\", gli \"uomini\" e i \"demoni\", i primi dei quali fondano la loro esistenza su istituzioni quali la famiglia, il matrimonio e simili, che sono eterne. \nInoltre, le creature sono individualmente soggette alla morte, mentre la loro specie \u00e8 immortale, si rigenera continuamente. La forza rigeneratrice \u00e8 l'amore, su cui deve fondarsi la famiglia; esso, pur accompagnato dal piacere, non ha come fine il piacere stesso, ma ha come scopo la continuit\u00e0 eterna della specie. Il matrimonio, comunque, non pu\u00f2 essere combinato, perch\u00e9 deve essere fondato esclusivamente sull'amore e non sulla convenienza economica. \nLa famiglia \u00e8 il nucleo fondamentale della societ\u00e0: infatti, se sono infelici le famiglie, \u00e8 infelice anche la societ\u00e0.\nNella famiglia il ruolo educativo spetta alla donna che deve formare l'individuo e il cittadino e la regola fondamentale \u00e8 l'amore, mentre il cardine sociale \u00e8 la legge."}
{"id": "1398986", "revid": "74801", "url": "https://it.wikipedia.org/wiki?curid=1398986", "title": "Cassiano dal Pozzo", "text": "Biografia.\nDi nobile famiglia originaria di Biella, studi\u00f2 a Firenze grazie all'aiuto dello zio, l'arcivescovo di Pisa Carlo Antonio Dal Pozzo. Fu dapprima alle dipendenze del giovane granduca di Toscana Ferdinando I de' Medici e poi, trasferitosi a Roma dal 1612, entr\u00f2 al servizio della corte pontificia e del cardinale Francesco Barberini, che accompagn\u00f2 in viaggi diplomatici in Francia (1625) e Spagna (1626). Di quest'ultimo viaggio \u00e8 stato recentemente pubblicato il diario di Cassiano, ricco di notizie geografiche ad artistiche sulle citt\u00e0 toccate dalla delegazione pontificia. Fu Cassiano dal Pozzo, in occasione del suo viaggio in Francia, ad attribuire il nome di \"Gioconda\" al capolavoro di Leonardo da Vinci, che il Vasari aveva chiamato \"Monna Lisa (In realt\u00e0, gi\u00e0 Giovanni Paolo Lomazzo, nel suo \"Trattato dell'Arte della Pittura etc.\", pubblicato nel 1585, parlando dei dipinti \u201cdi mano di Leonardo ornati a guisa di primavera, come il ritratto della Gioconda \u00a0e di Monna Lisa, ne\u2019 quali ha espresso tra l\u2019altre parti, la bocca in atto di ridere\u201d , ben 40 anni prima di Cassiano dal Pozzo).\"\nDopo Urbano VIII lasci\u00f2 senza rimpianti la corte, pur rimanendo fedele ai Barberini, \"sempre fedele in tutte le fortune del padrone\", come disse di lui Alessandro VII, del quale pare godette il favore, e attese con maggior lena ai suoi prediletti studi. Fu accademico dei Lincei e della Crusca, amico di quasi tutti gli uomini celebri del suo tempo (Alessandro Tassoni lo nomina nel canto XI della \"Secchia rapita\") e protesse letterati ed artisti. Raccolse una ricca collezione di libri, oggetti rari e curiosi, ritratti, stampe, medaglie, epigrafi, marmi antichi. \u00abForm\u00f2, in\u00a0Roma,\u00a0un\u00a0museo che fu senza dubbio\u00a0la\u00a0pi\u00f9 ricca collezione privata\u00a0di antichit\u00e0 del Seicento e da Nicol\u00f2 Poussin (il celebre pittore francese che aveva trovato in Roma una seconda patria)\u00a0e da Pietro Testa, il Lucchesino,\u00a0fece disegnare molti monumenti antichi, statue, medaglie, avanzi di edifici. E tutti questi monumenti, come ci riferisce il Dati, \u00abcol parere dei pi\u00f9 eruditi investigatori delle cose vetuste\u00bb, egli fece ordinatamente disporre, nel corso di lungo tempo, con grande spesa, studio, fatica: cos\u00ec form\u00f2 quell'interessante \"Corpus\", in 23 volumi, di tutte\u00a0le\u00a0antichit\u00e0 romane:\u00a0un vero e proprio \"Museo Cartaceo\", come lo defin\u00ec lo stesso Dal Pozzo,\u00a0che \u00e8, anche oggid\u00ec, di grande giovamento per la conoscenza di tanti monumenti scomparsi.\u00bb\nNonostante le non grandi possibilit\u00e0 economiche, Cassiano fu committente di numerosi artisti; in particolare fu il primo sostenitore di Nicolas Poussin, appena giunto a Roma e spesso carente di clienti; lo introdusse alla committenza Barberini e per lui stesso gli ordin\u00f2 moltissime opere, delle quali la pi\u00f9 importante \u00e8 la famosa \"prima serie\" dei \"Sette Sacramenti\". In essa il pittore rappresent\u00f2 i Misteri della Chiesa in ambienti di attenta ricostruzione archeologica, dovuta anche allo studio del \"Museo Cartaceo\", ai cui disegni quasi sicuramente collabor\u00f2. Le sette tele, da sempre considerate un capolavoro dell'artista, furono vendute - nascostamente, per non incorrere in un divieto di esportazione del papa - dagli eredi di Cassiano nel 1785 al Duca di Rutland; oggi ne sopravvivono sei, di cui tre sono a Belvoir Castle, nella collezione dell'attuale Duca di Rutland (attualmente in prestito alla Dulwich Picture Gallery, Londra); una (il \"Battesimo\") a Washington, National Gallery of Art, acquistata nel 1946; un'altra (\"Ordinazione\") \u00e8 stata acquistata nel 2011 dal Kimbell Art Museum di Fort Worth; l\"Estrema Unzione\" \u00e8 stata infine acquistata dal Fitzwilliam Museum di Cambridge nel 2012. La settima (\"Ultima Cena\") fu distrutta da un incendio all'inizio dell'Ottocento. \nPoussin rest\u00f2 sempre legato a Cassiano e soffr\u00ec molto al momento della morte di quest'ultimo. Secondo la tradizione, per la progettata tomba del suo mecenate (poi non realizzata) avrebbe dipinto la spoglia \"Annunciazione\" oggi a Londra (National Gallery).\nAltro artista in rapporti con il piemontese fu Gian Lorenzo Bernini, che per lui scolp\u00ec verso il 1623 un busto postumo dell'amato zio di Cassiano, monsignor Carlo Antonio dal Pozzo (oggi ad Edimburgo, National Gallery of Scotland).\nA partire dal 2001, viene pubblicata l'edizione in pi\u00f9 volumi di tutti i disegni superstiti del \"Museo Cartaceo\", edizione curata dal Warburg Institute di Londra e divisa in due serie: una per le antichit\u00e0 e l'architettura, una per i disegni naturalistici.\nFu nipote dell'omonimo Cassiano dal Pozzo, sepolto nella chiesa di Sant'Agostino a Torino."}
{"id": "1398989", "revid": "16758", "url": "https://it.wikipedia.org/wiki?curid=1398989", "title": "Hitachi Zosen Inova Schmack", "text": "Hitachi Zosen Inova Schmack GmbH (dalla fondazione al 2017 denominata \"Schmack Biogas\", dal 2017 al 2021 \"Schmack Biogas Service\"), \u00e8 una societ\u00e0 a responsabilit\u00e0 limitata tedesca, con sede a Schwandorf (Baviera), che si occupa di manutenzione e gestione di impianti di biogas e biometano. Dalla fondazione al 2017 si \u00e8 occupata anche della progettazione e realizzazione degli impianti.\nStoria.\nL'azienda \u00e8 nata a Ratisbona nel 1995 come \"Schmack Biogas GbR\", poi divenuta \"GmbH\". Nel 1999 la sede \u00e8 stata trasferita a Burglengenfeld. Nel 2000 \u00e8 stato aperto il laboratorio a Schwandorf, dove nel 2003 \u00e8 stata definitivamente posta la sede principale. Nel luglio 2001 era nel frattempo divenuta una societ\u00e0 per azioni, prendendo il nome di \"Schmack Biogas AG\".\nNel maggio 2006 l'azienda si era quotata alla borsa di Francoforte, nel mercato Xetra. Sempre nel 2006, il 13 gennaio, venne fondata la filiale italiana \"Schmack Biogas Srl\", e a maggio l'azienda entr\u00f2 nella compagine societaria dell'azienda \"K\u00f6hler &amp; Ziegler\", produttore di cogeneratori, di cui rilever\u00e0 la maggioranza l'anno successivo, e che sar\u00e0 poi ceduta al gruppo Bosch nel marzo 2010). Al successivo mese di agosto risale invece l'acquisizione di \"Stelzenberger Biogas\" (produttore di componenti in acciaio, in particolare sistemi di agitazione e tramogge di caricamento per le biomasse, che cambier\u00e0 nome in \"Schmack Biogas Komponenten\"), mentre in dicembre venne annunciata quella di \"CarboTech Engineering\" (produttore di impianti di upgrading a biometano, che verr\u00e0 ribattezzata dapprima \"Schmack Carbotech\" e successivamente \"Carbotech Gas Systems\") . Nel 2007 ha invece acquisito la divisione biogas di \"Hese Umwelt\".\nNell'ottobre 2009 Schmack Biogas ha chiesto l'avvio della procedura d'insolvenza, che coinvolse le aziende del gruppo ad eccezione della filiale italiana, e per garantire il prosieguo delle attivit\u00e0 ha intavolato trattative con il gruppo Viessmann. Il 15 dicembre 2009 \u00e8 stato raggiunto l'accordo e dal successivo 1 gennaio 2010 l'azienda \u00e8 stata rilevata. L'azienda \u00e8 stata scomposta in una \"bad company\", rinominata Abwicklungsgesellschaft Biogas 1 AG, che ha operato il delisting del titolo (avvenuto poi il 25 febbraio 2011), ed una newco che ha acquisito nuovamente il nome di \"Schmack Biogas GmbH\" ed ha preso in carico i rami d'azienda acquisiti da Viessmann Group.\nNel maggio del 2017, Viessmann ha annunciato che l'azienda si sarebbe ritirata dal mercato della realizzazione di nuovi impianti per concentrarsi sulla manutenzione, sulla gestione e sul rifacimento di impianti biogas e biometano esistenti e sulla fornitura di componenti. Tutte le attivit\u00e0 sono state quindi accorpate nella controllata \"Schmack Biogas Service GmbH\".\nIn quest'ottica, l'azienda ha, nel corso dei mesi successivi, ceduto le aziende controllate. Dapprima \u00e8 stata ceduta la filiale statunitense \"Bioferm Energy Systems\"; nel gennaio del 2018 \u00e8 stata la volta, attraverso un'operazione di management buyout, di quella italiana, che ha mantenuto il nome Schmack Biogas ed ereditato tutte le attivit\u00e0 di progettazione realizzazione degli impianti, venendo poi acquisita due anni pi\u00f9 tardi da PLC Spa. Nel dicembre 2018 stata poi la volta di \"Schmack Biogas Komponenten\", resasi indipendente con il nome di \"Mebatek GmbH\", e di \"Carbotech Gas Systems\", ceduta a PowerChina.\nNel luglio del 2021 il gruppo Viessmann ha raggiunto l'accordo per la cessione di Schmack Biogas Service e di microbEnergy alla societ\u00e0 svizzero-giapponese Hitachi Zosen Inova, parte del gruppo Hitachi Zosen Corporation. Dal successivo mese di dicembre il nome \u00e8 cambiato in Hitachi Zosen Inova Schmack GmbH.\nImpianti realizzati.\nAl gennaio 2018 l'azienda aveva realizzato oltre 450 impianti in 18 paesi.\nTra i pi\u00f9 significativi, nel 2003 l'azienda ha realizzato in Austria, a St. Veit an der Glan quello che allora era il pi\u00f9 grande impianto europeo alimentato a colture dedicate. Nel 2005 \u00e8 stato invece realizzato l'impianto di H\u00fcnxe, che all'epoca, coi suoi 3,2 MW, era il pi\u00f9 grande in Germania.\nSchmack Biogas nel 2006 ha realizzato anche i primi due impianti biometano in assoluto in Germania a Kerpen e a Pliening; quest'ultimo \u00e8 stato il primo impianto ad immettere il biometano prodotto nella rete del gas naturale."}
{"id": "1398993", "revid": "963244", "url": "https://it.wikipedia.org/wiki?curid=1398993", "title": "Krakus", "text": "Krakus o \"Krak\" o \"Grakch\" \u00e8 il nome del leggendario principe polacco fondatore di Cracovia e capo dei Lechiti e ricordato anche come il fondatore del Wawel.\nLa prima menzione del nome Krakus \u00e8 rintracciabile nella Chronica seu originale regum et principum Poloniae, databile al 1190.\nMolte sono le leggende legate al suo nome, la pi\u00f9 nota riguarda l'uccisione del drago che viveva sulla collina del Wawel, un'altra legata a Wanda, ritenuta da alcuni sua figlia, che prefer\u00ec morire piuttosto che andare in sposa ad un principe germanico che si era invaghito di lei e che pur di averla aveva messo sotto assedio la citt\u00e0 minacciando la sua distruzione. Questa leggenda creata da Vincenzo Kad\u0142ubek risulta molto simile ad un'altra leggenda che appartiene alla tradizione ceca attribuita a Cosma Praghese.\nUn'altra leggenda, priva di fondamento, lo vede come vittorioso contro l'esercito romano che tentata di invadere le sue terre.\nIl Cumulo Krakus \u00e8 tradizionalmente indicato come la tomba di Krakus sebbene dai numerosi scavi e studi condotti, pi\u00f9 che una tomba sembra essere un monumento funerario alla memoria del principe."}
{"id": "1398997", "revid": "37401", "url": "https://it.wikipedia.org/wiki?curid=1398997", "title": "Orangisti", "text": ""}
{"id": "1399007", "revid": "108107", "url": "https://it.wikipedia.org/wiki?curid=1399007", "title": "Pier Luigi Cera", "text": ""}
{"id": "1399010", "revid": "1310927", "url": "https://it.wikipedia.org/wiki?curid=1399010", "title": "Centre d'Esports Sabadell F\u00fatbol Club", "text": "Il Centre d'Esports Sabadell Club de Futbol, meglio noto semplicemente come Sabadell, \u00e8 una societ\u00e0 calcistica spagnola con sede nella citt\u00e0 di Sabadell. Milita nella Primera Divisi\u00f3n RFEF, la terza serie del campionato spagnolo di calcio.\n\u00c8 considerata la terza squadra pi\u00f9 prestigiosa della Catalogna.\nStoria.\nFondato nel 1903, il club conobbe l'apice della sua storia nel periodo degli albori del campionato spagnolo di calcio, vincendo un titolo nel 1913, quando il torneo non aveva ancora per\u00f2 carattere nazionale. Successivamente milit\u00f2 per 14 stagioni in Primera Divisi\u00f2n tra il 1944 e il 1988 e per 39 stagioni in Segunda Divisi\u00f2n tra il 1933 e il 1993; raggiunse inoltre una finale di Coppa del Re nel 1935, mentre al 1969-70 risale la sua unica esperienza internazionale, con la partecipazione all'edizione della Coppa delle Fiere di quell'anno.\nNella stagione 2010-2011 milita in \"Segunda Divisi\u00f3n B\", terza categoria del campionato spagnolo. A fine campionato, viene promosso in Segunda Divisi\u00f3n.\nRosa 2020-2021.\n\"Rosa aggiornata al 1\u00ba aprile 2021\""}
{"id": "1399014", "revid": "110157", "url": "https://it.wikipedia.org/wiki?curid=1399014", "title": "Governatorato del Mar Rosso", "text": "Il governatorato del Mar Rosso (in arabo: \u0627\u0644\u0628\u062d\u0631 \u0627\u0644\u0623\u062d\u0645\u0631 , \"Muh\u0101fazat El Bahr El Ahmar\") \u00e8 un governatorato dell'Egitto. Si trova tra la riva destra del Nilo e il Mar Rosso, nel sud-est del paese; la sua frontiera meridionale segna il confine con il Sudan.\nGeografia fisica.\nIl territorio del governatorato \u00e8 quasi interamente occupato dal Deserto orientale. Questo consiste in un altopiano sabbioso che si innalza bruscamente dalla valle del Nilo e si estende verso est per una larghezza che va dagli 80 ai 170\u00a0km fino alle Colline del Mar Rosso, una catena di montagne che si sviluppano in direzione nord-sud da Suez fino al confine con il Sudan e raggiungono l'altezza massima di 2.187\u00a0m con il Monte Shaiyb al-Banat. Ad est delle Colline del Mar Rosso si sviluppa una stretta pianura costiera che si estende verso sud parallelamente alla costa.\nLa zona desertica \u00e8 scarsamente abitata, percorsa da nomadi che vivono di pastorizia e commercio.\nEconomia.\nIl territorio \u00e8 ricco di risorse naturali, (petrolio, fosfati, tungsteno, amianto, manganese, molibdeno, uranio, oro) e pietre per l'edilizia (alabastro, porfido, granito e pietra arenaria).\nLe principali attivit\u00e0 economiche sono l'estrazione mineraria, l'estrazione di petrolio, la pesca, e l'attivit\u00e0 turistica che si \u00e8 sviluppata notevolmente nelle citt\u00e0 e villaggi della costa.\nInfrastrutture e trasporti.\nI trasporti e le comunicazioni sono assicurati da una strada costiere che collega Suez con la frontiera sudanese, e da quattro strade principali che collegano la costa con la valle del Nilo:\nCitt\u00e0 principali.\nIl capoluogo \u00e8 Hurghada che si trova sulla costa del Mar Rosso, le altre citt\u00e0 importanti del governatorato sono tutte sulla costa, da nord a sud si incontrano:"}
{"id": "1399016", "revid": "1605525", "url": "https://it.wikipedia.org/wiki?curid=1399016", "title": "Chronica seu originale regum et principum Poloniae", "text": "Chronica seu originale regum et principum Poloniae \u00e8 un testo di storia polacca scritto in latino da Vincenzo Kad\u0142ubek tra il 1190 e il 1208.\nL'opera, probabilmente commissionata da Casimiro II di Polonia, consta di 4 volumi e descrive la storia polacca a partire dalle prime guerre di espansione. Il primo libro prende la forma di un dialogo tra l'arcivescovo Giovanni di Gniezno (arcivescovo dal 1148 al 1165) e Matteo, vescovo di Cracovia dal 1148 al 1165. Le fonti di informazioni che Kadlubek utilizza per la stesura del primo volume sono sostanzialmente tutte leggende, mentre il secondo volume \u00e8 basato su fonti storiche provenienti dalle croniche di \"Gallus\". Per gli ultimi due libri Kadlubek fa rifereimento a proprie esperienze e memorie."}
{"id": "1399061", "revid": "2128848", "url": "https://it.wikipedia.org/wiki?curid=1399061", "title": "Sigaretta", "text": "La sigaretta \u00e8 un cilindro cartaceo contenente foglie di tabacco tritate e lavorate, confezionata con lo scopo di essere fumata: viene accesa tramite una fiamma a un'estremit\u00e0, e ne viene inalato il fumo prodotto dalla sua combustione dall'altra estremit\u00e0.\nNon sempre o non solo avvolge il tabacco; pu\u00f2 contenere altri prodotti vegetali, tra cui sostanze psicotrope come le infiorescenze di cannabis, chiodi di garofano come l'indonesiana ed altro ancora, come le sigarette, generalmente a base di mais, nonch\u00e9 diverse spezie ed erbe aromatiche come menta e cannella. Le sigarette possono essere arrotolate a mano o prodotte industrialmente.\nLa sigaretta \u00e8 un oggetto di consumo molto diffuso in alcune culture, nonostante i danni noti derivanti dalla dipendenza (tabagismo) e dall'assunzione diretta o indiretta del fumo, anche da parte di soggetti astanti e non fumatori. Il fumo di sigaretta \u00e8 il metodo pi\u00f9 comune di assunzione della nicotina, il componente psicoattivo del tabacco. Il fumo pu\u00f2 essere attivo (di prima mano, cio\u00e8 di chi fuma), passivo (chi \"respira\" il fumo, ovvero di seconda mano) e quello di terza mano, quando l'odore rimane sulle pareti, sui vestiti, ecc.\nLa sigaretta in uso in occidente \u00e8 generalmente composta di foglie di tabacco essiccato e finemente tritato (trinciato) e di tabacco ricostituito, spesso mischiato con altri additivi, arrotolate o pressate in un cilindro di carta arrotolata di varie fogge, spesso di poco meno di 120\u00a0mm di lunghezza e 10\u00a0mm di diametro. Uno dei lati della sigaretta viene acceso e brucia lentamente senza fiamma permettendo di inalare il suo fumo dall'altro lato dove pu\u00f2 essere posto un filtro, che il fumatore porta alla bocca. Talvolta le sigarette vengono fumate attraverso un bocchino.\nLa sigaretta si differenzia dal sigaro per le sue dimensioni inferiori, per il diverso trattamento a cui sono sottoposte le foglie di tabacco che la compongono, per la carta di colore bianco che la avvolge. L'involucro dei sigari viene generalmente creato arrotolando foglie di tabacco intere.\nLa nicotina, il principale componente attivo a livello neurologico della sigaretta, provoca una forte dipendenza nel soggetto che la consuma, stimolando il \"sistema di ricompensa\" del cervello.\nIl fumo di sigaretta \u00e8 considerato causa di gravi danni alla salute e fattore favorente l'insorgere di patologie a carico dell'apparato respiratorio, dell'apparato cardio-vascolare, nonch\u00e9 lo sviluppo di tumori. Studi hanno dimostrato che l'assunzione di fumo attraverso la sigaretta \u00e8 pi\u00f9 pericolosa per l'organismo rispetto all'assunzione tramite pipa o sigaro, in quanto nell'atto del consumo la quantit\u00e0 inalata \u00e8 superiore, e i prodotti di combustione della carta aggiungono ulteriori componenti tossici, anche se alcuni tumori del cavo orale sono specifici delle ultime due modalit\u00e0.\nIl consumo del fumo provocato dalle sigarette in maniera attiva o passiva provoca secondo alcune stime pi\u00f9 di morti ogni anno soltanto negli Stati Uniti. Un ulteriore studio oltre a confermare una correlazione diretta tra numero di sigarette fumate e insorgenze tumorali, ha evidenziato l'insorgere di mutazioni genetiche nelle cellule polmonari.\nStoria.\nLa nascita della sigaretta \u00e8 controversa. Fu, forse, inventata dai soldati musulmani che, durante l'assedio di San Giovanni d'Acri (nell'odierno Israele) del 1831-2, pare sostituissero al narghil\u00e8 i tubetti di carta svuotati della polvere da sparo con del tabacco sminuzzato manualmente. Altri ne attribuiscono l'invenzione ad alcuni soldati inglesi, sbarcati sempre a San Giovanni d'Acri nel 1840 in seguito all'azione militare contro l'Egitto. Costoro, privi di pipe e di tabacco, fabbricarono speciali sigarette ricorrendo a foglie di t\u00e8 arrotolate.\nL'arrivo nel mondo moderno, non tanto della sigaretta quanto dell'uso di inalare il fumo prodotto dalla combustione delle foglie di tabacco, avvenne il 28 novembre 1587 quando Raleigh port\u00f2 in Gran Bretagna, allora sotto il regno di Elisabetta I, delle foglie di tabacco e altri vegetali provenienti dalle terre adiacenti al fiume Orinoco.\nNel 1885 James Buchanan Duke inizi\u00f2 la produzione industriale e la commercializzazione delle moderne sigarette.\nTipologia.\nEsistono principalmente i seguenti tipi di sigaretta:\nIn tutti i casi si possono avere sigarette confezionate con o senza filtro.\nLa sigaretta \"preconfezionata\" \u00e8 prodotta con:\nNel caso di sigarette senza filtro il cilindro di tabacco e la cartina sono gli unici componenti della sigaretta.\nLa sigaretta prodotta manualmente contiene:\nAnche questa sigaretta pu\u00f2 essere manufatta senza filtro.\nCi sono tre forme di confezionamento manuale di una sigaretta:\nConfezione.\nPer il trasporto della sigaretta esistono diversi tipi di contenitori:\nOgni tipo di confezione pu\u00f2 essere personalizzata o prodotta con effigi particolari o commemorative dalla ditta produttrice di tabacco o da produttori del settore.\nIl fumo di sigaretta.\nIl fumo di sigaretta (e generalmente di tabacco), \u00e8 una miscela di gas (87%), vapore (5%) e particelle solide sospese (8%).\nIl fumo derivante dalla combustione di una sigaretta contiene oltre composti. Circa di queste sostanze sono gravemente dannose per gli organismi viventi.. In generale comunque, il prodotto della maggior parte delle combustioni in carenza di ossigeno, atte a generare particolato incombusto o fumo, contengono composti dannosi per la salute.\nEpidemiologia del fumo.\nNegli ultimi anni nei paesi pi\u00f9 progrediti, i consumatori del fumo di sigaretta sono diminuiti, a seguito delle notizie riportate dal Surgeon General nel 1964, di correlazione fra fumo e danno alla salute. La riduzione non fu poi cos\u00ec drastica: nel 2003, ad esempio, negli USA il 22% degli uomini fumava regolarmente sigarette., e anche se nel 2004 il Surgeon General ha evidenziato nuovi pericoli aggiuntivi per chi fa uso abitualmente di sigarette, il numero di consumatori non \u00e8 diminuito ulteriormente. In Italia tra il 2006 e il 2007 il numero complessivo di fumatori \u00e8 leggermente aumentato. Il sesso maschile prevale e per quanto riguarda l'et\u00e0 iniziale si attesta intorno alla prima decade, e pi\u00f9 del 30% dei fumatori inizia prima del raggiungimento della maggiore et\u00e0. Per quanto riguarda il sesso femminile comporta il 17% di tutti i decessi negli USA, il fumo in generale avendo effetti anti-estrogenici comporta nella donna cambiamenti ormonali come l'anticipazione della menopausa.\nTossicologia del fumo.\nLa maggior parte delle sostanze tossiche e potenzialmente cancerogene prodotte nella combustione di una sigaretta \u00e8 contenuta nel residuo del fumo ottenuto per allontanamento dell'acqua e della nicotina. Le sostanze nocive del fumo che possono danneggiare direttamente l'apparato respiratorio, irritare e predisporre a danni ulteriori, ma anche indirettamente il resto dell'organismo, sono essenzialmente prodotti della combustione incompleta di tabacco e carta, e sostanze volatilizzate per la relativamente elevata temperatura che ne consegue:\nRadicali liberi e ossidanti.\n\u00c8 misurabile la formazione di radicali liberi e ossidanti di ossigeno o carbonio durante la combustione della sigaretta. Questi radicali sono a \"a vita lunga\", con un tempo di vita alla temperatura del fumo inferiore al secondo, che quindi terminano le loro reazioni mentre fluiscono attraverso la lunghezza della sigaretta, prima di arrivare al polmone del fumatore. Il principale di questi \u00e8 il complesso chinone-idrochinone, che riduce l'ossigeno molecolare a anione superossido, perossido di idrogeno e radicale idrossilico. Queste reazioni sono ostacolate se interviene la superossido dismutasi, una metalloproteina che catalizza la dismutazione del radicale superossido in ossigeno singoletto.\nNella fase aeriforme, invece, si dimostra la formazione di un secondo tipo di radicali alchilici e carbossilici, molto pi\u00f9 reattivi e a vita breve, pari a qualche frazione di secondo. Questi radicali si rilevano in alte concentrazioni nel fumo sia con la condensazione del fumo a temperature molto basse, che a temperatura ambiente con lo spettroscopia EPR, se questi radicali sono stati intrappolati da composti pi\u00f9 stabili (\"spin trapping\" e chemiluminscenza) che li rendono misurabili dopo - secondi. La dinamica di questi radicali \u00e8 stata correlata al biossido di azoto, molto reattivo con le specie chimiche presenti nella sigaretta, in particolare con i dieni (come l'isoprene) per formare radicali alchilici.\nUna sigaretta brucia tra i 25 e i 30\u00a0mg di acido ascorbico. Un picco nella produzione di radicali liberi e ossidanti avviene nei primi minuti di combustione. Con la tecnica della chemiluminescenza, si \u00e8 verificato che questo primo picco \u00e8 ridotto in modo importante dalla acetilcisteina e l'erdosteina, e ancora di pi\u00f9 il derivato glutatione; con la stessa tecnica \u00e8 stato evidenziato per la prima volta un secondo picco pi\u00f9 significativo, dopo 12-14 minuti, che scompare con l'aggiunta alla sigaretta di antiossidanti quali sodio selenito, vitamina C oppure A/C/E, e si riduce debolmente con acido urico, nell'impossibilit\u00e0 di portarli in dosi adeguate direttamente al polmone.\nL'assunzione alimentare di resveratrolo sembra ridurre drasticamente i sintomi dell'ostruzione delle vie aeree nei fumatori e nei malati cronici, non la permanenza di sostanze tossiche nei polmoni. Se il fumo \u00e8 tra le possibili cause di un aumento dei globuli rossi nel sangue (policitemia, percentuale in volume), l'alcol determina una minore produzione del numero di globuli fino a condizioni di anemia.\nNicotina.\nLa nicotina \u00e8 uno dei principali componenti del tabacco, cui conferisce aroma e sapore; viene per la maggior parte eliminata nell'aria, mentre una piccola quantit\u00e0 arriva ai polmoni, dai quali viene parzialmente assorbita, generalmente in ragione da un quindicesimo ad un ventesimo della quantit\u00e0 di nicotina presente nel fumo inspirato, per un totale compreso tra 1 e 2 milligrammi per ogni sigaretta fumata. Provoca l'aumento della pressione del sangue, l'aumento delle contrazioni del cuore e produce contrazioni dei vasi sanguigni periferici; \u00e8 inoltre l'agente che pi\u00f9 di ogni altro porta al fumatore dipendenza ed assuefazione.\nMonossido di carbonio.\nIl monossido di carbonio \u00e8 un gas tossico che interferisce con il trasporto dell'ossigeno da parte del sangue e con il suo utilizzo a livello cellulare.\nIdrocarburi policiclici aromatici.\nGli idrocarburi policiclici aromatici prodotti dalla combustione della sigaretta, contribuiscono al danno genomico, aumentano notevolmente il rischio di insorgenza dei principali tumori dell'apparato respiratorio, dell'apparato digerente e di diverse altre patologie tumorali.\nPatologie correlate.\nIl consumo abituale di sigarette \u00e8 fattore di incremento del rischio dell'insorgenza di una serie di patologie che possono avere esito mortale per il soggetto, raggruppabili in tre sottospecie: cardiopatie, malattie respiratorie e comparse di masse tumorali:\nIn alcuni Paesi, come l'Italia, i produttori sono tenuti a inserire nei pacchetti di sigarette messaggi sulla pericolosit\u00e0 del fumo per la salute. In altri Paesi, i produttori provvedono a farlo volontariamente. Queste informazioni escludono la responsabilit\u00e0 dei produttori per le malattie causate dal fumo attivo, e la possibilit\u00e0 di richieste di risarcimento danni.\nFumo passivo.\nIl fumo passivo viene inteso come l'involontaria assunzione del fumo da parte di soggetti non fumatori, le persone pi\u00f9 esposte risultano i bambini (60% negli USA), ritenuto pericoloso nello sviluppo di malattie croniche.\nDipendenza e sospensione dal fumo.\nIl tabacco, e in particolar modo la nicotina in esso contenuta, possono creare dipendenza. L'esistenza di un'astinenza da nicotina fu ipotizzata per la prima volta nel 1942, ma fu scientificamente provata dagli studi sul tabacco effettuati tra il 1961 e il 1975 dai dottori Herbert Silvette e Paul Larson.\nIn un primo momento vi erano dubbi che i sintomi della dipendenza fossero inconsistenti e di origine psicologica, e solo alla fine degli anni settanta si parl\u00f2 di una vera e propria sindrome di astinenza da nicotina..\nL'approccio iniziale favor\u00ec la credenza che l'assunzione di nicotina non comportasse tossicodipendenza ne tumori, e in questo contesto si inserirono le campagne di disinformazione da parte delle industrie delle sigarette, che cercarono per decenni di nascondere i rischi mortali derivanti dal fumo.\nUn indicatore per comprendere la dipendenza del soggetto alla nicotina \u00e8 il semplice cercare di ritardare la cosiddetta \"prima sigaretta della giornata\", spesso si va incontro all'astinenza da fumo, e la persona cerca aiuto non riuscendo a smettere autonomamente.\nOccorre distinguere comunque tra dipendenza fisica e dipendenza psicologica. . La dipendenza dalla sigaretta pu\u00f2 variare molto da soggetto a soggetto, comunque , mentre .\nAlcune ricerche metterebbero in risalto l'estrema difficolt\u00e0, per i soggetti che ci provano, a smettere completamente di fumare: . Pi\u00f9 recentemente si \u00e8 ricorso anche all'ipnosi, all'agopuntura, ai farmaci a base di nicotina e al bupropione. Nell'ipnosi il terapeuta trasmette messaggi al paziente, immerso in uno stato di coscienza basso, che potrebbero rinforzare la sospensione al fumo; invece l'agopuntura sfrutta il metodo di terapia auricolare; i prodotti a base di nicotina, siano essi cerotti, gomme da masticare o spray, tendono a spezzare il circolo della dipendenza fisica; il bupropione, infine, produce avversione al fumo.\nImpatto sull'ambiente.\nOgni anno vengono tagliati 2,5 milioni di ettari di foresta per produrre il tabacco necessario alla produzione di sigarette. Secondo l'Organizzazione mondiale della sanit\u00e0, il 5% del disboscamento nei Paesi in via di sviluppo \u00e8 dovuto al tabacco oltre ad avere un forte impatto ambientale anche in termini di pesticidi, antiparassitari e fertilizzanti usati. La combustione del tabacco produce pi\u00f9 di 4500 sostanze chimiche velenose per l'ambiente. Ogni anno nel mondo i mozziconi gettati via sono circa 4,5 milioni di miliardi che in tutto contengono circa 7.800 tonnellate di agenti chimici pericolosi. 2 milioni di tonnellate di carta, fogli, inchiostri e colla utilizzati per l\u2019imballaggio delle sigarette pesano sul carico di lavoro per i sistemi di smaltimento e riciclo dei rifiuti. Con la pioggia parti di sigaretta lasciate nell'ambiente arrivano nelle fognature fino a fiumi e mari danneggiando flora e fauna. Ogni anno si producono circa 6 miliardi di sigarette che, secondo un rapporto dell\u2019Imperial College di Londra, sono responsabili dello 0,2% delle emissioni globali di anidride carbonica. Il 90% dei filtri delle sigarette \u00e8 prodotto con acetato di cellulosa che quando viene disperso nell\u2019ambiente pu\u00f2 impiegare pi\u00f9 di un decennio a decomporsi. L'Anglia Ruskin University ha scoperto che i mozziconi ostacolano la crescita del trifoglio e dell\u2019erba. Le sigarette sono anche una fonte d\u2019impoverimento per i consumatori.\nRiutilizzo dei mozziconi.\nIl Royal Melbourne Institute of Technology ha sviluppato un progetto per riciclare le cicche per realizzare parte di un nuovo tipo di mattoni.\nUna societ\u00e0 di Ravenna dal 2020 ha sviluppato un progetto di conversione dei mozziconi per ricavare energia (biogas e biometano) e materiali industriali.\nA Capannori \u00e8 stato inventato un metodo (con l'Universit\u00e0 di Pisa) che prevede il recupero ed il riciclo delle cicche di sigaretta in substrato per coltivazione e biocarburante.\nIn Canada si usano i mozziconi per creare pellet di plastica.\nI mozziconi vengono anche usati in varie parti del mondo per creare diversi tipi di oggetti: vestiti, posaceneri, carte da gioco, pettini, spazzolini da denti, panchine.\nRischi di incendio.\nStati Uniti.\nNel 1929, un incendio acceso da una sigaretta a Lowell attir\u00f2 l'attenzione della deputata statunitense Edith Nourse Rogers; chiese al National Bureau of Standards (ora National Institute of Standards and Technology (NIST)) di sviluppare la prima sigaretta meno incline al fuoco, che NBS introdusse nel 1932. Il \"Boston Herald American\" copr\u00ec la storia, notando che dopo tre anni di ricerca la NBS aveva sviluppato una sigaretta \"auto-spegnente\" e aveva suggerito che i produttori di sigarette \"accettassero l'idea\". Nessuno lo fece.\nNel 1973, il Congresso degli Stati Uniti istitu\u00ec la Consumer Product Safety Commission(CPSC) per proteggere il pubblico dai prodotti pericolosi. Il Congresso ha escluso i prodotti del tabacco dalla sua giurisdizione assegnandogli la responsabilit\u00e0 per i tessuti infiammabili.\nIl membro del Congresso del Massachusetts Joe Moakley ha introdotto la legislazione federale FSC (per sigarette che non provocano incendi) nel 1979 dopo che un incendio causato da sigarette nel suo distretto ha ucciso una famiglia di sette persone; il senatore della California Alan Cranston ha scritto un disegno di legge del Senato corrispondente.\nPer prevenire la legislazione che impone l'inclusione di caratteristiche di sicurezza antincendio nelle sigarette, l'US Tobacco Institute ha finanziato un programma educativo sulla prevenzione degli incendi parallelamente alla campagna Fighting Fire with Firemen.\nNel 2000 New York ha approvato la prima legge statale che richiedeva l'introduzione di sigarette che hanno una minore probabilit\u00e0 di provocare un incendio, con infiammabilit\u00e0 valutata da E 2187. Nel 2006 altri quattro stati avevano approvato leggi sul modello di New York: Vermont, New Hampshire , California e Illinois. La National Fire Protection Association decise di finanziare la Fire Safe Cigarette Coalition per accelerare questo movimento di base.\nDal 1982 quindici azioni legali sono state intentate per morti e feriti causati da incendi di sigarette. La prima causa legale di successo ha portato a un accordo per un bambino gravemente ustionato in un incendio automobilistico presumibilmente causato da una sigaretta.\nAndrew McGuire, un sopravvissuto alle ustioni, si \u00e8 reso protagonista di molte campagne contro le ustioni provocate da incendi di sigaretta.\nA partire dal 26 agosto 2011, tutti i 50 stati e il Distretto di Columbia avevano approvato una legislazione statale modellata sul disegno di legge originale di New York, che imponeva la vendita di sigarette che non provocano incendi.\nCanada.\nIl 1\u00ba ottobre 2005 il Canada \u00e8 diventato il primo paese ad implementare uno standard nazionale di sicurezza antincendio delle sigarette. La legge richiede che tutte le sigarette prodotte o importate in Canada debbano bruciare per tutta la loro lunghezza non pi\u00f9 del 25% delle volte se testate utilizzando il metodo internazionale ASTM E2187-04, metodo di prova standard per la misurazione della forza di accensione delle sigarette. La legge si basa sulla legislazione dello Stato di New York. Ogni anno in Canada gli incendi provocati dalle sigarette uccidono circa 70 persone e causano 300 feriti, secondo uno studio condotto dalla Canadian Association of Fire Chiefs.\nEuropa.\nOgni anno in Europa le sigarette causano circa 30.000 incendi con un bilancio di 1.000 vittime e 4.000 feriti. Il 30 novembre 2007, 27 stati dell'UE hanno approvato una proposta della Commissione europea per richiedere all'industria del tabacco di utilizzare carta ignifuga in tutte le sigarette. Il Comitato europeo per la standardizzazione ha affermato che questi tipi di prodotti sarebbero universalmente disponibili. Nel novembre 2010, il comitato della direttiva sulla sicurezza generale dei prodotti (GPSD) della Commissione europea ha approvato lo standard e ha raggiunto il consenso che l'applicazione dello standard sarebbe iniziata \"a circa 12 mesi dalla sua pubblicazione da parte del CEN\" (intorno al 17 novembre 2011), con pubblicazione del riferimento alla norma nella Gazzetta Ufficiale dell'Unione Europea. Lo standard \u00e8 stato implementato in quella data.\nNel Regno Unito una proposta per vietare le sigarette \"vecchio stile\" al fine di implementare un'alternativa antincendio \u00e8 stata abbandonata in quanto inclusa nella direttiva UE.\nIl membro del Parlamento della Scozia occidentale Stewart Maxwell \u00e8 stato a lungo un sostenitore delle \"sigarette antincendio\" e ha chiesto alla Scozia di assumere un ruolo guida nello sviluppo di uno standard europeo. Maxwell ha costantemente invitato il governo scozzese a usare la sua influenza per esercitare pressioni sul governo britannico affinch\u00e9 garantisca l'introduzione di \"sigarette pi\u00f9 sicure per il fuoco\" il prima possibile.\nAustralia.\nIn Australia si stima che circa 14 persone muoiono ogni anno a causa di incendi legati alle sigarette. Il governo ha accettato la proposta di FSC. Nel 2010 le aziende produttrici di sigarette cambiarono i loro prodotti per garantire che le sigarette si auto-estinguessero pi\u00f9 rapidamente prima che i regolamenti nuovi entrassero in vigore nel marzo 2010.\nRisposta delle aziende produttrici di tabacco.\nNel 2000 Philip Morris USA ha introdotto la sigaretta Merit \"ignifuga\", con due fasce di carta pi\u00f9 spesse per rallentare la combustione. Nello stesso anno, la societ\u00e0 ha ricevuto centinaia di reclami sulla qualit\u00e0 di questo nuovo prodotto. Per aver nascosto informazioni sul pericolo di incendio dei propri prodotti, il Dipartimento di Giustizia degli Stati Uniti ha intentato una causa contro Philip Morris USA. Nell'ottobre 2007, RJ Reynolds Tobacco Company (RJR) ha affermato che entro la fine del 2009 avrebbe venduto FSC solo negli Stati Uniti.\nMultinazionali e marchi internazionali.\nIl mercato mondiale del tabacco \u00e8 dominato da 4 grandi multinazionali e dall'azienda di stato cinese:\nStrategie commerciali.\nNel 1994 il chimico Jeffrey Wigand ex dipendente pentito della multinazionale Brown &amp; Williamson decide di denunciare tutti i tentativi dell'industria di negare la dannosit\u00e0 del tabacco, e si rivolge al famoso giornalista Lowell Bergman che esce con un articolo esplosivo su Vanity Fair, le amare vicissitudini dei due protagonisti verranno poi raccontate nel film Insider - Dietro la verit\u00e0 con Al Pacino.\nNel 2019 la giornalista svizzera Marie Maurisse, ha smascherato la pratica dei doppi standard di alcune aziende con sede in Svizzera per cui le sigarette destinate all'esportazione contengono molto pi\u00f9 catrame.\nLa sigaretta elettronica.\nA partire dagli anni 2000, si \u00e8 diffuso l'uso della sigaretta elettronica come alternativa a quella tradizionale. La sigaretta elettronica \u00e8 un apparecchio elettronico dotato di un vaporizzatore e di un liquido che viene vaporizzato dalla stessa.\nLa sigaretta elettronica, non essendo basata su fenomeni di combustione, non determina l'inalazione di tutte le sostanze cancerogene che si sprigionano nella combustione del tabacco e della carta. Il mondo scientifico ha adottato fino ad a un atteggiamento cauto sugli effetti delle sigarette elettroniche, ma esistono comunque studi rassicuranti: recentemente i Cardiologi Europei hanno dichiarato che la sigaretta elettronica non arreca danni al cuore, inoltre, uno studio condotto dall'Universit\u00e0 degli Studi di Catania non esclude che la sigaretta elettronica possa essere di aiuto a chi vuole smettere di fumare: rispetto ad altri metodi, infatti, permette di mantenere la gestualit\u00e0 delle sigarette tradizionali oltre ad evitare crisi di astinenza. Non essendoci un pronunciamento chiaro del mondo scientifico, i legislatori hanno preferito mantenere una linea di cautela, e nella maggior parte dei paesi le sigarette elettroniche sono soggette alle stesse limitazioni di vendita e uso a carico delle normali sigarette."}
{"id": "1399062", "revid": "1305772", "url": "https://it.wikipedia.org/wiki?curid=1399062", "title": "Il tesoro del castello senza nome", "text": "Il tesoro del castello senza nome (\"Les Galapiats\") \u00e8 una miniserie televisiva di coproduzione franco-belga-canadese-svizzera girata nelle foreste delle Ardenne belghe e in varie altre localit\u00e0 del Belgio nel 1969.\nLa serie fu trasmessa la prima volta in Italia nel 1972 in bianco e nero pur essendo una serie a colori, poich\u00e9 all'epoca ancora la Rai non diffondeva il segnale a colori. La replica del dicembre 1976, sul secondo canale Rai, fu una delle prime trasmissioni sperimentali a colori della televisione italiana.\nTrama.\nTra le immense e lussureggianti colline delle Ardenne, disseminate da antichi castelli, un gruppo di adolescenti sta per essere trascinato in un'avvincente e misteriosa avventura. Quattro ragazzi belgi, uno francese, uno tedesco ed una graziosa ragazza canadese in vacanza, si lanciano, come per gioco, a caccia del tesoro perduto dai Templari, ma ben presto si ritrovano coinvolti in misteriosi inspiegabili eventi.\nNei silenzi delle Hautes Fagnes, infatti si alzano imponenti e sinistre rovine del \"Castello senza nome\". Attorno a questa reliquia storica che risale ai tempi feudali i ragazzi faranno continue e sorprendenti scoperte, sempre pi\u00f9 inesplicabili, in grotte e sotterranei. Ma tutto \u00e8 cos\u00ec inquietante e non \u00e8 chiaro cosa si nasconda effettivamente nel castello. Infine i giovani scout con coraggio, astuzia ed audacia aiuteranno la polizia a risolvere il sinistro mistero.\nPare che la storia si ispiri ad un fatto simile realmente accaduto in quegli anni nel paese francofono.\nPersonaggi.\nI ragazzi.\nNei titoli di coda delle puntate (e nei crediti dell'edizione in DVD) i personaggi dei ragazzi sono indicati con il solo nome o soprannome (qui in grassetto).\nI banditi.\nPer i personaggi dei banditi uomini, nei titoli di coda delle puntate (e nei crediti dell'edizione in DVD) compaiono solo i loro cognomi; per l'unica donna della banda, nei titoli compare solo il nome.\nLuoghi delle riprese.\nLe riprese furono realizzate tutte in Belgio, in particolare nelle seguenti localit\u00e0:\nIn alcuni siti e blog, non supportati da fonti certe, vengono menzionati anche:\nSolo nella prima puntata, l'inquadratura iniziale di pochi secondi in esterni \u00e8 girata a Parigi, in una via con vista della Torre Eiffel.\nDoppiaggio in italiano.\nLa miniserie fu doppiata in italiano due volte: la prima nel 1972, nell'edizione Rai; la seconda nel 1980, con doppiatori diversi, nella riedizione Fininvest. Nell'edizione digitalizzata in DVD nel 2005 \u00e8 stato mantenuto il secondo doppiaggio.\nNella prima edizione del doppiaggio Rai:\nIn entrambe le edizioni del doppiaggio, Franz viene presentato come berlinese, anzich\u00e9 di Francoforte, come si legge nell'adattamento letterario. Sempre in entrambi i doppiaggi, il nome di Patrick, che in francese ha l'accento sulla \"i\", viene spesso pronunciato P\u00e0trick, scritto foneticamente ['Patrik], con l'accento sulla \"a\", secondo la pronuncia inglese, impropria per la nazionalit\u00e0 del personaggio e per l'ambientazione in una regione francofona. \nNon ci sono fonti scritte dei nomi dei banditi, che vengono pronunciati insieme ai cognomi nell'audio originale in francese e anche in quello della riedizione del doppiaggio Fininvest, nella settima puntata. Il cognome dell'unica donna della banda (Nelsen) viene pronunciato nell'audio originale in francese e compare nell'adattamento letterario, ma non viene pronunciato nella riedizione del doppiaggio.\nNella riedizione Fininvest, il cognome di Marion fu cambiato da Nelligan in Duchamp. Sempre nella stessa riedizione, il nome del bandito Greenwood fu leggermente cambiato da Steve in Stephen.\nLe differenze di traduzione e adattamento dei dialoghi originali nelle due edizioni sono numerose. Quelle citate sopra sono le pi\u00f9 salienti.\nTitoli delle edizioni in altri paesi.\nLa miniserie fu trasmessa anche in Svizzera, paese di coproduzione, in prima visione sul canale nazionale SSR. Secondo alcuni siti fu trasmessa anche in Lussemburgo, ma ci\u00f2 non \u00e8 supportato da fonti certe.\nColonna sonora.\nDalle musiche della miniserie, interamente composte da Roger Mores ed edite dalla Primavera s.a. di Bruxelles, fu tratto e inciso un singolo a 45 giri con etichetta Philips. Sul lato A il brano \"Oh\u00e9, les gars\", tema principale con parole e musica di Mores, cantato dalla Corale del Collegio St-Pierre \u00e0 Uccle, diretta dall'abate Caron. Sul lato B il brano strumentale \"Le d\u00e9part\", che nella serie costituiva il tema sentimentale nelle scene del flirt tra Jean-Loup e Marion.\nDalla colonna sonora fu tratto anche un album a 33 giri, pure con etichetta Philips, dal titolo \"Les Galapiats - Le Tr\u00e9sor du Ch\u00e2teau sans nom\".\nNell'ottava e ultima puntata, nella scena conclusiva i ragazzi e gli istitutori di Campo Verde cantano in coro il tradizionale canto scoutistico dell'addio \"Ce n'est qu'un au revoir\", versione in francese della notissima \"Auld Lang Syne\".\nPubblicazioni.\nNel 1970 Hachette pubblic\u00f2 un adattamento letterario con le illustrazioni di Fran\u00e7ois Batet a partire dalla sceneggiatura della serie, dal titolo \"Le Tr\u00e9sor du ch\u00e2teau sans nom - Les Galapiats\". Nel 1971 tale adattamento fu tradotto in lingua olandese.\nSulla rivista settimanale a fumetti \"Pilote\", edita in Francia, fu pubblicata una parodia della miniserie con disegni caricaturali intitolata \"Les Galopins\".\nCrediti secondari.\nNelle ultime due puntate della miniserie, la settima e l'ottava, si prestarono per le riprese i Blancs Moussis, una confraternita della tradizione carnevalesca e quaresimale di Stavelot. \nNell'ottava e ultima puntata, parteciparono alle riprese (e furono ringraziati nei titoli di coda) veri reparti della Gendarmeria del Belgio, sciolta e accorpata nel 2001. Per dare totale realismo alle sequenze, furono impiegati i veri autoveicoli e motociclette in dotazione alla Legione Mobile di Bruxelles.\nNell'ottava e ultima puntata, la scena dell'uscita di strada con l'automobile fu realizzata da Pol Vilvorder, accreditato nei titoli di coda.\nIl personaggio secondario di Panloy - che appare nelle prime due puntate e molto fugacemente nell'ultima - fu interpretato da Jean-Paul Delseme, non accreditato nei titoli.\nInsieme ai ragazzi compariva un cane chiamato Ringo; nei dialoghi della serie non era esplicitamente detto, ma nell'adattamento letterario - tratto dalla sceneggiatura del regista - si legge che era di Patrick. In alcune sequenze il cane assumeva un ruolo determinante ma - nonostante ci\u00f2 - nei titoli di coda non era menzionato, n\u00e9 compariva il nome del suo vero proprietario o addestratore. Nell'adattamento letterario il cane era chiamato Sinus, ma nella serie televisiva si prefer\u00ec il nome pi\u00f9 internazionale Ringo, gi\u00e0 nell'audio originale in francese.\nIn alcuni siti, l'attore Jean-Louis Blum, interprete di Byloke, viene indicato come Ga\u00ebtan Bloom, con il suo nome d'arte assunto nella sua successiva attivit\u00e0 di prestidigitatore e illusionista.\nIn alcuni siti, il cognome del bandito Piper viene erroneamente riportato come Pipper, ma fa fede l'ortografia con una sola \"p\" che compare nei titoli di coda originali delle puntate.\nLa pagina web in lingua olandese alla nota 26 riporta i nomi di altri generici non accreditati.\nCuriosit\u00e0.\nRaramente, in alcuni siti il personaggio di Patrick viene indicato erroneamente come Christian, senza alcuna fonte che attesti questo nome alternativo.\nNell'adattamento letterario tratto dalla sceneggiatura, il personaggio di Panloy - ospite del campo estivo e membro della banda dei Cinghiali - \u00e8 menzionato in modo ricorrente, invece nella serie televisiva ha un ruolo piuttosto marginale. Inoltre, nel suddetto adattamento si menziona esplicitamente la casa di produzione dell'automobile con cui Reingold cerca di sfuggire alla cattura, per\u00f2 nella corrispondente sequenza filmata l'autovettura \u00e8 di tutt'altra casa automobilistica. Infine, nell'adattamento manca completamente l'episodio della rovinosa caduta di Cow-Boy da una parete rocciosa e il conseguente ricovero in ospedale, che nella serie televisiva costituiscono le sequenze iniziali della seconda puntata.\nNella finzione scenica i luoghi in cui si svolge la vicenda si trovano tutti nella stessa zona geografica circoscritta; in realt\u00e0 alcuni di essi sono molto distanti tra loro.\nIn alcuni siti dedicati e forum di appassionati sono segnalate alcune differenze non fondamentali tra le varie edizioni (belga, francese, portoghese, italiana, ecc.), riguardo a piccoli tagli e al montaggio delle scene iniziali e finali di varie puntate."}
{"id": "1399070", "revid": "110157", "url": "https://it.wikipedia.org/wiki?curid=1399070", "title": "R\u0103d\u0103u\u021bi-Prut", "text": "R\u0103d\u0103u\u021bi-Prut \u00e8 un comune della Romania di 3.801 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Miorcani, R\u0103d\u0103u\u021bi-Prut, Rediu."}
{"id": "1399079", "revid": "110157", "url": "https://it.wikipedia.org/wiki?curid=1399079", "title": "R\u0103chi\u021bi", "text": "R\u0103chi\u021bi \u00e8 un comune della Romania di 4.740 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 4 villaggi: Ci\u0219mea, Coste\u0219ti, R\u0103chi\u021bi, Ro\u0219iori."}
{"id": "1399085", "revid": "110157", "url": "https://it.wikipedia.org/wiki?curid=1399085", "title": "R\u0103useni", "text": "R\u0103useni \u00e8 un comune della Romania di 3.091 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 5 villaggi: Doina, Pogor\u0103\u0219ti, R\u0103useni, Rediu, Stolniceni."}
{"id": "1399090", "revid": "767487", "url": "https://it.wikipedia.org/wiki?curid=1399090", "title": "Ripiceni", "text": "Ripiceni \u00e8 un comune della Romania di 2.301 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 7 villaggi: Cinghiniia, Lehne\u0219ti, Movila Rupt\u0103, Popoaia, R\u00e2\u0219ca, Ripiceni, Ripicenii Vechi."}
{"id": "1399100", "revid": "116294785", "url": "https://it.wikipedia.org/wiki?curid=1399100", "title": "La vanit\u00e0 delusa", "text": "La vanit\u00e0 delusa \u00e8 un dramma giocoso in due atti del compositore Domenico Cimarosa basato sul libretto \"Il mercato di Malmantile\" di Carlo Goldoni. Il musicista compose questo lavoro in gran fretta, come dimostrato i documenti recentemente riportati alla luce, tanto che, per adempire al contratto stipulato con l'impresario del Teatro alla Pergola Andrea Campigli, Cimarosa fu costretto a far adattare al librettista che cur\u00f2 la nuova versione del libretto i versi su musica preesistente e tratta da precedenti lavori composti per i teatri napoletani, con particolare riferimento a \"L'apparenza inganna\" e \"La bella greca\". Molti numeri della partitura de \"La vanit\u00e0 delusa\", infatti, non risultano autografi ma vergati dalla mano di diversi copisti (in alcuni casi veri e propri compositori coinvolti nella produzione).\nLa nuova edizione critica dell'opera, curata dall'Accademia Lirica Toscana \"Domenico Cimarosa\", nell'ampia introduzione che anticipa la partitura, riporta tutti gli inediti documenti che testimoniano le intricate vicende che portarono alla composizione di questo lavoro, affascinante e sicuramente di grande interesse all'interno della produzione cimarosiana, ma al tempo stesso assai anomalo nella costruzione formale e per alcune inevitabili forzature nella musica e nel libretto dovuti all'adattamento, avvenuto in tempi brevissimi, dell'originale testo goldoniano.\nL'opera fu rappresentata, in ritardo rispetto ai progetti originali dell'impresario Campigli che ne aveva previsto il debutto durante i primi giorni del mese di maggio 1784, alla fine di giugno dello stesso anno presso il Teatro alla Pergola di Firenze. Il lavoro ebbe un grandissimo successo di pubblico, tanto che l'impresario si risolse a proporne ulteriori repliche (non previste in origine) durante tutta la successiva stagione estiva.\nLa trama.\nLa cittadina di Malmantile (piccolo paese nei pressi di Firenze tutt'oggi esistente) \u00e8 governata da Sempronio, uomo le cui azioni e disposizioni per la propria comunit\u00e0 sono sempre suggerite - e imposte - dalla figlia Lindora. La ragazza \u00e8 innamorata del Conte della Rocca che sembra corrisponderle il sentimento sebbene contemporaneamente la Marchesa stia cercando di corteggiarlo con tutte le armi a sua disposizione. L'arrivo a Malmantile di Scassaganasce, dentista ciarlatano che millanta il possesso di rimedi miracolosi, complica gli eventi. Accusato di essere un ciarlatano, Scassaganasce viene condannato dal governatore Sempronio, ma immediatamente salvato dalla prigione dallo stesso che esonera il finto dentista dalla giusta pena per intervento diretto della figlia Lindora. A questo punto la Marchesa, gelosa, tenta di rivoltare tutti i cittadini di Malmantile contro il governatore, ma quando le attenzioni amorose del Conte si rivolgono verso lei attraverso una proposta di matrimonio, tutta la vicenda si conclude felicemente."}
{"id": "1399106", "revid": "729019", "url": "https://it.wikipedia.org/wiki?curid=1399106", "title": "Giovanni Cadolini", "text": "Biografia.\nA soli 17 anni d'et\u00e0 abbandono la famiglia per seguire i suoi ideali rivoluzionari. Nel 1848 si arruol\u00f2 nei Corpi Volontari Lombardi e combatt\u00e9 nella colonna cremonese di Gaetano Tibaldi in Trentino; nel 1849 fu dapprima nella Guardia civica di Firenze che contribu\u00ec ad abbattere il Granducato di Toscana e poi a Roma con Giacomo Medici. Qui, si comport\u00f2 valorosamente nella disperata difesa del Vascello e del bastione del Casino Barberini ove cadde ferito ad un braccio.\nRitornato nella nativa Cremona, prosegu\u00ec gli studi che perfezion\u00f2 poi alle universit\u00e0 di Pavia e Genova laureandosi in Ingegneria. Nel 1852 per il suo attivismo politico fu arrestato dalla polizia austriaca, ma, riuscito a fuggire, ripar\u00f2 a Genova, dove continu\u00f2 a cospirare contro l'Austria.\nNel 1859, come sottotenente nel reggimento di Giacomo Medici, combatt\u00e9 nei Cacciatori delle Alpi, distinguendosi nello scontro di San Fermo. Nel 1860 partecip\u00f2 alla campagna meridionale sempre con la spedizione Medici, guadagnandosi i gradi di capitano e poi di maggiore dopo la battaglia del Volturno e l'assedio di Capua.\nNel 1862 fu alla giornata dell'Aspromonte al seguito di Giuseppe Garibaldi.\nNel 1866, come tenente colonnello, fu posto al comando del 4\u00ba reggimento del Corpo Volontari Italiani e spedito da Garibaldi alla difesa della Val Camonica minacciata dagli austriaci. Fu decorato della croce di ufficiale dell'Ordine militare di Savoia \u201c\"per la lodevole condotta con la quale ha retto il reggimento affidato al suo comando, per l'ordine osservato nella difficile marcia attraverso la Val Camonica e le disposizioni prese per occupare il passo della Croce Domini pella quale gli austriaci discendendo da Campolaro ed Astrio tentavano tagliare la ritirata al corpo operante in Vezza\"\u201d.\nNel 1867 oper\u00f2 a Roma nell'imminenza dell'invasione garibaldina ma, deluso dall'incertezza dei romani, non volle in seguito unirsi alle camicie rosse che invasero lo Stato del Papa dall'esterno.\nChiusa la sua parentesi militare, Cadolini si gett\u00f2 nella vita politica: fu deputato per 9 legislature, ministro delle Finanze nel 1892 e senatore dal 1902. Mor\u00ec a Roma nel 1917.\nScritti.\nDiverse le pubblicazioni, tra queste:"}
{"id": "1399108", "revid": "121890613", "url": "https://it.wikipedia.org/wiki?curid=1399108", "title": "Santa Mare", "text": "Santa Mare \u00e8 un comune della Romania di 3.104 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 8 paesini: B\u0103d\u0103r\u0103i, Berza, Bogd\u0103ne\u0219ti, Durne\u0219ti, Ili\u0219eni, R\u00e2nghile\u0219ti, R\u00e2nghile\u0219ti-Deal, Santa Mare."}
{"id": "1399109", "revid": "253269", "url": "https://it.wikipedia.org/wiki?curid=1399109", "title": "Carlo D'Angelo", "text": "Biografia.\nFiglio del napoletano Aniello e della fiorentina Ada Baccei, a nove anni fa parte del complesso delle voci bianche della Scala e, dopo aver frequentato la facolt\u00e0 di legge all'Universit\u00e0 di Milano, inizia la carriera artistica alla radio (1941), giungendo al titolo di capo del Servizio Annunciatori e insegnante di dizione. Di gradevole aspetto, alto, magro, elegante e misurato, dopo una certa attivit\u00e0 nel settore del doppiaggio, nel 1947 esordisce al Piccolo Teatro di Milano prendendo parte a due spettacoli diretti da Strehler, \"L'albergo dei poveri\" di Gor'kij e \"Il mago dei prodigi\" di Calder\u00f3n de la Barca. L'anno successivo affronta, sempre con Strehler ma sempre in piccoli ruoli, il repertorio shakespeariano fra cui \"Riccardo II\" e \"La tempesta\", cui fa seguito una memorabile edizione, effettuata a San Miniato, del poema di Eliot \"Assassinio nella cattedrale\" con Gianni Santuccio. Nel 1949, sempre al Piccolo di Milano, prende parte a \"La famiglia Antrobus\" di Wilder e \"La bisbetica domata\" di Shakespeare fino a \"Sofonisba\" di Trissino (1950), presentato al Teatro Olimpico di Vicenza nel ciclo degli spettacoli classici. Negli anni successivi riesce ad affrancarsi dai ruoli modesti, divenendo primo attore al Duse di Genova, e partecipando per due stagioni agli spettacoli del Teatro Nazionale diretto da Guido Salvini.\nNel 1945 con il conte Giacomo Giannuzzi Savelli \u00e8 tra i fondatori della Cooperativa di doppiaggio O.D.I., con studi in via Vicenza 5 a Roma, in cui lavorer\u00e0 anche come direttore di doppiaggio, svolgendo un lavoro alternativo alla C.D.C.. Lavoreranno nell'impresa vari attori assidui nella prosa radiofonica Rai come Arnoldo Fo\u00e0, Ubaldo Lay, Vittorio Sanipoli, Paolo Ferrari, Anna Miserocchi, Gemma Griarotti e Adriana Parrella.\nNella stagione 1952-53 viene scritturato nella Compagnia del Teatro d'Arte Italiano dove incontra Vittorio Gassman per importanti spettacoli come lo shakespeariano \"Amleto\" e il \"Tieste\" di Seneca, poi ha positive esperienze recitando a fianco della Brignone e di Gianni Santuccio, di Benassi e della Adani, quindi con la Vitti e Sbragia, fino alla stagione 1958-59 in cui riesce ad ottenere il nome in ditta con la costituzione della compagine D'Angelo-Zoppelli-Giovampietro. Nella stagione 1963-1964 ottiene probabilmente il successo pi\u00f9 significativo della sua carriera ne \"Il diavolo e il buon Dio\" di Sartre allo Stabile di Genova, per la regia di Squarzina. Nel cinema ha una carriera piuttosto discontinua, ottenendo talvolta ruoli importanti, e in altri casi cos\u00ec insignificanti da non poter essere neanche classificati come di carattere o di fianco. \u00c8 uno dei tanti ottimi attori italiani che non ha mai ottenuto un ruolo di primissimo piano.\nLa nascente televisione lo utilizza molto meglio affidandogli ruoli corposi e significativi soprattutto in sceneggiati di grande impatto popolare come \"Jane Eyre\" da Charlotte Bront\u00eb diretto da Majano (1957), \"Le avventure di Nicola Nickleby\" da Dickens diretto da D'Anza (1958), \"Canne al vento\" della Deledda diretto da Mario Landi (1958), regista che gli affida ruoli da protagonista nella riduzione televisiva de \"I drammi marini\" di Eugene O'Neill (1962), \"La luna dei Caraibi\", \"Zona di guerra\", \"Lungo viaggio di ritorno\". Nel 1963 \u00e8 la voce narrante in \"Delitto e castigo\", di Anton Giulio Majano. Guglielmo Morandi gli affida ruoli da protagonista assoluto nell'originale di Romildo Craveri \"L'esca\" (1958) e nello sceneggiato \"Il vicario di Wakefield\" (1959), cui fa seguito per la regia di Carlo Lodovici e sempre da protagonista il trittico in tre episodi de \"I grandi processi della storia\": \"Processo a Luigi XVI\", \"Processo a Maria Antonietta\" e \"Processo a Danton\" (1962); poi prende parte ad un altro sceneggiato diretto da Silverio Blasi e scritto da Giorgio Prosperi, \"Vita di Michelangelo\" (1964).\nNel 1967 \u00e8 fra gli interpreti de \"Il Novelliere\" negli episodi \"Serata con Cesare Pavese\" e \"Serata con Somerset Maugham\" diretti da Daniele D'Anza. Interpreta anche parecchie commedie ridotte per il piccolo schermo, come \"Tra vestiti che ballano\" di Rosso di San Secondo per la regia di Claudio Fino (1955), \"Il cavaliere senza armatura\" di Calvino diretto da Morandi, \"Capitano dopo Dio\" di Jan de Hartog per la regia di Mario Landi (1960), il pirandelliano \"Enrico IV\" per la regia di Sandro Bolchi (1961), \"Il capanno degli attrezzi\" di Graham Greene anche questo diretto da Bolchi (1963), \"Il piccolo Eyolf\" di Ibsen diretto da Silverio Blasi (1965) e l'originale di Andrea Barbato \"Sfida per Cuba\" diretto da Piero Schivazappa (1967).\nNel 1946 si \u00e8 sposato con Wanda Mori, sorella del collega Renato, dalla quale ha avuto due figlie, Miriam e Cristina. Verso la fine della sua carriera cinematografica \u00e8 apparso in un western all'italiana con lo pseudonimo \"Charles of Angel\". Muore il 9 giugno 1973, all'et\u00e0 di 54 anni, dopo 25 giorni di ricovero nella clinica chirurgica dell'ospedale Sant'Orsola di Bologna, dove era stato sottoposto ad intervento chirurgico allo stomaco."}
{"id": "1399110", "revid": "76430", "url": "https://it.wikipedia.org/wiki?curid=1399110", "title": "La vanit\u00e0 delusa, ossia Il mercato di Malmantide", "text": ""}
{"id": "1399117", "revid": "287204", "url": "https://it.wikipedia.org/wiki?curid=1399117", "title": "Skiantologia Vol.1", "text": "Skiantologia Vol.1 \u00e8 una compilation del gruppo rock demenziale italiano Skiantos, pubblicata nel 1996.\nDescrizione.\nIl disco raccoglie 18 brani del gruppo, riarrangiati per l'occasione . L'obiettivo \u00e8 quello di pubblicare brani che altrimenti sarebbero irreperibili nella versione originale, dato che molti album del gruppo non vengono pi\u00f9 stampati da anni (lacuna in parte colmata successivamente con le ristampe su CD uscite nel 2003)."}
{"id": "1399123", "revid": "110157", "url": "https://it.wikipedia.org/wiki?curid=1399123", "title": "St\u0103uceni (Boto\u0219ani)", "text": "St\u0103uceni \u00e8 un comune della Romania di 3.431 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 4 villaggi: Sili\u0219tea, St\u0103uceni, Tocileni, Victoria."}
{"id": "1399125", "revid": "254059", "url": "https://it.wikipedia.org/wiki?curid=1399125", "title": "Biois", "text": "Il Biois \u00e8 un torrente dell'Agordino, principale corso d'acqua della Valle del Biois.\nSi origina in Trentino da tre rami, l'uno presso la Cima di Costabella, gli altri sul Sasso di Valfredda, sopra il Passo San Pellegrino, e segna il confine fra i comuni di Moena e Soraga. Entrato in provincia di Belluno, attraversa i comuni di Falcade, Canale d'Agordo (all'altezza del quale riceve da destra il torrente Liera), Vallada Agordina e Cencenighe Agordino, dove si immette nel Cordevole appena a monte del Lago del Ghirlo (artificiale).\n\u00c8 per ampiezza del bacino idrografico (134,9\u00a0km2) il principale affluente del Cordevole."}
{"id": "1399132", "revid": "599013", "url": "https://it.wikipedia.org/wiki?curid=1399132", "title": "St\u0103uceni", "text": "Il toponimo St\u0103uceni pu\u00f2 riferirsi a diverse localit\u00e0:"}
{"id": "1399133", "revid": "287204", "url": "https://it.wikipedia.org/wiki?curid=1399133", "title": "Stauceni", "text": ""}
{"id": "1399142", "revid": "1305772", "url": "https://it.wikipedia.org/wiki?curid=1399142", "title": "Suhar\u0103u", "text": "Suhar\u0103u \u00e8 un comune della Romania di 5.239 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 6 villaggi: Izvoare, Li\u0219na, Oroftiana, Plevna, Sm\u00e2rdan, Suhar\u0103u."}
{"id": "1399155", "revid": "228587", "url": "https://it.wikipedia.org/wiki?curid=1399155", "title": "Michail Borisovi\u010d Piotrovskij", "text": "Attualmente ricopre il ruolo di direttore del Museo dell'Ermitage di San Pietroburgo.\nCarriera.\nSpecializzatosi in lingue arabe all'Universit\u00e0 di Leningrado, concluse il dottorato nel 1967 e poi fece l'interprete in Yemen e prese parte a una spedizione archeologica in Caucaso."}
{"id": "1399156", "revid": "287204", "url": "https://it.wikipedia.org/wiki?curid=1399156", "title": "Manne Siegbahn", "text": "Ottenne la laurea in fisica all'Universit\u00e0 di Lund nel 1911, con una tesi intitolata \"Magnetische Feldmessungen\" (misurazione magnetica del terreno). Sostitu\u00ec il professor Janne Rydberg quando la salute di quest'ultimo divenne precaria, subentrando a pieno titolo nel 1920; nel 1922 lasci\u00f2 questa carica per una cattedra all'Universit\u00e0 di Uppsala.\nNel 1937, Siegbahn ottenne la carica di Direttore del Dipartimento di Fisica dell'Istituto Nobel dell'Accademia Reale Svedese delle Scienze. Nel 1988 questo venne rinominato Manne Siegbahn Institute (MSI). I gruppi di ricerca dell'istituto da allora sono stati riorganizzati, ma il suo nome vive ancora nel Manne Siegbahn Laboratory sito nell'Universit\u00e0 di Stoccolma.\nSpettroscopia a raggi X.\nManne Siegbahn cominci\u00f2 i suoi studi sulla spettroscopia a raggi X nel 1914. Inizialmente utilizz\u00f2 lo stesso tipo di spettrometro che aveva usato Henry Moseley per trovare la relazione fra la lunghezza d'onda di alcuni elementi e la loro posizione nella tavola periodica. Poco tempo dopo svilupp\u00f2 un apparecchio migliorato che gli permise di ottenere misure molto accurate delle lunghezze d'onda dei raggi X emessi da atomi di elementi diversi. Pot\u00e9 anche accorgersi che molte delle linee spettrali scoperte da Moseley in realt\u00e0 consistevano di pi\u00f9 componenti; attraverso lo studio di questi, Siegbahn raggiunse una comprensione quasi totale della configurazione elettronica. Stabil\u00ec una convenzione per attribuire un nome alle varie linee spettrali caratteristiche di un elemento nella spettroscopia a raggi X, la notazione Siegbahn. Le sue misure di precisione aprirono la strada a molti progressi nella teoria dei quanti e nella fisica atomica.\nOnorificenze e riconoscimenti.\nSiegbahn fu insignito del Premio Nobel per la Fisica nel 1924. Vinse la Medaglia Hughes nel 1934 e la Medaglia Rumford nel 1940. Nel 1944 brevett\u00f2 la pompa di Siegbahn. Venne nominato Membro straniero della Royal Society nel 1954.\nVita privata.\nFiglio di Georg Siegbahn e sua moglie, Emma Zetterberg, spos\u00f2 Karin H\u00f6gbom nel 1914, dalla quale ebbe due figli: Bo Siegbahn (nato nel 1915, diplomatico) e Kai Siegbahn (nato nel 1918, anche lui fisico e Premio Nobel nel 1981)."}
{"id": "1399160", "revid": "287204", "url": "https://it.wikipedia.org/wiki?curid=1399160", "title": "Suharau", "text": ""}
{"id": "1399166", "revid": "78273", "url": "https://it.wikipedia.org/wiki?curid=1399166", "title": "Raf Riefoli", "text": ""}
{"id": "1399168", "revid": "298055", "url": "https://it.wikipedia.org/wiki?curid=1399168", "title": "A Collection of Great Dance Songs", "text": "A Collection of Great Dance Songs \u00e8 una compilation dei Pink Floyd pubblicata nel 1981 dalla Harvest/EMI in Europa (e, successivamente in Giappone) e dalla Columbia/Sony nel resto del mondo. L'album fu certificato con un disco d'oro nel 1982 e poi di platino nel 1989.\nDisco.\nAlcune delle tracce sono differenti dalla versione originale: \"Shine On You Crazy Diamond\" e \"Another Brick in the Wall\" sono remixate mentre \"Money\" fu registrata nuovamente, in quanto la Capitol Records non concesse i diritti alla Columbia Records di usarla negli USA; la traccia fu registrata interamente da David Gilmour, che suon\u00f2 da solo e poi sovraincise tutte le parti vocali, alla chitarra, al basso, alle tastiere e alla batteria, mentre Dick Parry registr\u00f2 il suo assolo di sassofono simile alla versione originale.\nCopertina.\nLa copertina fu realizzata dalla Hipgnosis e raffigura due ballerini ancorati a terra da una serie di cavi. La foto \u00e8 stata scattata nel villaggio di Dungeness, nella contea di Kent, in Inghilterra.\nFormazione.\nGruppo\nAltri musicisti"}
{"id": "1399175", "revid": "767487", "url": "https://it.wikipedia.org/wiki?curid=1399175", "title": "Suli\u021ba", "text": "Suli\u021ba \u00e8 un comune della Romania di 3.183 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Cheli\u0219, Drac\u0219ani, Suli\u021ba.\nNel 2004 si sono staccati da Suli\u021ba i villaggi di Bl\u00e2nde\u0219ti, Cerchejeni e \u0218old\u0103ne\u0219ti, andati a formare il comune di Bl\u00e2nde\u0219ti."}
{"id": "1399191", "revid": "113127495", "url": "https://it.wikipedia.org/wiki?curid=1399191", "title": "Ciau Masino", "text": "Ciau Masino \u00e8 un ciclo di racconti e poesie dello scrittore italiano Cesare Pavese scritto tra il settembre del 1931 e il febbraio del 1932 che, rimasto per lungo tempo inedito, venne pubblicato per la prima volta nel 1968 da Einaudi nel volume dei \"Racconti\".\nL'opera si articola in brevi racconti divisi, due alla volta, da una poesia che serve ad intercalare e a dare la scansione del racconto. I protagonisti delle parti narrate sono il giovane giornalista Masino e l'operaio Masin.\nTrama.\nMasino, che frequenta Torino assiduamente, conosce uno strano tipo di musicista al bar (\"Il Blues delle Cicche\"), fa una gita in barca con alcuni amici sul fiume Po (\"L'acqua del Po\"), va spesso al cinematografo e ha modo di conoscere e frequentare i luoghi periferici della citt\u00e0 e ad assistere alle retate fatte dalla polizia (\"Arcadia\"), conosce una donna e intreccia una avventura sentimentale (\"Masino padre\"), con l'amico Hoffmann, che gli parla delle esperienze della vita, va in collina (\"Hoffman\") e fa un'altra gita sul Po, ma l'amico cade in acqua ed egli si spaventa perch\u00e9 lo crede morto (\"Religiosamente\"), parte poi per l'America e a questo punto hanno termine le sue esperienze giovanili (\"Mare\").\nMasino invece, che \u00e8 stato appena congedato, subisce subito delle esperienze negative: trova lavoro in uno studio ma si trova male, diventa poi collaudatore di automobili e investe un uomo ubriaco uccidendolo (\"Congedato\"), decide quindi di abbandonare Torino e si reca a Santo Stefano Belbo (\"La Langa\"), trascorre il tempo girovagando per le colline e diventa servitore di una famiglia benestante (\"La zoppa\"), ritorna in seguito a Torino dove conosce una ballerina della quale si innamora (\"Ospedale\"), la sposa ma lei lo tradisce (\"I cantastorie\"), fa ritorno nelle Langhe (\"Masin della chitarra\") dove viene arrestato e messo in carcere per aver ucciso la moglie (\"Carogne\").\nAnalisi dell'opera.\nIn \"Ciau Masino\" sono presenti numerosi richiami autobiografici, come la presenza di Santo Stefano Belbo, delle Langhe, del Po, delle colline di Torino e del mito americano e appaiono, in forma ancora provvisoria, tutti quei temi che verranno approfonditi nella successiva produzione. I protagonisti, Masino nella figura dell'intellettuale e Masin, l'operaio incapace di mettere radici in uno specifico ambiente sociale, rappresentano i due aspetti della personalit\u00e0 di Pavese: il piacere dell'evasione e la tendenza a chiudersi in se stesso.\nL'opera pu\u00f2 considerarsi sperimentale non solo per la sua struttura particolare di alternanza tra narrativa e poesia ma anche per l'utilizzo del dialetto. Pavese infatti tenta in questa sua prima opera giovanile di riprodurre la parlata dei personaggi senza per\u00f2 intaccare il linguaggio della narrazione ma applicandolo solamente nelle parti dialogate."}
{"id": "1399195", "revid": "1543377", "url": "https://it.wikipedia.org/wiki?curid=1399195", "title": "Gioia Marzocca", "text": ""}
{"id": "1399196", "revid": "767487", "url": "https://it.wikipedia.org/wiki?curid=1399196", "title": "The Cribs", "text": "The Cribs sono un gruppo alternative rock inglese di Wakefield, West Yorkshire, formato dai gemelli Gary e Ryan Jarman assieme al fratello pi\u00f9 giovane Ross Jarman.\nStoria.\nLa band, scoperta dalla \"Wichita Records\", debutta nel mercato discografico con un album omonimo, \"The Cribs,\" nel 2004. Il sound lo-fi del loro lavoro li accosta immediatamente a gruppi come The Strokes e Mando Diao. Poi, nel 2005, \u00e8 la volta di \"The New Fellas\", disco che permette al gruppo di partecipare a numerosi Festival, accanto a Kaiser Chiefs e Max\u00efmo Park e di aprire alcuni concerti dei Death Cab for Cutie.\nNel 2007 la band registra il terzo album, \"Men's Needs, Women's Needs, Whatever\", a Vancouver (Canada), con la supervisione di Alex Kapranos, cantante dei Franz Ferdinand come produttore. L'album, uscito il 21 maggio, \u00e8 stato preceduto dal singolo di successo \"Men's Needs\". Dal 2008, Johnny Marr, storico chitarrista degli Smiths, entra a far parte della band per la registrazione dell'album successivo. Quest'ultimo esce nel settembre del 2009 col titolo \"Ignore The Ignorant\", anticipato dal singolo \"Cheat on Me\". Tre anni dopo, successivamente anche all'uscita dal gruppo di Johnny Marr, esce \"\"In The Belly Of The Brazen Bull\",\" anticipato dal singolo \"Chi-Town\" e ultimo disco per la \"Wichita\". Dopo \"Payola\", raccolta di singoli e b-sides, nel 2015 infatti i Cribs giungono al nuovo album \"For All My Sisters\" via \"Sonic Blew\" e \"Sony RED UK\", il tutto anticipato dal singolo \"Burning For No One\"."}
{"id": "1399206", "revid": "767487", "url": "https://it.wikipedia.org/wiki?curid=1399206", "title": "Marco Bonino", "text": "Biografia.\nCantante, autore e polistrumentista, inizia la sua carriera professionistica nei primi anni '70 con la band progressive torinese OFF dove confluiscono gi\u00e0 affermati musicisti quali Marco Astarita, Angelo Girardi (Procession) e Mauro Di Toro (Trifase).\nDel 1977 \u00e8 l'incontro, durante un suo Tour in Italia, con il bluesman inglese Paul Kelly: nasce la Paul Kelly Band, e il loro album di esordio (\u201cCounting Chickens\u201d, pubblicato dalla Mu Records) \u00e8 un successo, ma lo \u00e8 soprattutto la beatlesiana \u201cBe true Annie\u201d, canzone composta e cantata da Marco, vero hit nelle radio private di tutta Italia; Renzo Arbore, lo inserisce sul Corriere della Sera tra i dieci migliori dischi di blues del mese.\nNel 1980 entra per un breve periodo nel gruppo Venegoni &amp; Co, partecipando alle registrazioni dell'album Sarabanda.\nLa vera passione di Marco rimane il Beat anglosassone, quello dei Beatles in particolare, ed \u00e8 cos\u00ec che in lingua inglese incide nel 1981 il suo primo album come solista, \u201d\"Help me to hear\"\u201d (pubblicato dalla Mama Barley Records), accompagnato da alcuni dei pi\u00f9 noti musicisti pop internazionali (Nancy Bromberg, Happy Traum, John James, Dick Fegy e \u201dSneaky\u201d Pete Kleinow, la leggendaria pedal steel guitar dei Byrds).\nAccompagna poi come \u201csupporter\u201d, in una lunga serie di concerti, artisti quali John Martyn, David Bromberg, Bruce Cockburn, Mike Bloomfield, i Chieftains e Joe Jackson.\nScrive anche numerose canzoni per artisti del panorama musicale italiano quali Mal dei Primitives, i Camaleonti, Wilma Goich, Dino, Donatella Rettore, Jo Chiarello e i Nuovi Angeli, a volte in coppia con Valerio Liboni (come \"Lei no\", \"L'ultimo metr\u00f2\", \"Ma io vi mollo e vado al mare\" e \"Stai con me\", tutte per la Chiarello).\nCollabora poi, dal 1981 al 1983 sia in studio che nei concerti, con gli Stadio, Ron (nell'album \"Guarda chi si vede\" e Lucio Dalla e proprio da questo incontro nasce il 2\u00ba album di Marco, \"Unknown Greatest Hits\" (pubblicato dalla Homberger Records) cantato per met\u00e0 in italiano (in cui, in alcuni brani, suonano gli Stadio).\nCon Ron e gli Stadio partecipa come seconda chitarra e cantante anche nel tour \"Tutti i cuori viaggianti\" e nell'album live omonimo anche se i credits del disco citeranno solo i componenti ufficiali degli Stadio omettendo inspiegabilmente Bonino e Claudio Golinelli.\nDal 1984 al 1989 entra come chitarrista nel gruppo beat I Nuovi Angeli con cui si esibisce in innumerevoli concerti in Italia e all'estero, fino a portare con il gruppo una sua canzone, \u201dBella questa storia\u201d, al Festival di Sanremo 1989.\nNel 1994 suona la chitarra nell'album Via con te di Mal; quattro anni dopo suoner\u00e0 nuovamente con l'artista inglese nell'album I grandi successi di Mal, con riarrangiamenti di vecchi successi.\nNel 1997 partecipa come chitarrista all'album I Ragazzi del Sole - Il meglio, in cui tre componenti del gruppo I Ragazzi del Sole reincidono alcuni loro successi riarrangiandoli (con altri brani inediti).\nAffiancato al lavoro di musicista quello di produttore discografico e autore di \u201cJingles\u201d pubblicitari,( \u201cFIAT Fiorino\u201d, \u201cZaino Seven\u201d ,\u201dSuzuki\u201d, \u201dFIAT Ducato\u201d, \u201dFabbri Editori\u201d, \u201cPiccolo Oreal\u201d, \u201dBlue Officina FIAT Lubrificanti\u201d e \u201cFerrero Tronky\u201d), Marco, con il suo nuovo gruppo, The Blaze (costituito da Dario Arianti alle chitarre, al sitar e alla voce, da Slep alle chitarre, da Enzo Zirilli alla batteria e da Bonino al basso, al dulcimer e alla voce), ottiene nel 1999 un inaspettato e clamoroso successo con il CD \u201cGreen grass\u201d (Acid Jazz Records) che entra nelle classifiche di vendita in Gran Bretagna.\nNel 2000 Marco ha scritto le musiche originali per il Musical \"Hello Habana\",prodotto a Cuba dalla Quick Incentive di Torino e dal Circuba, in replica ogni sera alla famosa \u201cCecilia\u201d di Havana.\nNell'estate del 2007 ha arrangiato e prodotto artisticamente l'ultimo lavoro del cantautore-rock torinese Enzo Maolucci, \u201dDe liberata mente\u201d, in cui ha anche suonato la chitarra e altri strumenti.\nCon la sua band Mark and The Dreamers continua a esibirsi dal vivo interpretando, oltre ai successi dei Beatles, anche i famosi evergreen del Pop americano degli anni '50 e '60.\nDal 2007 \u00e8 ritornato nei Nuovi Angeli, con i quali ha pubblicato il nuovo album Live nel 2008.\nNel 2013 scrive la musica (il testo \u00e8 di Enzo Maolucci) di \"Gaia\", canzone a tema ecologista incisa dal trio composto da Gian Pieretti, Donatello e Paki Canzi (il fondatore e cantante dei Nuovi Angeli). Cura inoltre gli arrangiamenti del nuovo album di Gian Pieretti, \"Cinquant'anni da poeta\", per cui compone anche alcune musiche.\nNel 2014 si riunisce a Canzi e Liboni per dare vita ad una reunion dei Nuovi Angeli.\nNel 2015 pubblica con i Nuovi Angeli \"Greatest Hits\", in cui \u00e8 anche voce solista nell'inedito \"Sei rimasta tu\". Sempre con la band, incide successivamente \"Tete \u00e0 Tete con i Nuovi Angeli (Al 50\u00ba anno)\" (2016), l'album finale della reunion.\nNel 2018 partecipa all'incisione dell'album \"Powerillusi &amp; Friends\" dei Powerillusi, suonando la chitarra in alcuni brani."}
{"id": "1399207", "revid": "1522738", "url": "https://it.wikipedia.org/wiki?curid=1399207", "title": "Indigo Plateau", "text": ""}
{"id": "1399217", "revid": "767487", "url": "https://it.wikipedia.org/wiki?curid=1399217", "title": "Pr\u0103je\u0219ti", "text": "Pr\u0103je\u0219ti \u00e8 un comune della Romania di 2.617 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dal solo abitato sede del comune, divenuto autonomo a seguito della Legge N. 67 del 23 marzo 2005 staccandosi dal comune di Traian."}
{"id": "1399220", "revid": "287204", "url": "https://it.wikipedia.org/wiki?curid=1399220", "title": "Prajesti", "text": ""}
{"id": "1399230", "revid": "767487", "url": "https://it.wikipedia.org/wiki?curid=1399230", "title": "Racova", "text": "Racova \u00e8 un comune della Romania di 3.466 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 4 villaggi: Gura V\u0103ii, H\u0103lmaciu, Ilie\u0219i, Racova."}
{"id": "1399234", "revid": "380654", "url": "https://it.wikipedia.org/wiki?curid=1399234", "title": "Sin City 2", "text": ""}
{"id": "1399244", "revid": "767487", "url": "https://it.wikipedia.org/wiki?curid=1399244", "title": "R\u0103c\u0103ciuni", "text": "R\u0103c\u0103ciuni \u00e8 un comune della Romania di 8.307 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 7 villaggi: Ciucani, Dumbr\u0103veni, Fundu R\u0103c\u0103ciuni, Gheorghe Doja, Gisteni, R\u0103c\u0103ciuni, R\u0103stoaca."}
{"id": "1399245", "revid": "287204", "url": "https://it.wikipedia.org/wiki?curid=1399245", "title": "Racaciuni", "text": ""}
{"id": "1399251", "revid": "767487", "url": "https://it.wikipedia.org/wiki?curid=1399251", "title": "Skydancer + Of Chaos and Eternal Night", "text": "Skydancer + Of Chaos and Eternal Night \u00e8 una ristampa dell'album Skydancer della band melodic death metal Dark Tranquillity, pubblicata pi\u00f9 volte a partire dal 1996. Contiene anche l'EP \"Of Chaos and Eternal Night\" uscito successivamente all'album."}
{"id": "1399258", "revid": "486946", "url": "https://it.wikipedia.org/wiki?curid=1399258", "title": "Casato degli Hannover", "text": ""}
{"id": "1399259", "revid": "6923", "url": "https://it.wikipedia.org/wiki?curid=1399259", "title": "Federico Tonetti", "text": ""}
{"id": "1399262", "revid": "125949048", "url": "https://it.wikipedia.org/wiki?curid=1399262", "title": "Luca Sandri", "text": "Biografia.\nAppartiene ai doppiatori italiani attivi negli studi di Milano. Il suo doppiaggio interessa principalmente cartoni animati e videogame. Come attore, i ruoli che lo hanno reso noto al pubblico sono stati quelli di Gianfilippo Sandri, nella sitcom \"I cinque del quinto piano\", andata in onda su Canale 5 nell'autunno-inverno 1987-1988 e dello psicologo dott. Nuvoletti nella sitcom \"Nonno Felice\" nel 1992. \u00c8 inoltre la voce dei programmi condotti dal critico gastronomico Andrew Zimmern e, dal 2018, conduce alcune rubriche della trasmissione \"Dalla parte degli animali\", dando la voce all'avatar animato del cane Lucky.\n\u00c8 il figlio adottivo dello scrittore Umberto Simonetta.\nDal 2012 al 2014 \u00e8 stato lo speaker ufficiale del canale Boomerang e dal 2017 al 2022 del canale Spike."}
{"id": "1399277", "revid": "767487", "url": "https://it.wikipedia.org/wiki?curid=1399277", "title": "R\u0103chitoasa", "text": "R\u0103chitoasa \u00e8 un comune della Romania di 4.960 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 15 villaggi: Barcana, Buc\u0219a, Buda, Burdusaci, D\u0103n\u0103ila, Dumbrava, Farcasa, Fund\u0103tura, H\u0103ghiac, Magazia, Movili\u021ba, Opri\u0219e\u0219ti, Putini, R\u0103chitoasa, Tochilea."}
{"id": "1399278", "revid": "117271", "url": "https://it.wikipedia.org/wiki?curid=1399278", "title": "Agaricus opuntiae", "text": ""}
{"id": "1399279", "revid": "117271", "url": "https://it.wikipedia.org/wiki?curid=1399279", "title": "Agaricus ostreatus", "text": ""}
{"id": "1399280", "revid": "287204", "url": "https://it.wikipedia.org/wiki?curid=1399280", "title": "Rachitoasa", "text": ""}
{"id": "1399281", "revid": "117271", "url": "https://it.wikipedia.org/wiki?curid=1399281", "title": "Agaricus revolutus", "text": ""}
{"id": "1399283", "revid": "117271", "url": "https://it.wikipedia.org/wiki?curid=1399283", "title": "Agaricus salignus", "text": ""}
{"id": "1399285", "revid": "117271", "url": "https://it.wikipedia.org/wiki?curid=1399285", "title": "Crepidopus ostreatus", "text": ""}
{"id": "1399286", "revid": "117271", "url": "https://it.wikipedia.org/wiki?curid=1399286", "title": "Dendrosarcus ostreatus", "text": ""}
{"id": "1399287", "revid": "117271", "url": "https://it.wikipedia.org/wiki?curid=1399287", "title": "Panellus opuntiae", "text": ""}
{"id": "1399288", "revid": "117271", "url": "https://it.wikipedia.org/wiki?curid=1399288", "title": "Pleurotus opuntiae", "text": ""}
{"id": "1399289", "revid": "117271", "url": "https://it.wikipedia.org/wiki?curid=1399289", "title": "Pleurotus pulmonarius", "text": ""}
{"id": "1399291", "revid": "117271", "url": "https://it.wikipedia.org/wiki?curid=1399291", "title": "Pleurotus revolutus", "text": ""}
{"id": "1399292", "revid": "117271", "url": "https://it.wikipedia.org/wiki?curid=1399292", "title": "Pleurotus salignus", "text": ""}
{"id": "1399296", "revid": "1428919", "url": "https://it.wikipedia.org/wiki?curid=1399296", "title": "Topolino d'Oro", "text": "Il Topolino d'oro (chiamato anche Topolone d'oro) \u00e8 un premio assegnato ad artisti ed operatori Disney ogni anno. \u00c8 organizzato dalla Walt Disney Italia e le statuette vengono consegnate durante il \"Meeting dei Collaboratori Disney\". Nel 2006 e nel 2007 \u00e8 stato dedicato a Vincenzo Busiello.\nAlbo d'oro.\n1994\n\"Miglior sceneggiatore\" = Giorgio Pezzin\n1996\n\"Miglior Disegnatore\" = Corrado Mastantuono\n\"Miglior Sceneggiatore\" = Alessandro Sisti\n\"Premio alla carriera\" = Luciano Gatto\n1997\n\"Miglior sceneggiatore\" = Silvia Ziche\n\"Miglior Disegnatore\" = Claudio Sciarrone\n\"Premio alla carriera\" = Massimo De Vita\n1998\n\"Miglior Storia\" = Paolo Mottura\n\"Migliore colorazione in ambito Disney\" = Silvano Scolari\n1999\n\"Miglior Storia\" = Alessandro Barbucci\n\"Miglior Sceneggiatore\" = Francesco Artibani\n\"Premio alla carriera\" = Marco Rota\n2002\n\"Miglior Sceneggiatore\" = Francesco Artibani\n2003\n\"Miglior Copertina\" = Lorenzo Pastrovicchio\n2004\n\"Miglior Agente\" = Claudio Montibeller (agente Franco Panini Scuola)\n2005\n\"Miglior Sceneggiatore\" = Enrico Faccini\n\"Migliore Disegnatore\" = Andrea Ferraris\n\"Migliore opera sezione Disney Libri\" = Gianluca Panniello e Greta Crippa\n\"Premio alla Carriera\" = Maria Luisa Uggetti"}
{"id": "1399300", "revid": "767487", "url": "https://it.wikipedia.org/wiki?curid=1399300", "title": "Ro\u0219iori (Bac\u0103u)", "text": "Ro\u015fiori \u00e8 un comune della Romania di 2.284 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 6 villaggi: Negu\u0219eni, Misih\u0103ne\u0219ti, Ro\u0219iori, Poieni, Valea Mare, Valea Mic\u0103."}
{"id": "1399306", "revid": "29244", "url": "https://it.wikipedia.org/wiki?curid=1399306", "title": "Nictofobia", "text": ""}
{"id": "1399310", "revid": "9", "url": "https://it.wikipedia.org/wiki?curid=1399310", "title": "Analisi Tecnica", "text": ""}
{"id": "1399311", "revid": "287204", "url": "https://it.wikipedia.org/wiki?curid=1399311", "title": "Progetto Manuzio", "text": ""}
{"id": "1399314", "revid": "183694", "url": "https://it.wikipedia.org/wiki?curid=1399314", "title": "Johannes Rydberg", "text": "\u00c8 noto per la formula che porta il suo nome, che descrive la lunghezza d'onda delle righe nello spettro dell'atomo di idrogeno e negli atomi idrogenoidi.\nBiografia.\nLaureatosi in matematica presso l'Universit\u00e0 di Lund nel 1879, vi percorse tutta la carriera accademica; fu professore straordinario di fisica nel 1901 e nominato ordinario della cattedra di fisica nel 1909.\nDi particolare importanza sono gli studi sugli spettri da lui condotti per stabilire una relazione tra le frequenze ( o, reciprocamente, fra le lunghezze d'onda) corrispondenti alle righe di ciascuna serie spettrale, in modo da individuare con buona approssimazione la posizione di ciascuna riga di ogni serie.\nLa formula che stabilisce questa relazione costituisce un'importante estensione della formula ottenuta da Johann Jakob Balmer per il caso pi\u00f9 semplice delle righe dello spettro visibile dell'idrogeno atomico.\nNella formula di Rydberg figura una costante, detta costante di Rydberg, il cui valore, determinato empiricamente, fu spiegato e analizzato teoricamente da Niels Bohr in base ai postulati quantistici da lui introdotti.\nGli \u00e8 stato intitolato l'asteroide 10506 Rydberg."}
{"id": "1399318", "revid": "167080", "url": "https://it.wikipedia.org/wiki?curid=1399318", "title": "Liber liber", "text": ""}
{"id": "1399320", "revid": "767487", "url": "https://it.wikipedia.org/wiki?curid=1399320", "title": "Sascut", "text": "Sascut \u00e8 un comune della Romania di 10.241 abitanti, ubicato nel distretto di Bac\u0103u, nella regione storica della Moldavia.\nIl comune \u00e8 formato dall'unione di 6 villaggi: Bere\u0219ti, Con\u021be\u0219ti, P\u00e2nce\u0219ti, Sascut Sat, Sascut T\u00e2rg, Schineni."}
{"id": "1399322", "revid": "167080", "url": "https://it.wikipedia.org/wiki?curid=1399322", "title": "Liberliber", "text": ""}
{"id": "1399327", "revid": "439868", "url": "https://it.wikipedia.org/wiki?curid=1399327", "title": "Montevaccino", "text": "Montevaccino \u00e8 una frazione del comune di Trento.\nAssieme a Cognola, Martignano, Moi\u00e0, San Don\u00e0 di Cognola, San Vito di Cognola, Tavernaro e Villamontagna forma la circoscrizione amministrativa numero 6 di Argentario di Trento.\nGeografia.\nSorge a 715 m s.l.m., al termine della strada provinciale 131 \"del Vino\" (si tratta del secondo tronco della Provinciale, con gli altri suoi due tronchi che si trovano rispettivamente in val di Cembra e in altri sobborghi della citt\u00e0 di Trento, tra Cognola e Villazzano), a 8,5\u00a0km dal capoluogo, sulle pendici del monte Calisio.\nStoria.\nMontevaccino \u00e8 un insediamento le cui origini si perdono agli inizi del primo millennio, quando le miniere d'argento del Calisio, detto infatti anche Argentario, erano gi\u00e0 note e sfruttate. Fino alla fine degli anni sessanta il paese \u00e8 rimasto collegato al resto del mondo solo da una strada non asfaltata e non illuminata, che ha favorito il perdurare del suo isolamento e il contenimento della popolazione poco sopra i cento abitanti. In quegli anni, il piccolo cimitero ospitava i cognomi di solo quattro famiglie. Ultimamente il miglioramento delle infrastrutture e lo sviluppo edilizio ne hanno modificato sostanzialmente la natura, facendone un quartiere residenziale di Trento che ha mantenuto il fascino delle origini soltanto nei suoi due nuclei abitativi storici, Montevaccino di Sopra e Montevaccino di Sotto dove \u00e8 posta anche la villa merlata attualmente disabitata e di propriet\u00e0 di una nobile famiglia italiana, con la chiesa parrocchiale, intitolata a San Leonardo ed edificata nel 1600, posta tra la parte superiore e quella bassa del paese.\nDal paese partono numerose escursioni attraverso il Calisio e altre zone, e si tratta di un centro che si \u00e8 sempre distinto per la vivacit\u00e0 del proprio associazionismo, giovanile e non solo, con la tradizionale festa di paese che si celebra la seconda domenica di settembre di ogni anno.\nSport.\nIn paese \u00e8 presente, tra le numerose varie associazioni, anche una societ\u00e0 sportiva, l'Unione Sportiva Dilettantistica Montevaccino, fondata nel 2001 e militante dalla stagione 2008/2009 nel campionato provinciale trentino FIGC di Seconda Categoria. I colori sociali sono il giallo e il blu."}
{"id": "1399333", "revid": "363629", "url": "https://it.wikipedia.org/wiki?curid=1399333", "title": "Obiettivi Canon EF 70-200mm", "text": "L'obiettivo EF 70-200mm \u00e8 un teleobiettivo zoom prodotto da Canon. L'obiettivo ha un attacco EF ed \u00e8 quindi compatibile con macchine fotografiche reflex della serie EOS.\nL'obiettivo \u00e8 prodotto in quattro diverse versioni. Tutte e quattro hanno una massima apertura del diaframma costante su tutta la lunghezza focale e tutti e quattro sono obiettivi di serie L.\nTutte e quattro le lenti hanno un'eccellente reputazione in quanto forniscono un'ottima qualit\u00e0 ottica paragonabile a quella degli obiettivi fissi, per\u00f2 a tutte le lunghezze focali presenti nell'estensione dello zoom. La versione f/4 non IS \u00e8 la pi\u00f9 economica degli obiettivi serie L che Canon produce ed \u00e8 assai popolare fra fotografi di paesaggi e gli hobbisti, i quali possono cos\u00ec permettersi la qualit\u00e0 di questa categoria senza spendere troppi soldi; mentre le versioni f/2,8 (sia stabilizzata che non) \u00e8 preferita dai fotografi di ritratti e di particolari eventi, nonch\u00e9 dai foto-giornalisti. Gli obiettivi equipaggiati con lo stabilizzatore utilizzano diaframmi circolari laminati che mantengono un'apertura quasi circolare quando vengono fermati fino a due stop. Inoltre sono tropicalizzati, ossia sigillati con apposite guarnizioni in modo impedire l'infiltrazione di polvere e acqua."}
{"id": "1399337", "revid": "125684046", "url": "https://it.wikipedia.org/wiki?curid=1399337", "title": "TV Asahi", "text": ", anche conosciuta precedentemente come Nihon Educational Television (NET e NET TV), EX e , \u00e8 un network tv giapponese con sede a Roppongi, a Tokyo, in Giappone. Le sue reti affiliate sono riunite sotto il network All-Nippon News Network. \u00c8 possibile visionare il canale televisivo in streaming con KeyHoleTV. Il canale contiene non solo anime originali ma anche delle serie animate straniere doppiate in giapponese, in originale e sottotitolate."}
{"id": "1399342", "revid": "22229", "url": "https://it.wikipedia.org/wiki?curid=1399342", "title": "Internazionale lettrista", "text": ""}
{"id": "1399346", "revid": "186283", "url": "https://it.wikipedia.org/wiki?curid=1399346", "title": "Tele-Asa", "text": ""}
{"id": "1399352", "revid": "292162", "url": "https://it.wikipedia.org/wiki?curid=1399352", "title": "Caccamo", "text": "Caccamo (\"C\u00e0ccamu\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nIl paese fa parte dell'Unione dei Comuni della Bassa Valle del fiume Torto.\nIl centro abitato del Comune di Caccamo \u00e8 collocato a circa 521 metri sul livello del mare, ai piedi del Monte San Calogero. Si trova nel tratto inferiore della ex valle del fiume San Leonardo, oggi lago di Rosamarina, che costituisce, con circa 100 milioni di metri cubi di acqua, la principale risorsa idrica del palermitano.\n\u00c8 compreso fra la riserva naturale orientata del Monte San Calogero a est, la riserva naturale orientata Pizzo Cane, Pizzo Trigna e Grotta Mazzamuto ad Ovest e di fronte al Mar Tirreno.\nCaccamo si trova a circa 10\u00a0km dal mare del golfo di Termini Imerese e a circa 45\u00a0km dal capoluogo di Regione, Palermo.\nIl suo territorio, davvero esteso, comprende circa 19.000 ettari, e fa s\u00ec che confini con altri quattordici comuni.\nStoria.\nLe origini.\nDiversi autorevoli studiosi hanno indagato e dibattuto sulle origini di Caccamo, senza per\u00f2 riuscire a dare una risposta certa e definitiva. Per di pi\u00f9 grandi difficolt\u00e0 ha presentato e tuttora rappresenta l\u2019interpretazione dell\u2019etimo toponomastico diventato per gli studiosi un vero rompicapo.\nAlcune interpretazioni vorrebbero il termine Caccamo derivante dal punico-cartaginese \"Caccabe\" (testa di cavallo, presente nello stemma), dal greco \"Kakkabe\" (pernice) o \"Kakabe\" (calderone), dal latino \"Cacabus\" (pentolone), dall'arabo \"Kakum\" (vaso, marmitta), dal siciliano \u201cCaccamu\u201d (albero di loto).\nPi\u00f9 la leggenda che la storia vuole che la citt\u00e0 sia stata fondata intorno al IV \u2013 V secolo a.c. ad opera dei Cartaginesi, questi ultimi a seguito della sconfitta subita nel 480 a.c. a Himera, quando un gruppo di essi, scampati al disastro, si rifugiarono verso l\u2019interno fondando una citt\u00e0 a cui diedero il nome di Caccabe. Lo storico Agostino Inveges chiama la citt\u00e0 la \"Cartagine di Sicilia\", e fonda la propria convinzione sull'opinione di Stefano Bizantino, storico greco vissuto nel V secolo d.c., secondo cui in Sicilia esistette un\u2019antica citt\u00e0 chiamata Cartagine.\nCerto la zona dovette essere abitata da tempi remoti come testimoniano le sepolture a forno dette \u201cgrotticelle\u201d sparse nel territorio circostante.\nVi \u00e8 anche un cenno nel menologio bizantino sul monaco basiliano Teoctisto, Superiore intorno all\u2019800 del monastero di S. Nicola de Nemore, ancora oggi esistente nei pressi di Caccamo, che lascia presupporre l\u2019esistenza di un centro abitato.\nDominazione araba.\nLa parte pi\u00f9 travagliata della storia di Caccamo \u00e8 il periodo della dominazione araba, in particolare nella fase finale della rivolta dei berberi girgentani che va dalla primavera del 939 al 940, quando alcune roccaforti berbere della parte interna della provincia di Palermo, della valle del Platani ed Agrigento si opposero ferocemente all\u2019esercito fatimide di Kalil.\nIn quel periodo la conformazione abitativa di Caccamo era completamente diversa, l\u2019abitato principale era Petterana, la cui decadenza nel XII\u00b0 secolo sarebbe coincisa con la crescita del Castello, la cui costruzione inizi\u00f2 proprio con la dominazione araba durante la quale il castello aveva la funzione di torre di avvistamento; e del Borgo di Caccamo.\nTale presenza viene sancita come \u201coppidum\u201d, dai documenti medievali sin del 1094. Lo stesso Idrisi, nel XII sec., accenna brevemente a questo abitato con il nome di \"Qaqabus\" che definisce \u201caffacciato sul fiume Waadi Sul-lah, largo e copiosissimo d\u2019acque in cui si pesca\u201d.\nVicino a Petterana, secondo lo stesso Idris, si trovava l\u2019abitato di \u201cAl-Abr.ga, distante solo due miglia da Petterana\u201d che in molti identificano nel sito di Pizzo Pipitono che con la sua posizione geografica controllava agevolmente la strada per Agrigento, la vecchia strada per Catania e la strada per Messina per le Montagne, oltre, alla strada per Termini Imerese.\nQuesti centri abitati furono trasformati nelle basi operative degli eserciti fatimidi che espugnarono nell\u2019anno 939 Caltavuturo e Sclafani e nel 940 espugnarono definitivamente la roccaforte di Platani che in molti identificano in Casteltermini.\nLa famiglia Bonello.\nNel 1094 la citt\u00e0 di Caccamo viene concessa in feudo a Goffredo de Sagejo, signore normanno venuto in Sicilia al seguito di Ruggero d'Altavilla. Alla sua famiglia il feudo rimane per circa mezzo secolo, prima di passare alla famiglia Bonello.\nDurante la dominazione della famiglia Bonello, viene sancita la presenza nella parte occidentale del territorio, come riportato in un Diploma del Vescovato di Patti - Lipari, la presenza di \"milites\" e proprietari terrieri greci o bizantini.\nIn questo periodo il castello venne ampliato e abbellito, tanto da essere scelto da Matteo Bonello e dai suoi compagni come rifugio dal Re Guglielmo I, infuriato con loro per le rivolte generate.\nIl castello si dimostr\u00f2 inespugnabile anche durante gli attacchi di Re Guglielmo I, ma alla fine con vari tranelli, quest'ultimo riesce ad arrestare Bonello nella 'Sala della Congiura' del castello, che da questo avvenimento prende il nome. Il Re rinchiude il Bonello in una cella sotterranea, dove accecato, muore pochi giorni dopo.\nIl castello cos\u00ec torn\u00f2 a essere possedimento reale fino alla morte di Guglielmo I, quando venne affidato al signore francese Giovanni Lavardino. A seguito di controversie con gli abitanti, per\u00f2, egli fu costretto dai cittadini ad abbandonare la citt\u00e0.\nIl periodo chiaramontano.\nCon il regno di Federico Chiaramonte inizia per Caccamo il periodo chiaramontano, uno dei pi\u00f9 importanti per la storia del paese. Sotto il loro dominio la citt\u00e0 godette di molte libert\u00e0, si arricch\u00ec di nuovi monumenti ed edifici, fu costruito il ponte sul fiume San Leonardo (oggi sommerso dalle acque del lago-diga Rosamarina) ed ampio sviluppo ebbe la sua economia. Dal punto di vista architettonico fu esempio dell'inconfondibile stile \u201cChiaramontano\u201d; il castello fu ampliato e fortificato con una cinta muraria. Furono erette le due torri che pi\u00f9 tardi, si pensa, vennero trasformate nelle torri campanarie del Duomo e della Chiesa dell'Annunziata, e la Torre di Pizzarrone o Byrsarone.\nNel 1302 il maniero resistette all\u2019assalto degli angioini, sbarcati nella vicina rada di Termini, intanto la signoria di Caccamo veniva elevata a Contea prendendo il nome di Chiaramonte.\nI beni dei Chiaramente, per\u00f2 vennero confiscati nel 1392 sotto il regno di Enrico Chiaramonte. Caccamo fu allora concessa dal Re Martino il Vecchio a Gueraldo Queralt ordinando che la Contea riprendesse l\u2019antico nome e cancellasse quello che avevano dato i precedenti signori. I caccamesi, per\u00f2, si ribellarono alla nomina del Queralt, assediarono nella rocca i catalani che vi si erano rifugiati e ne cacciarono e dispersero il presidio.\nIl periodo Prades-Henriquez-Cabrera.\nIn seguito a questo episodio Re Martino il Giovane dispose che la citt\u00e0 di Caccamo non sarebbe stata mai pi\u00f9 affidata ad alcun barone. Pochi mesi dopo, per\u00f2, venne nominato signore Otto Moncada. Contro costui, i caccamesi, ancora fedeli ad Enrico Chiaramonte, si ribellarono.\nQuesto costrinse il Re a mandare il suo congiunto Giacomo de Prades, che, dopo grandi sforzi per occupare la citt\u00e0, due anni dopo ne diventava il signore. A lui si devono un ulteriore ampliamento e abbellimento del Castello, la costruzione di fortificazioni particolarmente efficienti, al fine di prevenire eventuali nuove ribellioni dei sudditi, rendendo pi\u00f9 sicuro il sistema difensivo del castello, e la costruzione del grandioso monastero di San Francesco.\nA Giacomo Prades successe Giovanni Bernardo Cabrera, figlio del Gran Giustiziere del Regno. \nSotto il governo dei Prades-Cabrera, che soggiornarono quasi ininterrottamente nel castello, Caccamo conobbe un periodo di profonde trasformazioni economiche e sociali e furono definiti i confini territoriali con Termini Imerese, ponendo fine ad una secolare contesa.\nIn seguito alle nozze di donna Anna Cabrera con Federico Henriquez, ammiraglio di Castiglia, avvenute nel 1480 per volont\u00e0 di re Ferdinando il Cattolico, la contea di Caccamo pass\u00f2 alla famiglia Henriquez-Cabrera, sotto la cui signoria rimase fino al 1646. La citt\u00e0 conobbe il periodo di maggior splendore della sua storia, vennero erette nuove chiese, conventi, nacquero istituzioni di beneficenza, aumentarono gli abitanti e il castello venne ulteriormente ampliato. Seguirono cos\u00ec due secoli di illuminato governo, durante i quali non si verific\u00f2 alcuna rivolta, la citt\u00e0 si estese gradualmente assumendo un assetto urbanistico pi\u00f9 ordinato, ebbero notevole impulso le attivit\u00e0 produttive e fior\u00ec un raffinato artigianato di apprezzabile livello artistico.\nNel 1641, don Giovanni Alfonso Henriquez de Cabrera, signore di Caccamo e di Modica, grande Almirante di Castiglia, ricevette la nomina a vicer\u00e9 di Sicilia ed il 16 maggio dello stesso anno fece il suo ingresso ufficiale a Palermo. Il 12 novembre 1643 Caccamo fu dallo stesso elevata al rango di citt\u00e0, ripristinando il titolo di \"urbs generosissima\", attribuito alcuni secoli prima dall'imperatore Federico II, caduto poi in dimenticanza, conferendole anche tutti gli onori e privilegi concessi alle altre citt\u00e0 del Regno.\nIl periodo Amato.\nNel 1646 quando Filippo Amato Principe di Gal\u00e0ti succedette agli Henriquez Cabrera, la contea fu elevata alla dignit\u00e0 di Ducato. Ma questo riconosciuto prestigio coincise con un periodo infelice per la citt\u00e0 che fu soggetta alle ingiustizie del nuovo signore, tra queste la pi\u00f9 nota fu la distruzione delle leggi caccamesi contenute nel Libro Rosso, e molte nobili famiglie furono costrette ad allontanarsi dalla citt\u00e0.\nAlla morte di don Filippo (1653), gli succedette il figlio, don Antonio Amato, signore dotato di spirito liberale e generoso a cui si devono un restauro del castello e la Porta Antonia pi\u00f9 tardi demolita.\nLa famiglia De Spuches.\nEstintasi la famiglia Amato, nel 1813 la signoria di Caccamo pass\u00f2 alla famiglia De Spuches di cui si distinsero Don Giuseppe de Spuches marito della poetessa Giuseppina Turrisi Colonna per opera della quale il Castello divenne centro di cultura e di fasto.\nSuccessivamente Caccamo partecipa agli avvenimenti che determinarono la storia della Sicilia e dell\u2019Italia. I moti, le rivoluzioni, insurrezioni per la cacciata dei Borboni e la costruzione dell\u2019unit\u00e0 d'Italia.\nNel 1967, Antonio de Spuches cedette il Castello alla Regione in cambio di 40 milioni. Da qui in avanti Caccamo perse il suo fascino culturale e ebbero inizio i vari progetti per rendere il Castello una struttura culturale.\nMonumenti e luoghi d'interesse.\nArchitetture religiose.\nNella citt\u00e0 di Caccamo vi sono un gran numero di chiese, pari a 46, alcune usate, altre vendute come abitazioni, o altre distrutte.\nEccone alcune, importanti o per motivi storici, o religiosi, o culturali o architettonici:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 i cittadini stranieri residenti a Caccamo erano 118. La nazionalit\u00e0 maggiormente rappresentata era quella rumena con 24 residenti.\nEconomia.\nLe principali risorse economiche di Caccamo sono l'agricoltura e la zootecnica. I prodotti della terra sono cereali, mandorli, ulivi. Di notevole rilevanza sono le carni prodotte a Caccamo, i prodotti caseari, provenienti dagli allevamenti di bovini, caprini e ovini e l'olio extra vergine di oliva ottenuto principalmente dalla cultivar \"biancolilla\".\nTra le attivit\u00e0 pi\u00f9 tradizionali vi sono quelle artigianali, che si distinguono per la lavorazione del ferro battuto e della terracotta, per l'arte del merletto, del ricamo e del vimini.\nCultura.\nCucina.\nLa Salsiccia Pasqualora caccamese \u00e8 un salume con una tradizione antica, prodotta con sola carne di suino, tagliata a punta di coltello o macinata con piatto a fori larghi, con la sola aggiunta di sale marino, pepe nero e bianco macinato e in parte frantumato, peperoncino rosso frantumato, semi di finocchietto selvatico, proveniente dalla riserva naturale orientata del Monte San Calogero, insaccata in budelli di suino e legata con spago, quindi fatta stagionare da 16 a 20 giorni in luogo fresco e ventilato, o in celle di stagionatura.\nIl termine Pasqualora deriva dalla tradizione contadina che prevede di allevare durante l'anno almeno tre maiali, due dei quali venivano macellati nel periodo pasquale per confezionare salumi da consumare durante tutto il periodo estivo. La salsiccia Pasqualora ,\u00e8 frutto soprattutto di antiche tecniche di lavorazione: l'arte di tagliare la carne scegliendo le parti nobili del maiale, l'impasto e il dosaggio degli ingredienti, la giusta stagionatura per arrivare a un insaccato come gi\u00e0 produceva 100 anni fa la famiglia Canzone.\nAl taglio, la Salsiccia Pasqualora si presenta di colore rosso vivo, di consistenza tenera, con sapore delicato, aroma fragrante e caratteristico. Si pu\u00f2 mangiare cruda o cotta sulla brace o secondo l'uso antico posta in mezzo alla cenere.\nInfrastrutture, trasporti e opere pubbliche.\nIl Comune \u00e8 interessato dalle seguenti direttrici stradali:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1399360", "revid": "80030", "url": "https://it.wikipedia.org/wiki?curid=1399360", "title": "Nikolaj di \u010cernigov", "text": "Biografia.\nLa sua agiografia ci viene narrata, come quella di molti altri monaci del Pe\u010derska Lavra vissuti pochi anni dopo la sua fondazione, dai \"Pateriki del Monastero delle Grotte di Kiev\", composti tra l'XI e il XIII secolo. \nBisnipote del Principe Jaroslav I di Kiev e figlio del Principe David Sviatoslavi\u010d di \u010cernigov, Nikolaj aveva ricevuto in appannaggio la citt\u00e0 di Luc'k quando, colto da una crisi mistica, lasci\u00f2 moglie e figlio per prendere i voti nel Monastero delle grotte di Kiev il 17 febbraio 1106.\nNonostante l'indignazione della propria famiglia, gi\u00e0 sconcertata da una scelta di vita che non aveva eguali nella nobilt\u00e0 kieviana, Nikolaj trascorse i primi tre anni della propria nuova vita adempiendo le umili mansioni di sguattero della cucina e, nei tre anni successivi, di dispensiere con il compito di servire alla mensa comune. Di indole energica costrinse l'egumeno a non lasciarlo mai inoperoso, neppure nella sua cella. In seguito lavor\u00f2 nell'orto monasteriale e nella produzione e rammendo degli abiti degli altri monaci, spesso accompagnando le proprie occupazioni con preghiere e canti liturgici. Le sue agiografie narrano che il suo lignaggio e la sua saggezza lo portarono a fare da paciere tra il Principe di \u010cernigov e il Gran Principe Vsevolod.\nViene narrato che a seguito della sua morte il fratello Izjaslav cadde malato e fu guarito dal copricapo di Nikolaj, recapitatogli dal monastero. Grato per questa intercessione fu in seguito solito usare in battaglia il cilicio del santo."}
{"id": "1399361", "revid": "110157", "url": "https://it.wikipedia.org/wiki?curid=1399361", "title": "Governatorato di Buhayra", "text": "Il governatorato di Buhayra () \u00e8 uno dei governatorati dell'Egitto. Si trova nella regione nordoccidentale del delta del Nilo a circa 135\u00a0km dal Cairo. Il suo capoluogo \u00e8 Damanh\u016br. Con una popolazione di circa 4,7 milioni di abitanti \u00e8 uno dei governatorati pi\u00f9 popolosi.\nIl territorio \u00e8 pianeggiante e si affaccia a nord sul Mar Mediterraneo nella zona della baia di Abukir, \u00e8 limitato a est dal ramo di Rosetta del Nilo e a ovest dal canale N\u016bb\u0101riyya. Nella parte settentrionale si trova il lago salmastro di Idku e nella parte nord occidentale confina con il lago Maryut. La ferrovia Cairo-Alessandria attraversa il territorio in senso trasversale passando per i centri di Damanh\u016br e Kafr el-Daw\u0101r.\nLe principali risorse economiche della regione sono l'agricoltura (cotone e cereali), la pesca e l'estrazione di soda dal lago Mary\u016bt.\nAltri luoghi importanti della regione sono:"}
{"id": "1399363", "revid": "125673776", "url": "https://it.wikipedia.org/wiki?curid=1399363", "title": "Mill\u00ee \u0130stihbarat Te\u015fkilat\u0131", "text": " \nIl Mill\u00ee \u0130stihbarat Te\u015fkil\u00e2t\u0131 (M\u0130T, \"Organizzazione di Informazione Nazionale\") \u00e8 l'organizzazione nazionale turca d'intelligence.\nFu costituita nel 1965 per rimpiazzare l'organismo precedente, il Mill\u00ee Emniyet Hizmeti (MAH, Servizio di Sicurezza Nazionale).\nIl suo primo Direttore \u00e8 stato Avni Kantan, che rest\u00f2 in carica tra il 14 luglio 1965 e il 2 marzo 1966. L'attuale Direttore \u00e8 il sottosegretario Hakan Fidan dal 26 maggio 2010."}
{"id": "1399366", "revid": "110157", "url": "https://it.wikipedia.org/wiki?curid=1399366", "title": "Musica e dischi", "text": "Musica e dischi \u00e8 stata la pi\u00f9 prestigiosa e longeva rivista musicale specializzata italiana.\nStoria della rivista.\nNata nell'ottobre 1945 a Milano, con la denominazione \"Musica\" (\"Dischi\" verr\u00e0 aggiunto nel secondo numero) ed il formato da quotidiano, per iniziativa del giornalista e musicologo Aldo Mario De Luigi, ex dirigente discografico della VCM (l'attuale Emi), esce con cadenza mensile.\nNei primi tempi la rivista si occupa esclusivamente di musica classica ed \u00e8 venduta solo tramite abbonamento, ma gi\u00e0 negli anni '50 inizia a spaziare nel jazz e nella musica leggera.\n\u00c8 in questo periodo che inizia a dare uno spazio maggiore alle recensioni dei dischi e a pubblicare, a partire dal 1960, le prime classifiche dei singoli pi\u00f9 venduti in Italia.\nNel 1968, con la morte del fondatore, la direzione \u00e8 stata assunta dal figlio, Mario De Luigi, che ne rimase direttore fino alla sua chiusura.\n\u00c8 diventata un punto di riferimento per tutti i lavoratori del settore, anche per via dell'annuario \"Chi e dove\" (che racchiude annualmente tutti gli indirizzi delle case discografiche, degli studi di registrazione e dei produttori musicali italiani).\nNel numero 735, pubblicato a dicembre 2009, viene annunciato dal direttore il trasferimento, a partire da marzo 2010, della rivista esclusivamente in formato digitale cessando quindi la pubblicazione cartacea, dopo 65 anni, per diventare un periodico online.\nIl 30 aprile 2014 De Luigi ha annunciato dopo 783 numeri la cessazione delle pubblicazioni anche in digitale. Il numero di giugno con in copertina Jacques Brel \u00e8 stato l'ultimo pubblicato."}
{"id": "1399367", "revid": "62748", "url": "https://it.wikipedia.org/wiki?curid=1399367", "title": "Asia Nitollano", "text": ""}
{"id": "1399368", "revid": "767487", "url": "https://it.wikipedia.org/wiki?curid=1399368", "title": "Mr. Brooks", "text": "Mr. Brooks \u00e8 un film thriller del 2007 diretto da Bruce A. Evans, con protagonisti Kevin Costner, Dane Cook, William Hurt e Demi Moore.\nTrama.\nEarl Brooks \u00e8 un intraprendente uomo d'affari e un ottimo padre di famiglia, tanto che al principio della storia viene nominato \"uomo dell'anno\" dalla Camera di commercio di Portland.\nSegretamente, per\u00f2, Earl \u00e8 un drogato di omicidi e dell'eccitazione che ne deriva e vive una vita segreta come un serial killer noto come \"Killer delle impronte\". Questo lato oscuro della sua personalit\u00e0 prende forma nel suo sadico \"alter ego\" chiamato Marshall. Brooks ha controllato l'impulso di uccidere per ben due anni, ma Marshall lo convince a rifarlo di nuovo, scatenando cos\u00ec una serie di eventi che porteranno gli investigatori a stringere inevitabilmente il cerchio intorno al \"Killer delle Impronte\", questa volta affiancato, nella sua lucida follia, dall'altrettanto sadico fotografo Mr. Baffert.\nBrooks uccide una giovane coppia che fa sesso nella loro camera da letto. Come parte della sua psicopatologia, Brooks lascia l'impronta del pollice insanguinata di ogni vittima su un paralume. Segue un meticoloso modus operandi, tra cui la pulizia della scena del crimine, la posa dei corpi e persino la chiusura delle porte prima di partire. Brooks si rende conto in seguito che le tende della camera da letto erano aperte durante l'omicidio, la finestra si affacciava su un condominio.\nLa figlia di Brooks, Jane, torna inaspettatamente a casa, dopo aver abbandonato il college; vuole un lavoro nell'azienda di suo padre. Lo stesso giorno, un uomo che si fa chiamare \"Mister Smith\" si presenta nell'ufficio di Brooks. Vive nell'appartamento di fronte alla coppia assassinata e ricatta Brooks con le foto che ha scattato durante il crimine. Brooks accetta con riluttanza le richieste di Smith di accompagnarlo durante un omicidio, avvertendolo che uccidere pu\u00f2 creare dipendenza.\nLa moglie di Brooks, Emma, riferisce che Jane ha lasciato il college perch\u00e9 \u00e8 incinta. Poco dopo, i Brooks vengono visitati dagli investigatori di Palo Alto che indagano su un omicidio nell'ex dormitorio del campus di Jane. Brooks si rende conto che \u00e8 stata la stessa Jane a commettere l'omicidio e inizialmente pensa di lasciarla catturare per \"salvarla\" dal diventare come lui, anche se in seguito cambia idea. Assumendo un'identit\u00e0 alternativa, vola a Palo Alto e commette un omicidio simile per fornire a Jane un alibi.\nLa detective Tracy Atwood intervista Smith e molti altri residenti che vivono di fronte all'ultima scena del crimine. Brooks scopre che Atwood sta subendo un difficile divorzio dal marito, Jesse Vialo e decide che Vialo e la sua amante, ma anche avvocato, Sheila, saranno le prime \"vittime\" di Smith. Sulla scena dell'omicidio di Vialo, Smith urina nei pantaloni in preda al panico, lasciando che il suo DNA venga scoperto in seguito.\nDopo aver lasciato la scena, Smith punta una pistola su Brooks, cosa che Brooks ha anticipato potesse accadere. Brooks dice che non \u00e8 in grado di smettere di uccidere e ha intenzione di suicidarsi per risparmiare alla sua famiglia la vergogna di essere stato catturato. Porta allora Smith in un cimitero e gli chiede di sparargli e di mettere il suo corpo in una tomba aperta che sar\u00e0 riempita il giorno successivo.\nSmith tenta di sparare a Brooks, ma Brooks aveva precedentemente disattivato la pistola di Smith nella remota possibilit\u00e0 che avesse cambiato idea sul suicidio. Brooks ora vuole vivere per vedere suo nipote e invece uccide Smith, nascondendo il suo corpo nella fossa aperta. Avendo gi\u00e0 distrutto le foto con cui Smith lo stava ricattando, non c'erano pi\u00f9 prove che legassero Brooks ai crimini. L'urina di Smith ha fornito l'unica prova del DNA legata al \"Thumbprint Killer\", consentendo a Brooks di rimanere in incognito e tornare alla sua vita normale.\nSapendo di essere a posto, Brooks chiama il detective Atwood, che \u00e8 venuto ad osservare, e chiede perch\u00e9 \u00e8 diventata un agente di polizia. Dice che il suo ricco padre aveva voluto un figlio e lei aveva bisogno di mettersi alla prova. Brooks riattacca prima che venga rintracciata la chiamata. Atwood si rende conto che la voce non era quella di Smith e qualcun altro potrebbe essere il \"Killer delle impronte\".\nQuella stessa notte, Brooks ha un incubo in cui immagina che Jane lo uccida, suggerendo il timore che la figlia possa diventare come lui.\nProduzione.\nCostato 20 milioni di dollari in fase di produzione, il film avrebbe dovuto essere il primo capitolo di una trilogia mai realizzata. Il regista ha anche rivelato quella che avrebbe dovuto essere la trama dei due film successivi, dichiarando che nel secondo capitolo la famiglia di Brooks sarebbe stata rapita e che nel capitolo finale Mr. Brooks avrebbe ucciso se stesso e sua figlia.\nColonna sonora.\nQuasi l'intera colonna sonora \u00e8 una produzione originale, con l'eccezione di:\nAccoglienza.\nPubblico.\nIl film ha incassato 48,1 milioni di dollari al botteghino.\nCritica.\nSull'aggregatore Rotten Tomatoes il film riceve il 55% delle recensioni professionali positive con un voto medio di 5,7 su 10 basato su 161 critiche, mentre su Metacritic ottiene un punteggio di 45 su 100 basato su 34 critiche."}
{"id": "1399371", "revid": "300067", "url": "https://it.wikipedia.org/wiki?curid=1399371", "title": "Campionato europeo maschile di pallacanestro 1939", "text": "Il 3\u00ba Campionato Europeo Maschile di Pallacanestro FIBA (noto anche come FIBA EuroBasket 1939) si \u00e8 tenuto tra il 22 e il 28 maggio 1939 a Kaunas in Lituania.\nI padroni di casa della Lituania si sono aggiudicati il torneo davanti alla Lettonia ed alla Polonia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nGirone unico.\nLa formula di questa edizione prevedeva un girone unico con le otto squadre partecipanti che si sfidavano una sola volta tra di loro. Ogni vittoria dava diritto a due punti, la sconfitta ad uno."}
{"id": "1399379", "revid": "842", "url": "https://it.wikipedia.org/wiki?curid=1399379", "title": "Advanced Computing Systems", "text": ""}
{"id": "1399380", "revid": "287204", "url": "https://it.wikipedia.org/wiki?curid=1399380", "title": "Paesi tuoi", "text": "Paesi tuoi \u00e8 un romanzo di Cesare Pavese scritto nel 1939 e pubblicato nel 1941.\nTrama.\nBerto e Talino, compagni di cella, vengono dimessi dalla prigione. Il primo \u00e8 un meccanico torinese \"andato in malora per aver schiacciato un ciclista\" e il secondo un contadino che \u00e8 stato accusato di aver dato fuoco ad una casa. Camminano per le vie della citt\u00e0 e Berto non riesce a liberarsi di Talino che insiste perch\u00e9 vada con lui al paese. Finalmente Berto riesce a liberarsene e, dopo aver trascorso alcune ore con Michela, la donna di Pieretto che \u00e8 ancora in carcere, si decide a raggiungere Talino alla stazione.\nBerto segue cos\u00ec Talino al paese e gli viene dato l'incarico di occuparsi della trebbiatrice nel periodo della mietitura. Alla fine del lungo tragitto in treno compiono un tratto di strada a piedi e Berto, guardandosi intorno, si rende conto di trovarsi in un paesaggio misterioso.\nArrivato alla cascina Berto conosce il vecchio padre di Talino, Vinverra, la madre e le quattro sorelle, e a poco a poco si adatta alle loro abitudini. Berto \u00e8 attratto da Gisella, la pi\u00f9 giovane delle sorelle. In seguito verr\u00e0 a sapere che Talino in passato l'aveva violentata. Mentre si svolgono i lavori della mietitura Gisella si reca al pozzo per attingere acqua e la porge a Berto perch\u00e9 si disseti. A questo punto scoppia la tragedia: Talino, roso dalla gelosia, provoca la sorella che reagisce ed egli le pianta nel collo il forcone.\nTalino, che si era nascosto nel fienile riesce a scappare ma ritorner\u00e0 il giorno dopo e, mentre Gisella sta ancora agonizzando, il padre decide di riprendere i lavori. Talino verr\u00e0 arrestato dai carabinieri mentre Berto rimane per poco alla cascina e poi riparte. \nAnalisi del romanzo.\n\"Paesi tuoi\" suscit\u00f2 forti reazioni giustificate sia dalla bestiale violenza della passione di Talino che dall'argomento dell'incesto, materia tab\u00f9 a quei tempi, oltre che dalla violenza del linguaggio molto vicino a quello dialettale. Ma, come fanno osservare Marziano Guglielminetti e Giuseppe Zaccaria \"La violenza di \"Paesi tuoi\", tuttavia, non \u00e8 realistica, ma metaforica... Nel corso della narrazione si stabiliscono delle relazioni ricorrenti tra Gisella, la frutta (le mele in particolare) e l'acqua e, in questo gioco di riferimenti, che alludono a una trasparente realt\u00e0 sessuale, \u00e8 la chiave delle corrispondenze simboliche del romanzo. Queste, a loro volta, rimandano alla tragica conclusione, quando l'acqua del secchiello si rovescia e, con il sangue, impregna la terra. Pavese cerca di riprendere in questo romanzo i miti primitivi adattandoli all'ambiente della campagna e trasferendovi i tab\u00f9 ancestrali, dall'incesto al sangue mettendo in risalto la cieca follia di Talino per la quale lo scrittore si rif\u00e0 a grandi esemplari classici del mito.\""}
{"id": "1399382", "revid": "767487", "url": "https://it.wikipedia.org/wiki?curid=1399382", "title": "Agostino da Scarperia", "text": "Frate eremitano, nacque nella prima met\u00e0 del XIV secolo, fu dottore della Sorbona ed uno dei primi teologi dello Studio Fiorentino \nScrisse un \"Volgarizzamento dei sermoni di Sant'Agostino \" che \u00e8 uno dei primi libri di prosa italiana e testo di lingua volgare; la traduzione in volgare del \"Libro del Soliloquio di S. Agostino\"; la traduzione in volgare della \"Scala dei Claustrali\", o \"Scala di S. Agostino o del Paradiso\".\nDomenico Maria Manni, nelle \"Notizie intorno al traduttore dei Sermoni di S. Agostino\" scritte nell'edizione fiorentina del 1730, per carenza di documenti, confonde frate Agostino di Scarperia col maestro Agostino di Firenze, anch'egli agostiniano, che mor\u00ec nel 1340."}
{"id": "1399387", "revid": "124931224", "url": "https://it.wikipedia.org/wiki?curid=1399387", "title": "0962", "text": " \n0962 \u00e8 il prefisso telefonico del distretto di Crotone, appartenente al compartimento di Catanzaro.\nIl distretto comprende la maggior parte della provincia di Crotone. Confina con i distretti di Catanzaro (0961) a sud-ovest, di Cosenza (0984) a ovest e di Rossano (0983) a nord-ovest. \nAree locali e comuni.\nIl distretto di Crotone comprende 23 comuni inclusi nelle 3 aree locali di Cir\u00f2 Marina (ex settori di Cir\u00f2 Marina e Pallagorio), Crotone (ex settori di Crotone, Cutro e Isola di Capo Rizzuto) e Petilia Policastro (ex settori di Petilia Policastro, Santa Severina e Strongoli). I comuni compresi nel distretto sono: Belvedere di Spinello, Carfizzi, Casabona, Cir\u00f2, Cir\u00f2 Marina, Cotronei, Crotone, Crucoli, Cutro, Isola di Capo Rizzuto, Melissa, Mesoraca, Pallagorio, Petilia Policastro, Rocca di Neto, Roccabernarda, San Mauro Marchesato, San Nicola dell'Alto, Santa Severina, Scandale, Strongoli, Umbriatico e Verzino."}
{"id": "1399391", "revid": "119561331", "url": "https://it.wikipedia.org/wiki?curid=1399391", "title": "Protocollo di Needham-Schroeder", "text": "Con il termine generico di protocollo di Needham-Schroeder si possono identificare due protocolli di comunicazione progettati per permettere comunicazioni cifrate su reti non sicure.\nI protocolli furono proposti da Roger Needham e Michael Schroeder nel 1978.\nIl protocollo a chiave segreta.\nScenario.\nSi suppone che sia formula_1 a cominciare la comunicazione.\nDescrizione.\nAlice spedisce un messaggio al server con la sua identit\u00e0 e quella di Bob, per dichiarare che intende comunicare con Bob. Allega anche un numero formula_12:\nIl server genera la chiave di sessione formula_17 e risponde ad Alice inviandole:\nIl tutto \u00e8 criptato con la chiave segreta formula_4, nota solo ad Alice e al server:\nAlice comunica a Bob la chiave di sessione e il proprio identificativo, criptati con la chiave formula_7, come comunicata dal server con il precedente messaggio. Bob pu\u00f2 decriptare il messaggio e il fatto che sia stato cifrato da una entit\u00e0 fidata (il server) lo rende autentico:\nBob risponde ad Alice con un \"nonce\" criptato con la chiave di sessione formula_17, per mostrare che \u00e8 in possesso della chiave:\nAlice decifra il \"nonce\" di Bob, lo modifica con una semplice operazione, lo cifra nuovamente e lo rispedisce indietro, provando cos\u00ec che \u00e8 ancora attiva e in possesso della chiave:\nDa questo momento in poi la comunicazione \u00e8 pienamente stabilita e viene condotta da entrambe le parti inviando messaggi cifrati con la chiave di sessione formula_10.\nVulnerabilit\u00e0.\nIl protocollo \u00e8 suscettibile ad attacchi di tipo replay.\nAttacco Replay:\nSe un attaccante formula_30 conosce una vecchia chiave formula_31 scambiata in una precedente esecuzione del protocollo, allora:\nSoluzione:\nutilizzare i timestamp all'interno dei messaggi (ci\u00f2 si vedr\u00e0 come si utilizza nel protocollo Kerberos)\nIl protocollo a chiave pubblica.\nScenario.\n\u00c8 importante specificare che mentre Alice e Bob usano la chiave pubblica per cifrare e quella privata per decifrare, il server usa la chiave privata formula_43 per cifrare e la chiave pubblica formula_42 per decifrare; cos\u00ec facendo il server firma le proprie comunicazioni.\nDescrizione.\nAlice chiede al server la chiave pubblica di Bob:\nIl server risponde, inviando anche l'identificativo di Bob per conferma. Alice pu\u00f2 usare la chiave pubblica formula_42 per verificare la firma di formula_3 e verificarne l'autenticit\u00e0 confrontando l'id di Bob ricevuto con quello in suo possesso:\nAlice genera un \"nonce\" formula_12 e lo invia a Bob cifrandolo con la chiave appena ricevuta:\nBob decifra il messaggio mediante la sua chiave privata, vede che \u00e8 di Alice e richiede la sua chiave pubblica al server:\nIl server soddisfa la richiesta di Bob:\nBob genera un \"nounce\" formula_13 e lo invia ad Alice insieme a formula_12, per provare che \u00e8 in possesso della chiave privata formula_41:\nAlice conferma formula_13 a Bob per provare a sua volta che \u00e8 in possesso della chiave privata formula_39\nDa questo momento in poi Alice e Bob si sono autenticati a vicenda e sono gli unici a conoscenza di formula_12 e formula_13.\nVulnerabilit\u00e0.\nIl protocollo \u00e8 suscettibile ad attacchi di tipo \"man in the middle\": un impostore formula_63 pu\u00f2 ingannare Alice e convincerla a iniziare una sessione di comunicazione con lui e successivamente inoltrare i messaggi a Bob convincendolo di essere in comunicazione con Alice.\nA parte le comunicazioni con formula_3, che rimangono inalterate, l'attacco si svolge come segue:\nAlice invia formula_12 a formula_63, che decifra il messaggio con formula_67:\nformula_63 inoltra il messaggio a Bob, cifrandolo con la corrispettiva chiave pubblica, fingendo che sia Alice a voler comunicare con lui:\nBob risponde inviando formula_13. Questo messaggio arriva a formula_63, che non pu\u00f2 decifrarlo perch\u00e9 non \u00e8 in possesso di formula_39:\nformula_63 lo inoltra ad Alice:\nAlice crede che formula_13 sia il \"nounce\" di formula_63, quindi lo conferma come da protocollo:\nOra formula_63 conosce formula_13, lo cifra con formula_40 e invia a Bob, che vede una conferma valida.\nformula_63 agisce da \"uomo nel mezzo\" e intercetta tutti i messaggi di Bob, che crede di essere in comunicazione sicura con Alice.\nL'attacco \u00e8 stato descritto per la prima volta da Gavin Lowe nel 1995. La versione corretta del protocollo, chiamata \"Needham-Schroeder-Lowe\", sostituisce il sesto messaggio\ncon\nIn questo modo Alice si pu\u00f2 accorgere che i messaggi non arrivano dall'intruso, con cui aveva iniziato la comunicazione, ma da Bob."}
{"id": "1399396", "revid": "126257", "url": "https://it.wikipedia.org/wiki?curid=1399396", "title": "Barbara Melzi", "text": "Biografia.\nFiglia del conte Francesco Melzi Malingegni, commendatore del Gran priorato di Lombardia e Venezia dell'Ordine di Malta, e della contessa Isabella Salazar.\nCresciuta nel castello di Tradate, soffr\u00ec per tutta la vita a causa della menomazione provocata da una caduta avvenuta nella primissima infanzia. Una cameriera, quando Barbara era ancora in fasce, la fece cadere in terra provocando una grave lussazione al femore. Ci\u00f2 venne taciuto sino al momento in cui la piccola fu liberata dalle fasce e nonostante i numerosi specialisti interpellati non guar\u00ec mai.\nAffascinata dal carisma di Maddalena di Canossa, decide di seguirne le orme, cominciando ad approfondire la conoscenza della religione cattolica.\nGi\u00e0 nel 1846, Barbara Melzi sogna una vita conforme alla lettera ed allo spirito della Santa di Canossa nel popoloso quartiere di Legnanello. Questo, unito alla \"charitas\" cristiana, la convinse a prendere i voti e a diventare suora canossiana .\nAll'inizio del XX secolo don\u00f2 dei cospicui contributi per la costruzione della chiesa del Santo Redentore a Legnano.\nFond\u00f2 una scuola nel quartiere legnanese di Legnanello, creata per il conseguimento del titolo di maestra. Con la partecipazione statale prender\u00e0 prima il nome di \"normale\" e poi di \"Istituto Magistrale\".\nOltre all'istituto, le \u00e8 stata dedicata una via di Legnano.\nIl palazzo Melzi di Legnano.\nNel 1850, i Melzi donano il palazzo di Legnanello alla comunit\u00e0. L'edificio subisce un primo adattamento per ospitare l'abitazione dei Conti Melzi, le sette madri provenienti da Milano, le scuole, la biblioteca, l'oratorio e l'ospizio.\nNel 1915, per volont\u00e0 di madre Giulia Amigazzi, superiora dell'Istituto fondato dalla Melzi, il palazzo viene adibito anche a ospedale per i soldati arrivando a ospitare 160 feriti a Legnano e 130 a Tradate.\nLe religiose si occuparono anche di insegnare a leggere e scrivere ai lungodegenti e solo alla fine della Prima guerra mondiale riprender\u00e0 esclusivamente la funzione di istituto scolastico, iniziando a ospitare alcune delle numerose orfane ."}
{"id": "1399403", "revid": "1833487", "url": "https://it.wikipedia.org/wiki?curid=1399403", "title": "Licusati", "text": "Licusati \u00e8 una frazione di Camerota, in provincia di Salerno, situata nel Parco nazionale del Cilento e Vallo di Diano. \u00c8 stato un comune italiano.\nGeografia fisica.\nL'abitato si trova in zona collina nel Cilento meridionale, a circa 4\u00a0km da Camerota, 9,5 da Marina di Camerota, 10 da Palinuro e circa 80 da Salerno. Sorge sulla strada provinciale 66 \"Innesto Statale Mingardina-Licusati-Camerota-Marina di Camerota\" che da Marina di Camerota porta al ricongiungimento con la Strada Regionale 562/dir, a 2\u00a0km da San Severino (frazione di Centola e vicina alla Strada Provinciale 430/c \"Futani-Massicelle-Poderia\").\nL'abitato sorge a 260 m s.l.m., ai piedi del Monte Croce del Calvario (643 m), e si estende in una vallata dove insorgono migliaia di piante di olivo (detto Pisciottano) da cui si estrae un extra vergine dai locali frantoi, che in estate diventano una meta turistica.\nStoria.\nLe sue origini storiche risalgono al decimo secolo nel medioevo quando il Cilento era un territorio di confine fra la provincia (tema) greco-bizantino della Calabria dell'impero romano di Costantinopoli al sud e il Principato longobardo di Salerno al nord. Il territorio era di importanza strategica e rimaneva cos\u00ec per secoli, come si vede al tempo della Guerra dei Vespri Siciliani (1282-1302) quando il Cilento era la fronte di battaglia per l'esercito di cavalieri e fanteria fra la Calabria e il Salernitano.\nGi\u00e0 ente amministrativo autonomo durante il Regno di Napoli, dal 1811 al 1860 ha fatto parte del circondario di Camerota, appartenente al Distretto di Vallo del Regno delle Due Sicilie.\nAnche gente di Licusati partecip\u00f2 al movimento dei Carbonari che propugnava una monarchia costituzionale come nella Francia del dopo 1812. Il vescovo di Policastro diceva che i Carbonari erano \"peggio di cani e serpenti\" e appoggiava la polizia segreta e militare Borbonica. Licusati partecip\u00f2 anche ai Moti del 1828. Alcuni cittadini e sacerdoti furono fucilati, decapitati o imprigionati; tra questi Domenico Antonio De Luca e Giovan Battista Mazzara, che il giorno 11 agosto furono fucilati a Vallo della Lucania. Le loro teste, staccate dal busto, furono mandate l'una a Licusati, l'altra ad Omignano, e vi rimasero esposte fino al crollo della dinastia dei Borbone, avvenuta nel 1860.\nDal 1860 al 1927, durante il Regno d'Italia ha fatto parte del mandamento di Camerota, appartenente al Circondario di Vallo della Lucania.\nNel 1929, durante la dittatura fascista, il comune fu soppresso ed il suo territorio venne inglobato da quello di Camerota, di cui divenne frazione. In quell'occasione ci fu una tenace opposizione da parte dei licusitani alle direttive dell'allora regime fascista tese ad aggregare Licusati a Camerota, ma l'azione si concluse con l'arresto e il confino di Giovanni Garofalo (1905-1961) ritenuto il capo della rivolta. In seguito il Garofalo fu valente amministratore del comune di Camerota che in segno di riconoscenza nel 1992 gli dedicava una lapide apposta sulla sua casa e l'intestazione di una strada.\nCucina.\nI piatti tipici locali sono i cavatelli, la ciambotta e le soppressate, insaccati di carne di maiale).\nOlio di oliva estratto da olive di cultivar Pisciottana.\nBiblioteche.\nA Licusati \u00e8 ubicata una biblioteca comunale in Piazza San Marco.\nScuole.\nA Licusati ci sono delle scuole, tutte ubicate in Via don Giustino Russolillo: la Scuola dell'infanzia, la Scuola Primaria e la Scuola Secondaria di Primo Grado, nonch\u00e9 un istituto paritario delle Suore Vocazioniste."}
{"id": "1399405", "revid": "196390", "url": "https://it.wikipedia.org/wiki?curid=1399405", "title": "Salvador E. Luria", "text": ""}
{"id": "1399410", "revid": "69794", "url": "https://it.wikipedia.org/wiki?curid=1399410", "title": "Guardia civica di Genova", "text": "La Guardia civica di Genova, o Guardia nazionale, fu un'istituzione creata a Genova negli anni 1840, appena prima che si compisse - nel 1849 - i cosiddetti moti di Genova. Promotore ne fu un notabile genovese, Vincenzo Ricci, e fra i suoi primi sostenitori vi fu il futuro uomo politico e agronomo Giacomo Balbi Piovera.\nLe prime fasi della realizzazione della Guardia civica si ebbero nei primi giorni di settembre del 1847 con la costituzione di un comitato d'ordine, presidente del quale fu nominato il marchese Giorgio Doria. Tale comitato includeva al suo interno tutte le associazioni liberali, dal moderatismo al mazzinianesimo.\nGiacomo Balbi Piovera ader\u00ec al comitato, assieme al fratello Francesco Balbi Senarega, ai fratelli Pareto (Lorenzo e Gaetano), a Orso Serra, a Giovan Battista Cambiaso e, naturalmente, allo stesso Vincenzo Ricci. Il 29 novembre 1847, Piovera partecip\u00f2 ad una riunione in casa del marchese Doria a cui parteciparono Ferdinando Rosellini, Orso Serra, Angelo Orsini, Cesare Cabella, Nicol\u00f2 Federici, Michele Giuseppe Canale, Vincenzo Ricci. In quella occasione venne decisa la fondazione di un nuovo giornale - \"La Lega\" - ideato da Domenico Buffa.\nIl 5 dicembre venne poi eletta una commissione da inviare a Torino per chiedere l'abolizione dell'Ordine dei gesuiti e la concessione della Guardia civica; della commissione dovevano fare parte lo stesso Piovera assieme a Gio Nepomuceno Doria, abate di San Matteo, Giorgio Doria, Lorenzo Pareto, Vincenzo Ricci, Cesare Cabella, Michele Giuseppe Canale, Nicol\u00f2 Federici, Giovan Battista Cambiaso.\nIl 7 febbraio 1848 giunse a Genova la notizia che il Corpo decurionale di Torino aveva chiesto a Carlo Alberto la Costituzione. Del partito costituzionale a Genova facevano parte gli ormai ex mazziniani Giacomo Balbi Piovera, Enrico Noli, Angelo Orsini, Cesare Leopoldo Bixio, i quali tutti avevano compiuto una involuzione in senso moderato.\nBalbi Piovera parte il 28 marzo per raggiungere Carlo Alberto a Tortona e seguirlo al campo. Il 7 aprile viene nominato senatore del Regno: \u00e8 la prima lista dei senatori della monarchia costituzionale. A Genova la richiesta di Costituzione e quella di creazione della Guardia civica procedono di pari passo.\nBalbi Piovera, ora tra i pi\u00f9 moderati, con Giorgio Doria, Ferdinando Rosellini, Serafino Pizzorno e Nino Bixio, si riuniscono per progettare una Guardia civica a carattere non ufficiale. Il Comitato, il 3 aprile 1848 si riunisce in palazzo Pallavicini, nel quartiere di San Sebastiano, con la presidenza dell'avvocato Cesare Leopoldo Bixio decidendo la propria trasformazione in Circolo nazionale: un centinaio di soci ne eleggono Presidenza, segreteria e commissione permanente composta da quindici membri.\nI moderati sono qui in larga maggioranza; Balbi Piovera in questo momento si trova al seguito di Carlo Alberto nella campagna in Lombardia, chiamato dal re nello stato maggiore col grado di colonnello della Guardia nazionale; tali fatti gli vengono comunicati dal fratello Francesco Balbi Senarega. Acquistato maggiore spazio, i moderati mettono in difficolt\u00e0 i mazziniani. Tra i suoi tentativi, Balbi Piovera, ora a Milano, suggerisce a Gaetano Pareto di promuovere un abboccamento tra Carlo Alberto e Mazzini; l'idea era quella di coinvolgere Mazzini nel nuovo corso filo-sabaudo costituzionalista.\nA richiamare Balbi Piovera dal seguito del re \u00e8, il 14 aprile 1848, Vincenzo Ricci, che gli scrive perch\u00e9 accetti la carica di generale comandante la Guardia nazionale di Genova, tenuta al momento da Luigi Zenone Quaglia, ritenuto tuttavia non all'altezza dell'incarico.\nBalbi Piovera partecipa - il 30 aprile - alla battaglia di Pastrengo e viene decorato dal re con l'Ordine mauriziano. Nello stesso mese Quaglia lascia Genova per Torino, dimettendosi dalla Guardia. Dopo un intermezzo in cui a capo della Guardia Civica sono Francesco Grondona e Giuseppe Carrega, Balbi lo sostituisce il 22 giugno. Per Genova ha interrotto la carriera a Torino: infatti il 17 maggio Balbi Piovera era stato nominato segretario del Senato. Rimasto circa un mese a Torino, torna infine a Genova per organizzare la Guardia civica, date le problematiche dovute all'irrequietezza della citt\u00e0, dei facchini (\"camalli\"), il ripetersi di manifestazioni di sciopero di altre categorie di lavoratori.\nDal 16 luglio al 21 luglio Balbi Piovera torna a Torino. Durante la sua assenza hanno luogo a Genova vari tumulti, tanto che al ritorno in Liguria decide di fare arrestare gli agitatori. Manca a Genova una valida direzione della cosa pubblica dopo le dimissioni del governatore pro-tempore Gaspare Domenico Regis, nel quale Balbi Piovera aveva riposto la sua fiducia.\nAl peggiorare delle sorti della prima guerra di indipendenza, riacquistano fiato gli allora repubblicani Emanuele Celesia, Giovan Battista Cambiaso, Michele Giuseppe Canale, Michele Erede, Didaco Pellegrini, cui si aggiunge anche Goffredo Mameli, tornato dal fronte e deluso dall'atteggiamento di Carlo Alberto.\nDopo l'armistizio di Salasco la Guardia civica assume posizioni estremistiche e i suoi esponenti repubblicani, quali Didaco Pellegrini e Ottavio Lazotti, sono promotori di disordini. \u00c8 in questa circostanza che il 22 luglio viene nominato comandante della Milizia comunale Giacomo Balbi Piovera, con brevetto di generale.\nIl 2 agosto 1848 si form\u00f2 un comitato di difesa presieduto da Regis, di cui Balbi Piovera faceva parte. All'interno delle commissioni di questo comitato Balbi prosegu\u00ec l'organizzazione della Guardia civica, pur in mancanza di mezzi e di armi. La deriva della situazione caus\u00f2 l'insorgere di opposte tendenze e le dimissioni da parte di Balbi Piovera, ormai avviato pi\u00f9 che mai dalla parte del moderatismo. Allontanatosi da Genova su consiglio di Federici, far\u00e0 ritorno - sia pur temporaneamente - alla sua tenuta di Piovera. Con un decreto del 30 settembre verr\u00e0 nominato generale addetto allo stato maggiore del comandante della Milizia dello Stato."}
{"id": "1399411", "revid": "7", "url": "https://it.wikipedia.org/wiki?curid=1399411", "title": "Giacomo Balbi Pi\u00f2vera", "text": ""}
{"id": "1399414", "revid": "256896", "url": "https://it.wikipedia.org/wiki?curid=1399414", "title": "Guardia Nazionale di Genova", "text": ""}
{"id": "1399415", "revid": "108556592", "url": "https://it.wikipedia.org/wiki?curid=1399415", "title": "Sempringham", "text": "Sempringham \u00e8 una localit\u00e0 britannica nella contea inglese di Lincolnshire, nei pressi della citt\u00e0 di Bourne.\nStoria.\nPatria di san Gilberto, che nel 1131 vi fond\u00f2 il primo monastero del suo ordine, Sempringham conobbe il suo massimo sviluppo in et\u00e0 medievale ed inizi\u00f2 a decadere dopo la soppressione dei monasteri inglesi voluta dal re Enrico VIII.\nOggi conserva solo pochi resti dell'antico priorato."}
{"id": "1399421", "revid": "1884099", "url": "https://it.wikipedia.org/wiki?curid=1399421", "title": "Exocoetidae", "text": "Gli Exocoetidae, noti comunemente come pesci volanti o pesci rondine, sono una famiglia di pesci ossei appartenenti all'ordine Beloniformes.\nDescrizione.\nQuesti pesci hanno il corpo affusolato e siluriforme, la bocca \u00e8 piccola, rivolta verso l'alto e dotata di denti piccoli, l'occhio \u00e8, al contrario, grande. Le squame sono grandi e molto dure. Quello che rende inconfondibili gli esocetidi sono i caratteri delle pinne: le pinne pettorali sono in tutte le specie molto lunghe, in molte specie raggiungono la pinna dorsale se non la pinna caudale. \nA seconda delle specie le pinne ventrali possono o meno essere allungate (molto meno delle pettorali) e si possono distinguere i \"pesci volanti a due ali\" e \"pesci volanti a quattro ali\". La pinna caudale, profondamente forcuta, ha il lobo inferiore pi\u00f9 lungo del superiore. Le pinne dorsale e anale sono basse, di solito opposte e simmetriche. Volano per circa 30 o 20 secondi e il record \u00e8 stato di 45 secondi in Brasile. Il colore degli adulti \u00e8 uniformemente blu sul dorso e bianco argenteo sul ventre, i giovani possono essere variamente colorati ed avere lunghi barbigli o pinne pettorali con disegni vivaci.\nDistribuzione e habitat.\nQuesti caratteristici pesci sono diffusi in tutti gli oceani e sono molto pi\u00f9 comuni ed abbondanti nei mari caldi. Nei mari europei di solito non si trovano pi\u00f9 a nord del golfo di Guascogna anche se questi veloci nuotatori si possono a volte incontrare a centinaia o migliaia di chilometri di distanza del loro areale abituale. Nel mar Mediterraneo sono comuni due specie (\"Cheilopogon heterurus\" e \"Hirundichthys rondeletii\") e ne sono presenti altre due, molto rare (\"Exocoetus volitans\" e \"Exocoetus obtusirostris\").\nSono tipici pesci d'alto mare, vivono in acque aperte lontano dalle rive, cui, a parte poche specie, non si avvicinano mai.\nBiologia.\nLa caratteristica che rende particolari questi pesci \u00e8 la capacit\u00e0 di effettuare, mediante le ampie pinne pettorali, \"voli\" pi\u00f9 o meno lunghi fuor d'acqua per sfuggire ai predatori. Dapprima il pesce percorre una tratta rettilinea a pelo d'acqua, poi le pinne pettorali vengono spiegate, il pesce fuoriesce dall'acqua e la pinna caudale vibra velocemente sfiorando l'acqua con il lobo inferiore allungato per conferire la velocit\u00e0 necessaria al \"decollo\". Il volo dura al massimo una trentina di secondi e raggiunge un'elevazione di solito inferiore al metro mentre la tratta percorsa pu\u00f2 raggiungere alcune centinaia di metri. Le pinne ventrali, nelle specie che le hanno allungate, hanno funzioni stabilizzatrici.\nGli Exocoetidae sono fortemente attratti dalle luci e spesso si trovano sulla coperta delle imbarcazioni che non abbiano murate troppo alte dove planano attratti dall'illuminazione di bordo. Tutte le specie sono gregarie.\nSono catturati da cetacei, tonni e marlin e lampughe.\nAlimentazione.\nSono carnivori e si nutrono soprattutto di pesciolini.\nRiproduzione.\nLe uova in molte specie hanno filamenti che attaccano ai sargassi mentre in alcune altre, come ad esempio le specie europee, ne sono prive. I giovani hanno aspetto diverso dagli adulti; vivono in superficie e utilizzano le pinne pari per mantenere il galleggiamento.\nPesca.\nQuesti pesci sono commestibili e si trovano talvolta sui mercati ittici. Vengono pescati con reti da posta e, occasionalmente, con la tecnica della traina."}
{"id": "1399425", "revid": "1543377", "url": "https://it.wikipedia.org/wiki?curid=1399425", "title": "0961", "text": " \n0961 \u00e8 il prefisso telefonico del distretto di Catanzaro, appartenente al compartimento omonimo.\nIl distretto comprende la parte nord-orientale della provincia di Catanzaro. Confina con i distretti di Cosenza (0984) a nord, di Crotone (0962) a est, di Soverato (0967) a sud e di Lamezia Terme (0968) a ovest. \nAree locali e comuni.\nIl distretto di Catanzaro comprende 35 comuni inclusi nelle 3 aree locali di Catanzaro, Cropani (ex settori di Cropani, Sersale e Taverna) e Tiriolo (ex settori di Borgia, Squillace e Tiriolo). I comuni compresi nel distretto sono: Albi, Amaroni, Amato, Andali, Belcastro, Borgia, Botricello, Caraffa di Catanzaro, Catanzaro, Cerva, Cropani, Fossato Serralta, Gimigliano, Magisano, Marcedusa, Marcellinara, Miglierina, Palermiti, Pentone, Petron\u00e0, San Floro, San Pietro Apostolo, Sellia, Sellia Marina, Sersale, Settingiano, Simeri Crichi, Sorbo San Basile, Soveria Simeri, Squillace, Stalett\u00ec, Taverna, Tiriolo, Vallefiorita e Zagarise ."}
{"id": "1399426", "revid": "599013", "url": "https://it.wikipedia.org/wiki?curid=1399426", "title": "George Og\u0103raru", "text": "Carriera.\nTra il 1998 e il 2000, e tra il 2002 e il 2006 Og\u0103raru ha militato nella Steaua Bucarest, vincendo la Coppa di Romania nel 1999 e il campionato rumeno nel 2005 e nel 2006. Nella stagione 2000-2001 \u00e8 andato in prestito al CSM Re\u015fi\u0163a, squadra di \"Divizia B\" (la Serie B rumena) mentre in quella successiva ha giocato nell'O\u0163elul Gala\u0163i. Ha preso parte a 125 partite di Divizia A, realizzando 4 reti, e a 25 match di Divizia B, segnando una sola volta. Nel 2005 ha anche fatto il proprio debutto con la Nazionale rumena.\nNella sessione estiva del calciomercato 2006 Og\u0103raru \u00e8 stato acquistato dall' per $ 4milioni. Nella prima stagione con i \"Lancieri\" ha vinto due trofei, prima il \"Johan Cruijff-schaal\" (la Supercoppa olandese) e, in seguito, la KNVB beker, dopo aver battuto l' in finale ai rigori. Nel 2007 i biancorossi hanno rivinto il Johan Cruijff-schaal, nella gara d'apertura della stagione olandese.\nNel calciomercato dell'estate 2008 si \u00e8 trasferito in prestito alla Steaua Bucarest, per poi tornare nei Paesi Bassi, sempre all'Ajax, nell'estate 2009.\nPassa nel estate del 2010 al ."}
{"id": "1399427", "revid": "121630026", "url": "https://it.wikipedia.org/wiki?curid=1399427", "title": "Joseph Babinski", "text": "Biografia.\nI genitori erano fuggiti da Varsavia a causa della repressione russa rifugiandosi in Francia, nel quartiere di Montparnasse di Parigi, dove nacque Joseph. Si iscrisse alla Scuola di medicina dell'Universit\u00e0 di Parigi, con ottimi profitti, facendosi notare da Jean-Martin Charcot, professore di neurologia all'ospedale la Salp\u00eatri\u00e8re, e divent\u00f2 insieme a Jean Leguirec, il suo studente preferito. Si laure\u00f2 in medicina nel 1884, con una tesi sulla sclerosi multipla. che soffrisse di una neurosi costituzionale, a causa del suo studio incessante della neurologia.\nDivenne medico degli ospedali parigini, seguendo il suo maestro Charcot, ma la sua carriera fu ostacolata da Charles Jacques Bouchard, che era stato allievo dello stesso Charcot, dal quale era stato aiutato nell'ottenimento di una cattedra presso la facolt\u00e0 di medicina; in seguito Bouchard entr\u00f2 in contrasto con Charcot e apr\u00ec una propria scuola di neurologia. Charcot aveva pensato a Babinski come suo successore alla cattedra di neurologia, ma, al concorso per la nomina a professore associato, Bouchard manipol\u00f2 le carte in modo da far vincere un altro candidato, il neurologo Fulgence Raymond.\nAlla morte di Charcot nel 1893, Babinski, privo di protezione, decise di non interessarsi ad ulteriori concorsi accademici. Preclusagli cos\u00ec la carriera universitaria, Babinski apr\u00ec una sua scuola di neurologia, dedicandosi alla ricerca clinica. Nel 1895 divenne primario all'Ospedale della Piet\u00e0 di Parigi, dove lavor\u00f2 fino al suo ritiro, nel 1922. Mor\u00ec per le complicazioni di una patologia neurologica: la malattia di Parkinson.\nAttivit\u00e0.\nBabinski si fidava del tutto della clinica per formulare la diagnosi, senza dipendere da esami strumentali e di laboratorio, che convenzionalmente avevano la precedenza. L'esame neurologico da lui effettuato era minuziosissimo, avveniva in assoluto silenzio e concentrazione. Fu il primo a descrivere agli inizi del XX secolo la sindrome adiposo-genitale, che venne poi confermata da Alfred Fr\u00f6hlich, prendendo quindi il nome di sindrome di Babinski-Fr\u00f6lich. Dopo uno studio del riflesso di Argyll-Robertson ne afferm\u00f2 l'origine centrale.\nIn collaborazione con Jean Nageotte descrisse nel 1902 il complesso sintomatologico causato da lesione della parte postero-laterale del bulbo (emibulbare), che prese dunque il nome di sindrome di Babinski-Nageotte. Individu\u00f2 l'atassia e la disdiadococinesia come sintomi legati ad alterazioni del cervelletto. Esegu\u00ec inoltre studi sull'isteria, stabilendo i criteri per la differenziazione diagnostica tra l'isteria e le malattie organiche.\nNel 1896 present\u00f2 alla riunione della \"Soci\u00e9t\u00e9 de Biologie Fran\u00e7aise\" una relazione sul fenomeno da lui studiato, chiamato \"phenom\u00e9ne des orteils\" (fenomeno del movimento delle dita dei piedi). In poche righe descrisse un fenomeno riflesso oggi conosciuto come \"riflesso di Babinski\" o \"segno di Babinski\". Stimolando la pianta del piede con un oggetto appuntito, come un bastoncello di legno, avviene una flessione delle dita dei piedi in soggetti sani. In caso di patologia data da lesioni del fascio piramidale verso il midollo spinale si ha invece estensione dell'alluce. Questo sintomo \u00e8 spesso correlato a quello del \"ventaglio\", ed entrambi sono utilizzati comunemente nella diagnosi neurologica."}
{"id": "1399429", "revid": "767487", "url": "https://it.wikipedia.org/wiki?curid=1399429", "title": "BMW 503", "text": "La BMW 503 \u00e8 un'autovettura di lusso prodotta dal 1956 al 1960 dalla casa automobilistica tedesca BMW.\nStoria e profilo.\nGenesi e debutto.\nNei primi anni '50 del secolo scorso si stavano sviluppando i due progetti che avrebbero portato al lancio commerciale delle due berline 501 e 502. Quest'ultima fu prevista unicamente con motori V8 ed in particolare, almeno all'inizio, con un'unit\u00e0 da 2,6 litri, la quale si trovava anch'essa in fase di sviluppo in quel periodo. L'idea di un motore V8, il primo per un'autovettura BMW, scaten\u00f2 l'entusiasmo in alcuni dirigenti, fra cui il direttore commerciale Hanns Grewenig, che vide in tale motore la possibilit\u00e0 di articolare la nuova gamma post-bellica BMW in altri nuovi modelli dall'indole e dalla personalit\u00e0 pi\u00f9 sportiveggiante. Dopo aver proposto tale possibilit\u00e0 di sviluppo della gamma agli altri dirigenti BMW, Grewenig si accorse per\u00f2 che non tutti erano d'accordo su quella linea di sviluppo, a cominciare dall'ingegnere capo Kurt Donath. Nonostante ci\u00f2, si decise di dare un seguito all'idea di Grewenig, per cui nel 1953 vennero avviati due progetti: uno finalizzato alla realizzazione di una coup\u00e9, ossia la futura \"503\", ed uno che sarebbe sfociato in una roadster di lusso, ossia la bella e sinuosa 507. La coup\u00e9 avrebbe raccolto l'eredit\u00e0 della 327, una vettura che in quei primi anni cinquanta era ancora in produzione, ma solo con il marchio EMW. Alla fine dello stesso anno, fu realizzato un primo mascherone, denominato \"503a\", presto tradotto in prototipo non marciante nei primi mesi del 1954, quando nel frattempo la berlina \"502\" venne lanciata sul mercato. Ma mentre quest'ultima, come gi\u00e0 detto, montava un motore da 2,6 litri, per la coup\u00e9 in fase di sviluppo si pens\u00f2 invece ad un motore pi\u00f9 grande e perfarmante che ne accentuasse l'esclusivit\u00e0 e la sua appartenenza ad un segmento di nicchia. Per questo il V8 di casa BMW venne sottoposto ad una profonda rivisitazione che comprese anche una massiccia operazione di rialesatura. In questo modo, il V8 di casa BMW sal\u00ec da 2,6 a 3,2 litri di cubatura. Al primo prototipo realizzato dal designer Kurt Bredschneider se ne aggiunse un altro, firmato da Ernst Loof, gi\u00e0 titolare della piccola casa di auto sportive Veritas motorizzate BMW, che la casa dell'Elica aveva rilevato proprio nel corso del 1953, portando lo stesso Loof alle dipendenze della BMW. Tuttavia, entrambe queste proposte vennero scartate dal direttivo BMW, che affid\u00f2 invece il disegno della carrozzeria ad un giovane designer di nobili origini, Albrecht von Goertz, un designer indipendente che in quel frangente si trovava a Monaco di Baviera per la presentazione del mascherone della \"507\", il cui disegno venne affidato a Goertz da Max Hoffmann, un importatore statunitense di origine tedesca assai influente, in quegli anni, nelle scelte commerciali di varie case europee. Hoffmann, fra l'altro, rappresentava negli USA anche altre case europee, ossia l'Alfa Romeo, la Jaguar, la Lancia e la Mercedes-Benz, contribuendo l lancio di altri modelli che diverranno pietre miliari nella storia dell'automobile (Giulietta Spider, Mercedes-Benz 300 SL Roadster, ecc). La vettura definitiva fu svelata il 22 settembre 1955 al Salone di Francoforte, sia nella gi\u00e0 stabilita versione coup\u00e9, sia in versione cabriolet a due posti pi\u00f9 due. Venne realizzato anche un terzo esemplare per le prove. I tre esemplari di \"503\" realizzati da Goertz in tempi ristrettissimi, vista la prossimit\u00e0 temporale con la kermesse tedesca, fin dall'inizio stabilita come cornice per la presentazione della \"503\", ma anche della roadster \"507\". La commercializzazione della \"503\" fu per\u00f2 avviata solo nel maggio 1956.\nDesign e stile.\nLa nuova coup\u00e9 di casa BMW, la prima dopo la fine della Seconda Guerra Mondiale, aveva un corpo vettura decisamente basso e slanciato, tipico di una vettura sportiva. con il quale la 503 si discost\u00f2 dalle versioni coup\u00e9 della \"502\" per acquisire una personalit\u00e0 propria. Tuttavia con le \"502 Coup\u00e9\" condivise non solo la base meccanica, ma anche il luogo in cui venivano realizzate le rispettive scocche e carrozzerie, ossia lo stabilimento Baur di Stoccarda. A differenziare enormemente la \"503\" dalle \"501\" e \"502\" \u00e8 il corpo vettura del tipo coup\u00e9 a tre volumi e a 2 porte, ormai chiaramente di tipo ponton e quindi decisamente pi\u00f9 moderno che non la berlina da cui deriva meccanicamente. Caratteristico della 503, prodotta sia in versione coup\u00e9 che in versione cabriolet, \u00e8 il frontale massiccio ed imponente, dominato da una coppia di proiettori per lato, dei quali quelli principali sono anche pi\u00f9 sporgenti rispetto ai sottostanti fari antinebbia. Al centro, domina la scena la calandra a doppio rene, che troneggia da una bombatura centrale. Quest'ultima si prolunga lungo l'immenso cofano motore dissolvendosi man mano che si avvicinava alla base del parabrezza di tipo panoramico. La vista laterale \u00e8 caratterizzata da linee sobrie e quasi del tutto prive di fronzoli, se escludiamo le \"branchie\" sui parafanghi anteriori (condivise anche con la \"507\" e riprese in tempi molto pi\u00f9 recenti con la denominazione di \"air breather\") \u00e8 percorsa appena sotto le maniglie porta da una sottile modanatura cromata dall'andamento leggermente arcuato che parte da subito dietro i fari anteriori per arrivare fin quasi all'estremit\u00e0 dei parafanghi posteriori. Questi ultimi sono caratterizzati da un abbozzo di pinne, troppo evidente per essere definito \"leggero\", ma mai cos\u00ec estremo come le vetture americane che stavano diffondendosi in quella seconda met\u00e0 degli anni '50. Conclude il disegno della fiancata il padiglione dal disegno ad arco nella zona posteriore e con montanti molto sottili per lasciare spazio alle superfici vetrate e per garantire quindi un buon livello di luminosit\u00e0 all'interno dell'abitacolo. La coda, oltre che dominata dalle pinne gi\u00e0 menzionate in precedenza, \u00e8 anche caratterizzata dalla presenza di piccoli fari di forma ellittica.\nL'abitacolo \u00e8 omologato per due posti comodi davanti pi\u00f9 due posti di fortuna dietro. Il posto guida \u00e8 caratterizzato da un grande volante a quattro razze sottili dietro al quale trova posto la strumentazione composta da tachimetro, contagiri ed orologio, pi\u00f9 altri strumenti secondari. Si tratta quindi di un cruscotto dalla dotazione decisamente completa per l'epoca. La leva del cambio \u00e8 montata sul piantone dello sterzo, mentre una chicca particolare sta nel sistema di aionamento dell'alzacristalli, che \u00e8 di tipo elettroidraulico. Al centro della plancia trova posto anche un accessorio come l'autoradio, all'epoca ancora poco diffuso anche in vetture di rango, mentre di fronte al sedile passeggero era montata una maniglia di sostegno pi\u00f9 un pratico cassetto portaoggetti.\nStruttura, meccanica e motori.\nCome gi\u00e0 spiegato, la \"503\" era una parente stretta della \"502\" dal punto di vista tecnico: con l'ammiraglia della gamma BMW di allora, la \"503\" condivise in primis l'architettura meccanica a motore anteriore longitudinale e a trazione posteriore, per proseguire con la struttura di base a telaio separato a cui venne saldata la carrozzeria in alluminio, la meccanica telaistica che comprendeva un avantreno a ruote indipendenti, retrotreno ad assale rigido, entrambi con barre di torsione longitudinali, l'impianto frenante a quattro tamburi, la scatola sterzo ad ingranaggi conici ed il possente V8 da 3168 cm\u00b3, dotato di distribuzione ad albero a camme centrale con valvole in testa, due per cilindro. L'alimentazione era invece affidata a due carburatori Zenith. La potenza massima era di 140 CV a 4800 giri/min. Tale motore verr\u00e0 in seguito montato anche in alcune versioni della gamma \"502\". Il cambio era manuale a 4 marce, identico a quello delle \"502\" in configurazione standard, mentre poteva essere a richiesta con rapporti ravvicinati. In ogni caso si interfacciava con il motore attraverso una frizione monodisco a secco. Con queste caratteristiche, la \"503\" raggiungeva una velocit\u00e0 massima di 190\u00a0km/h, accelerando da 0 a 100\u00a0km/h in 13 secondi.\nProduzione.\nL'equipaggiamento della \"503\" era assai ricco per il periodo: tra dotazione di serie ed optional era possibile avere gli interni in pelle, il retrovisore destro, i cerchi a disco in acciaio, le luci di retromarcia, il tettuccio apribile ed il cambio a rapporti ravvicinati. Nonostante tali contenuti di livello indiscutibilmente alto, la \"503\" non incontr\u00f2 un gran favore di pubblico, sia per il periodo decisamente sfavorevole alle vetture di fascia alta e di lusso, sia per l'enorme concorrenza esercitata dalla Mercedes-Benz, che gi\u00e0 nel 1954 aveva lanciato la 300 SL \"Ali di Gabbiano\". Inoltre, le prestazioni della \"503\", pur essendo tutt'altro che disprezzabili, non si ponevano al vertice di una fascia di mercato in cui la clientela \u00e8 sempre stata molto esigente e disposta a spendere anche di pi\u00f9 pur di avere il massimo. Per esempio, gi\u00e0 una Jaguar XK 140 riusciva a raggiungere una velocit\u00e0 massima di 200\u00a0km/h, mentre una \"300 SL\", equipaggiata per\u00f2 con un motore pi\u00f9 affine al mondo delle competizioni, poteva arrivare addirittura a 260\u00a0km/h. In ogni caso, la produzione della \"503\" viene suddivisa in due serie: la prima comprende gli esemplari prodotti fra il maggio 1956 e la fine del 1957, mentre la seconda parte dalla fine del 1957 fino al maggio 1960. Le differenze fra queste due serie erano solo di dettaglio e comprendevano alcuni aggiornamenti al cambio, il riposizionamento del portacenere nell'abitacolo, la rivisitazione del meccanismo dell'alzacristalli e, nel caso della cabriolet, anche del meccanismo di chiusura e apertura della capote. In totale, la \"503\" fu quindi prodotta in soli 412 esemplari, tra coup\u00e9 e cabriolet."}
{"id": "1399430", "revid": "88740", "url": "https://it.wikipedia.org/wiki?curid=1399430", "title": "Capra bionda dell'Adamello", "text": "La capra bionda dell'Adamello \u00e8 una razza di capra domestica diffusa principalmente in Valcamonica. Non del tutto certa \u00e8 l'origine della razza anche se per conformazione e aspetto si pu\u00f2 ritenere appartenente al ceppo diffuso sull'arco alpino.\nDistribuzione geografica.\nLe bionde dell'Adamello sono presenti principalmente in tutto il territorio della Vallecamonica in provincia di Brescia, con particolare concentrazione nella Valle di Saviore. Grazie a i piani di sviluppo rurale (Reg. Ce 1257/99) la diffusione della razza \u00e8 documentata nelle provincie di Brescia, Bergamo e Lecco, oltre che nella provincia autonoma di Trento.\nAllevamenti.\nLe aziende attualmente dedite all'allevamento di capra bionda sono da considerare in numero esiguo (un centinaio circa e la maggior parte a conduzione familiare). La consistenza attuale \u00e8 di circa 4500 capi che pur garantendo una discreta variabilit\u00e0 genetica non ne garantiscono ancora la sopravvivenza.\nAttitudine produttiva.\nQueste capre vengono allevate principalmente per la carne ed in particolare per il capretto, anche se un discorso particolare \u00e8 da fare per quanto riguarda la carne essiccata, detta Berna. La produzione senz'altro pi\u00f9 interessante \u00e8 quella dei formaggi; quelli pi\u00f9 rinomati sono il Fatul\u00ec e la ricotta.\nProduzionelitrilatte"}
{"id": "1399432", "revid": "22777", "url": "https://it.wikipedia.org/wiki?curid=1399432", "title": "Babinski", "text": ""}
{"id": "1399437", "revid": "287204", "url": "https://it.wikipedia.org/wiki?curid=1399437", "title": "0967", "text": " \n0967 \u00e8 il prefisso telefonico del distretto di Soverato, appartenente al compartimento di Catanzaro.\nIl distretto comprende la parte meridionale della provincia di Catanzaro. Confina con i distretti di Catanzaro (0961) a nord, di Locri (0964) a sud, di Vibo Valentia (0963) a ovest e di Lamezia Terme (0968) a nord-ovest. \nAree locali e comuni.\nIl distretto di Soverato comprende 22 comuni inclusi nell'unica area locale di Soverato (ex settori di Badolato, Chiaravalle Centrale e Soverato). I comuni compresi nel distretto sono: Argusto, Badolato, Cardinale, Cenadi, Centrache, Chiaravalle Centrale, Davoli, Gagliato, Gasperina, Guardavalle, Isca sullo Ionio, Montauro, Montepaone, Olivadi, Petrizzi, San Sostene, San Vito sullo Ionio, Santa Caterina dello Ionio, Sant'Andrea Apostolo dello Ionio, Satriano, Soverato e Torre di Ruggiero."}
{"id": "1399440", "revid": "2151778", "url": "https://it.wikipedia.org/wiki?curid=1399440", "title": "Elliott Brothers", "text": "La Elliott Brothers (London) Ltd era una societ\u00e0 produttrice di computer attiva durante gli anni cinquanta e sessanta nel Regno Unito, che si proponeva di ripercorrere il successo della societ\u00e0 produttrice di strumenti fondata da William Elliott nel 1804 a Londra. Il laboratorio di ricerca era situato a Borehamwood e divenne operativo dal 1946. Il primo computer Elliot 152 venne presentato nel 1950.\nPer la societ\u00e0 lavor\u00f2 Tony Hoare che dall'agosto del 1960 e per gli otto anni successivi svilupp\u00f2 un compilatore ALGOR 60 per l'Elliott 803. Hoare svilupp\u00f2 anche il sistema operativo per il computer Elliott 503 Mark III, ma il modesto successo spinse la societ\u00e0 ad abbandonarlo \"dopo pi\u00f9 di trent'anni di programmazione\".\nJohn Lansdown fu pioniere nell'uso del computer come sistema di pianificazione, tramite l'Elliott 803 nel 1963 sviluppo il progetto di un edificio completo di servizi scale e dell'analisi della distribuzione della luce durante l'anno tramite il computer.\nNel 1966 la societ\u00e0 apr\u00ec una fabbrica per la produzione di circuiti integrati a Glenrother in Scozia e in seguito anche il laboratorio di ricerca MOS. Il sito di Glenrothes fu chiuso nel 1969 dopo l'acquisizione da parte di English Electric, una controllata della General Electric Company.\nLa Elliott Automation (nuova denominazione della societ\u00e0) si fuse con la English Electric nel 1967. La sezione riguardante l'elaborazione dati venne smembrata e fusa con la International Computers and Tabulators (ICT) nel 1968; l'acquisizione fu fortemente voluta dal governo Inglese che riteneva necessario avere una grande societ\u00e0 di informatica nazionale, la nuova societ\u00e0 prese il nome di International Computers Ltd. (ICL). La parte riguardante i sistemi in tempo reale della Elliott Automation venne rinominata Marconi Elliott Computer Systems Limited nel 1969 e GEC Computer Limited nel 1972, la societ\u00e0 rimase nei laboratori di Borehamwood fino agli anni novanta. L'accordo che govern\u00f2 la separazione delle societ\u00e0 impediva alla ICT di sviluppare sistemi in tempo reale mentre la Elliott Automation non poteva occuparsi di sistemi di analisi di dati per alcuni anni dopo la separazione. Quello che rimase della Elliott Automation venne trattenuto dalla English Electric e produsse strumentazione e sistemi di controllo per aeroplani.\nComputer.\nLa societ\u00e0 produsse i seguenti modelli:"}
{"id": "1399442", "revid": "110157", "url": "https://it.wikipedia.org/wiki?curid=1399442", "title": "Down in the Cellar", "text": "Down in the Cellar \u00e8 un album di Al Stewart pubblicato nel 2000 dall'etichetta discografica Miramar Records.\nDisco.\nIl disco, prodotto e arrangiato da Laurence Juber, \u00e8 stato inizialmente pubblicato da Miramar Records ma poi, dopo problemi con questa etichetta, il disco \u00e8 passato ad EMI.\nFin dal titolo \u2013 e dalla copertina \u2013 il disco ruota attorno ad una delle grandi passioni di Stewart: il vino. \"Down in the Cellars\" \u00e8 una delicata ballata acustica. \"SoHo\" \u00e8 un brano folk di un vecchio amico di Stewart: il chitarrista Bert Jansch. \"Toutes les Etoiles\" \u00e8 una canzone che omaggia la Francia. \"The Shiraz Shuffle\" \u00e8 una canzone dalle atmosfere jazz (Shiraz \u00e8 un pregiato vino rosso). \nEsiste una successiva edizione con 2 bonus tracks: \"Dark Side\", \"Belsize Blues\"\nTracce.\nTutte le canzoni scritte da Al Stewart salvo dove diversamente indicato."}
{"id": "1399443", "revid": "287204", "url": "https://it.wikipedia.org/wiki?curid=1399443", "title": "La caduta (Camus)", "text": "La caduta \u00e8 un romanzo di Albert Camus del 1956.\nIl protagonista e narratore di questo romanzo, l'avvocato Jean-Baptiste Clamence, \u00e8 l'emblema dell'uomo che vive nell'assurdo, la categoria filosofica utilizzata da Albert Camus per analizzare la condizione umana. Clamence \u00e8 per\u00f2 ancora colui che si rassegna alla vita assurda, che non la combatte (come accade nel caso dei protagonisti de \"La peste\"), ma che moltiplica la sua assenza di senso attraverso la ripetizione di atti privi di significato che lo portano a non distaccarsi mai dal perenne sentimento di ansia ed estraneit\u00e0 che la caratterizza.\nTrama.\nJean-Baptiste Clamence \u00e8 un brillante avvocato parigino, una persona dedita al benessere degli altri che si prodiga in innumerevoli buone azioni che lo rendono un uomo stimato dalla maggior parte dei suoi conoscenti. Durante un lungo monologo (o dialogo, che egli intrattiene con un ascoltatore cui non cede mai la parola e che pu\u00f2 essere identificato con il lettore stesso), Clamence si rende conto che la sua vita \u00e8 in realt\u00e0 incentrata su se stesso, sul proprio egocentrismo e sul senso di superiorit\u00e0 nei confronti di chiunque che lo pervade.\nInoltre, mentre in pubblico mostra una maschera di virt\u00f9, in privato \u00e8 un uomo dedito alla ripetizione continua e frustrata dei pi\u00f9 disparati piaceri, dall'alcol alle donne. Resosi cos\u00ec conto della fondamentale duplicit\u00e0 della sua esistenza e della sua persona, decide di abbandonare la professione e di trasferirsi ad Amsterdam, facendo del bar \"Mexico City\" il suo nuovo \"studio\".\nIn quel luogo, egli cerca di far confessare e redimere i suoi uditori, assumendo il ruolo di profeta, pur essendo ben consapevole di essere un falso profeta, portando cos\u00ec le persone a provare ogni sorta di colpevolezza. La sua nuova condotta, per\u00f2, non \u00e8 un caso esemplare di redenzione, ma appunto una \"caduta\", poich\u00e9 Clamence ha invero abbandonato la maschera di duplicit\u00e0 che si era reso conto di indossare: ci\u00f2 non avviene rendendosi migliore, bens\u00ec abbandonando quella compassione di facciata che lo aveva contraddistinto in precedenza, annullando in questo modo quei valori che riescono a tenere insieme la societ\u00e0 basata sulle apparenze additata dallo scrittore.\nIl nocciolo della nuova filosofia di vita del protagonista al \"Mexico City\" \u00e8 quello del giudice-penitente. Essa consiste nel confessare a chiunque le proprie colpe (vere o fittizie), in modo da costringere l'ascoltatore a pensare di aver commesso egli stesso le medesime colpe: in questo modo, accusando se stesso, riesce a rendere colpevole l'umanit\u00e0 intera; ecco quindi che, partendo dalla posizione di penitente, egli diventa giudice."}
{"id": "1399444", "revid": "842", "url": "https://it.wikipedia.org/wiki?curid=1399444", "title": "Elliott 152", "text": ""}
{"id": "1399445", "revid": "842", "url": "https://it.wikipedia.org/wiki?curid=1399445", "title": "Elliot 153", "text": ""}
{"id": "1399447", "revid": "22777", "url": "https://it.wikipedia.org/wiki?curid=1399447", "title": "Fenomeno di Babinski", "text": ""}
{"id": "1399448", "revid": "124075761", "url": "https://it.wikipedia.org/wiki?curid=1399448", "title": "Argonne", "text": "L'Argonne (pron. fr. ) \u00e8 una zona collinare della Francia nordorientale, al confine tra le regioni della Lorena e della Champagne-Ardenne (dipartimenti della Mosa, delle Ardenne e della Marna). La sua capitale \u00e8 Sainte-Menehould.\nLa regione \u00e8 ricoperta prevalentemente da foreste e non raggiunge elevazioni particolarmente alte (massimo 310 m s.l.m.); in essa si trovano le sorgenti del fiume Aisne. Per la sua particolare conformazione (valloni fluviali intervallati da gole scoscese con pochi valichi praticabili) l'Argonne \u00e8 nota per essere stata luogo di eventi bellici.\nStoria.\nNell'agosto-settembre 1792 il generale francese Dumouriez (che defin\u00ec l'Argonne \"Termopili di Francia\") ebbe la meglio sull'armata prussiana del duca di Brunswick, aprendo la strada alla vittoria di Valmy. Nel corso della guerra franco-prussiana (1870) furono invece i tedeschi a varcare l'Argonne, facendo retrocedere l'esercito francese del maresciallo Mac-Mahon verso Sedan.\nLa regione fu infine teatro di sanguinose battaglie tra gli eserciti tedesco e francese durante la Prima guerra mondiale. In quest'ultimo contesto, nella storiografia italiana l'Argonne \u00e8 spesso - ma impropriamente - trattata come un sostantivo plurale (\"le Argonne\"), forse per assonanza con la vicina catena delle Ardenne della quale costituisce la propaggine meridionale. &lt;br&gt;\nNella Prima Guerra Mondiale l'esercito statunitense fu schierato per la prima volta massicciamente sul Fronte occidentale (Offensiva della Mosa-Argonne). Pesantissime le perdite per gli alleati, circa 14.000 tra morti e feriti.\nUna via \u00e8 dedicata a questa regione a Milano, Torino, Pavia, Reggio Emilia, Verona, Prato, Genova, Parma, Cagliari e Terni."}
{"id": "1399452", "revid": "1573940", "url": "https://it.wikipedia.org/wiki?curid=1399452", "title": "Natunaornis gigoura", "text": "Il piccione gigante di Vitilevu (Natunaornis gigoura ) \u00e8 un columbide estinto, vissuto sulle isole Figi fino all'olocene. \nAlto fino a 80 centimetri, e quindi solo poco pi\u00f9 piccolo del famoso dodo (\"Raphus cucullatus\") e del solitario di Rodriguez (\"Pezophaps solitaria\"), il piccione gigante di Vitilevu era un uccello terricolo, incapace di volare, che probabilmente si nutriva di frutti caduti e di molluschi terrestri e granchi. Molto simile all'attuale \"Goura\", questo uccello faceva probabilmente parte di una radiazione evolutiva di columbidi che si diffusero nelle isole dell'Oceano pacifico e dell'Oceano Indiano, e che in seguito persero la capacit\u00e0 di volare. Tra queste forme, oltre ai gi\u00e0 citati dodo e solitario (estinti), da ricordare il piccione delle Nicobare (\"Caloenas nicobarica\") e il piccione dal becco dentato (\"Didunculus strigirostris\"). Il piccione gigante di Vitilevu si estinse con l'arrivo dell'uomo sulle Figi."}
{"id": "1399456", "revid": "125305394", "url": "https://it.wikipedia.org/wiki?curid=1399456", "title": "Olivier Gourmet", "text": "La sua attivit\u00e0 \u00e8 fortemente legata ai fratelli Dardenne, di cui \u00e8 a tutti gli effetti uno degli attori feticcio. Ha vinto il premio per il miglior attore al Festival di Cannes 2002 per il suo ruolo nel film \"Il figlio\" dei Dardenne stessi. Sotto la regia dei due fratelli \u00e8 comparso anche in \"La Promesse\", \"Rosetta\", \"L'Enfant - Una storia d'amore\" e \"Il ragazzo con la bicicletta\". Nel 2013 vince il Premio Magritte per il miglior attore. Nel 2007 viene diretto da Alessandro Capone nel film \"L'amore nascosto\"."}
{"id": "1399461", "revid": "34971", "url": "https://it.wikipedia.org/wiki?curid=1399461", "title": "Harvard Mark IV", "text": "L'Harvard Mark IV era un computer costruito dall'Universit\u00e0 di Harvard sotto la supervisione di Howard Aiken per l'United States Air Force. Il sistema venne completato nel 1952 e rimase ad Harvard dove venne usato intensamente dall'Air Force.\nIl Mark IV era un sistema totalmente elettronico, usava una memoria a tamburo ed aveva 200 registri formati da una memoria a nucleo magnetico in ferrite (uno dei primi computer ad usarli). Il computer separava i dati dalle istruzioni e utilizzava quella che \u00e8 nota come architettura Harvard.\nAlla realizzazione di questo computer prese parte anche l'ingegnere Michele Canepa dell'Olivetti, su incarico dell'Istituto nazionale per le applicazioni del calcolo. Al suo ritorno, nel 1952, egli avrebbe dovuto costruirne uno simile in Italia per l'INAC. Nonostante la disponibilit\u00e0 di Howard Aiken a fornire la propria consulenza e di Adriano Olivetti a finanziare per met\u00e0 il progetto, questo si aren\u00f2 per mancanza di finanziamenti pubblici."}
{"id": "1399467", "revid": "729019", "url": "https://it.wikipedia.org/wiki?curid=1399467", "title": "Porta del Leone", "text": "La porta del Leone si trova a Pisa. \u00c8 situata nella piazza del Duomo, oltre il campo santo, in un piccolo slargo.\nStoria e descrizione.\nRisalente al XII secolo, era una delle due porte di rappresentanza (l'altra era la porta del Parlascio), ossia quelle particolari porte cittadine attraverso le quali venivano fatte passare le persone pi\u00f9 in vista dell'epoca. Nel particolare questa conduceva direttamente al centro religioso della citt\u00e0 e simbolo della propria potenza. Il nome \u00e8 dovuto al leone in marmo, di probabile origine etrusca posto all'esterno in una nicchia, come a protettore della citt\u00e0.\nDurante la dominazione fiorentina il leone fu spostato sopra le mura rivolto all'interno della citt\u00e0 stessa, non pi\u00f9 come sorvegliante di Pisa, ma come se fosse a sorvegliare sulla citt\u00e0 stessa. \u00c8 una testimonianza importante di questo aspetto, insieme alle torri mozzate, per far \"chinare la testa\" una volta per tutte ai pisani, che al tempo erano concorrenti temibili in ambito commerciale e politico. Inoltre appena al di fuori della porta fu concesso alla comunit\u00e0 ebraica di costruire il proprio cimitero, rendendo cos\u00ec del tutto inaccessibile il passaggio. I fiorentini costruirono quindi una nuova porta di accesso alla piazza: Porta Nuova."}
{"id": "1399474", "revid": "484362", "url": "https://it.wikipedia.org/wiki?curid=1399474", "title": "0963", "text": "0963 \u00e8 il prefisso telefonico del distretto di Vibo Valentia, appartenente al compartimento di Catanzaro.\nIl distretto comprende gran parte della provincia di Vibo Valentia. Confina con i distretti di Lamezia Terme (0968) a nord, di Soverato (0967) a est, di Locri (0964) a sud-est e di Palmi (0966) a sud. \nAree locali e comuni.\nIl distretto di Vibo Valentia comprende 47 comuni inclusi nelle 3 aree locali di Soriano Calabro (ex settori di Fabrizia, Serra San Bruno e Soriano Calabro), Tropea (ex settori di Briatico, Mileto, Nicotera, Rombiolo e Tropea) e Vibo Valentia (ex settori di Monterosso Calabro e Vibo Valentia). I comuni compresi nel distretto sono: Acquaro, Arena, Briatico, Brognaturo, Capistrano, Cessaniti, Das\u00e0, Drapia, Fabrizia, Filandari, Filogaso, Francica, Gerocarne, Jonadi, Joppolo, Limbadi, Maierato, Mileto, Mongiana, Monterosso Calabro, Nardodipace, Nicotera, Parghelia, Pizzo, Pizzoni, Polia, Ricadi, Rombiolo, San Calogero, San Costantino Calabro, San Gregorio d'Ippona, San Nicola da Crissa, Sant'Angelo, Sant'Onofrio, Serra San Bruno, Simbario, Sorianello, Soriano Calabro, Spadola, Spilinga, Stefanaconi, Tropea, Vallelonga, Vazzano, Vibo Valentia, Zaccanopoli, Zambrone e Zungri ."}
{"id": "1399476", "revid": "57342", "url": "https://it.wikipedia.org/wiki?curid=1399476", "title": "Clizia Fornasier", "text": "Biografia.\nDopo aver vinto il titolo di \"Miss Veneto\", partecipa al concorso di Miss Italia 2004, dove vince il titolo nazionale \"Miss Sasch Modella Domani\". L'anno seguente conduce su Rai 1 \"Anteprime: aspettando Miss Italia\" e \"Variet\u00e0 e Super variet\u00e0\". Debutta al cinema nel 2007 con il film \"Notte prima degli esami - Oggi\", per la regia di Fausto Brizzi. Nello stesso anno gira i film \"Ultimi della classe\" di Luca Biglione e \"Grande, grosso e... Verdone\" di Carlo Verdone, entrambi nelle sale nel 2008. Dopo aver terminato le riprese della serie televisiva di Rai Uno, \"Tutti pazzi per amore\" di Riccardo Milani (2009), gira la fiction \"Piper\" di Francesco Vicario, in onda su Canale 5, per la quale ha inciso anche un CD, \"Sole &amp; I Demoni - Back to Piper\", che contiene le canzoni cantate all'interno della serie.\nNel settembre del 2010 inizia le riprese di \"Un medico in famiglia 7\" di Elisabetta Marchetti, serie televisiva di Rai Uno, in onda dal 27 marzo 2011, nella quale interpreta Albina Battiston.\nNel 2012 gira a Piacenza il film \"La finestra di Alice\" di Carlo Sarti, con Sergio M\u00fa\u00f1iz, Fabrizio Bucci e Debora Caprioglio.\nNello stesso anno \u00e8 l'escort di lusso nel film del regista Giulio Manfredonia, Tutto tutto niente niente, con Antonio Albanese.\nSempre nel 2012 interpreta il ruolo di Giada nel film di Massimo Venier, \"Aspirante vedovo\", con Fabio De Luigi e Luciana Littizzetto.\nNel 2013 ha pubblicato un romanzo giallo dal titolo \"Rajoda\" (acronimo delle lettere iniziali dei componenti della sua famiglia).\nNel settembre 2013 debutta come concorrente a \"Tale e quale show\", programma d'intrattenimento in dodici puntate su Rai 1, condotto da Carlo Conti dove imita Britney Spears, Elisa, Olivia Newton-John, Nancy Sinatra, Gigliola Cinquetti, Kate Bush, Nada, Annie Lennox, Mal, Cyndi Lauper e Sade. Il 31 dicembre 2013, si esibisce come ospite/cantante nel programma televisivo di Rai 1, \"L'anno che verr\u00e0\" condotto da Carlo Conti. L'11 gennaio 2014 \u00e8 invitata alla prima puntata del programma televisivo di Rai 1, \"Sogno e son desto\" di Massimo Ranieri, con il quale canta in duetto \"Malafemmena/Amapola\".\nNel novembre 2014 partecipa nuovamente a \"Tale e quale show\" imitando Anggun, Carmen Consoli e Blondie. Dall'aprile del 2015, in seconda serata Rai 1, inizia la co-conduzione settimanale del magazine Top - Tutto quanto fa tendenza, ogni mercoled\u00ec, per 10 puntate. Sempre nel 2015, fino alla fine del campionato di calcio 2014-2015, \u00e8 stata ospite fissa la domenica pomeriggio su Rai 2 della trasmissione \"Quelli che il calcio\", condotta da Nicola Savino. L'esperienza si ripete anche nella stagione del campionato di calcio 2015-2016, dove ricopre ancora il ruolo di inviata negli stadi la domenica pomeriggio su Rai 2 alla trasmissione \"Quelli che il calcio\", condotta da Nicola Savino.\nVita privata.\nNel 2013, a \"Tale e quale show\", conosce il suo attuale compagno Attilio Fontana, che il 1\u00ba giugno 2016 la rende madre del primo figlio Blu Fontana.\nIl 4 febbraio 2019 diventa madre per la seconda volta di Mercuzio."}
{"id": "1399485", "revid": "187168", "url": "https://it.wikipedia.org/wiki?curid=1399485", "title": "Stadio Pian del Lago", "text": ""}
{"id": "1399488", "revid": "36426", "url": "https://it.wikipedia.org/wiki?curid=1399488", "title": "Piazza Carrara", "text": "Piazza Francesco Carrara (gi\u00e0 \"San Nicola\", dalla chiesa adiacente) \u00e8 una grande piazza di Pisa, aperta sul Lungarno Pacinotti. Si tratta di una delle pi\u00f9 antiche piazze pisane.\nDescrizione.\nAl centro della piazza si trova un monumento in marmo bianco dedicato a Ferdinando I de' Medici. Realizzata da Pietro Francavilla su disegno del Giambologna, la statua fu inizialmente posta a ridosso delle \"spallette\" di Lungarno, per essere poi spostata nella collocazione attuale in seguito ai lavori di riordinamento delle sponde nel 1872. Prima di tale statua, fino al 1595, era presente la statua dedicata a Rodolfo Orlandi, console ed eroe della Repubblica (chiamata dai pisani dell'epoca \"Il gigante\").\nIn fondo alla piazza alcuni antichi palazzi cinquecenteschi, sedi di istituzioni: il collegio Ricci, il palazzo Mazzarosa, il teatro Ernesto Rossi, inoltre il settecentesco palazzo del Pellegrino, sede dell'Intendenza di Finanza. Sulla sinistra la parte absidale della chiesa di San Nicola, la cui facciata \u00e8 sulla via Santa Maria.\nNella piazza \u00e8 oggi allestito un ampio parcheggio a pagamento."}
{"id": "1399490", "revid": "709565", "url": "https://it.wikipedia.org/wiki?curid=1399490", "title": "South Bank", "text": "South Bank \u00e8 una zona di Londra che si trova tra Waterloo Station e il Tamigi e che comprende alcuni importanti edifici e istituzioni culturali. \nStoria e luoghi notevoli.\nNel 1951 ospit\u00f2 il \"Festival of Britain\" che propose il nome per il lavoro di ricostruzione del sito urbano nel dopoguerra. L'antico nome della zona \u00e8 infatti Lambeth Marsh e Lower Marsh. L'eredit\u00e0 del \"Festival of Britain\" \u00e8 il Royal Festival Hall, ora parte del complesso architettonico del Southbank Centre. La zona \u00e8 divisa tra i borghi di Lambeth e Southwark.\nNel 1967 vennero aperti il Queen Elizabeth Hall e la Purcell Room, nel 1968 il The Hayward e nel 1976 il National Theatre. Vicino vi sono i cinema National Film Theatre e BFI IMAX. Il King's College London ha un campo situato nel centro.\nAdiacente al National Theatre vi \u00e8 la caratteristica torre bianca sede della London Weekend Television (LWT) dove - tra le altre cose\u2014\u00e8 stato prodotto il pi\u00f9 longevo programma di arte \"The South Bank Show\". Dal 1993 Carlton Television e GMTV trasmettono dalla torre bianca che viene ora chiamata \"The London Television Centre\".\nNegli anni '70 e '80 la maggior parte della zona fu soggetta a veri piani di sviluppo commerciali che trovarono l'opposizione di diversi gruppi della comunit\u00e0. Il rinnovamento della Oxo Tower, lo sviluppo di diversi alloggi e l'inserimento di spazi aperti incoraggiarono la rinascita del popolamento nella zona.\nAd ovest del RFH, oltre il viadotto della ferrovia che conduce all'Hungerford Bridge, vi \u00e8 un pubblico spazio all'aperto, i \"Giardini Jubilee\", che separano South Bank dalla vicina County Hall. Nella County Hall vi \u00e8 una ruota panoramica, la London Eye, costruita nel 2000 per celebrare l'inizio del nuovo millennio.\nAd est di South Bank vi \u00e8 invece la zona Bankside che prende il nome da una strada rialzata medievale costruita a causa del Tamigi. A Bankside vi \u00e8 la galleria d'arte Tate Modern, la riproduzione del Globe Theatre di Shakespeare e, vicino al London Bridge, il Borough Market.\nOltre la Waterloo Station, a sud, si trova il resto della zona di Waterloo, inclusa la storica strada azionaria di Lower Marsh e The Cut, casa di Old Vic."}
{"id": "1399497", "revid": "104265", "url": "https://it.wikipedia.org/wiki?curid=1399497", "title": "Silumin", "text": "Silumin (dall'inglese \"Silicon and Aluminium\" \u2013 silicio e alluminio) \u00e8 il nome generico di una serie di leghe di alluminio leggere e di alta resistenza con contenuto di silicio compreso tra il 2% ed il 22%. \nLa lega con l'87-88% di tenore di alluminio e con il 12-13% di silicio \u00e8 eutettica e viene chiamata Alpax. Pi\u00f9 precisamente, con questo nome registrato si denominano le leghe eutettiche Al-Si additivate con lo 0,08% di sodio, che diminuisce il restringimento nel raffreddamento dopo la colata. Questa lega fu scoperta nel 1920 dall'ungherese Aladar Pacz (1882-1944) e segn\u00f2 l'avvio dell'impiego delle leghe silumin.\nL'aggiunta di silicio all'alluminio ne aumenta la fluidit\u00e0 allo stato liquido (colabilit\u00e0), il che, insieme al basso costo (i due componenti di partenza sono relativamente economici), rende le leghe silumin ottime per realizzazioni su scala industriale di pezzi per fusione, come in passato i monoblocco dei motori per automobili da corsa.\nFra le caratteristiche vantaggiose \u00e8 da annoverare l'alta resistenza alla corrosione, utile per l'impiego in ambienti umidi. "}
{"id": "1399498", "revid": "57342", "url": "https://it.wikipedia.org/wiki?curid=1399498", "title": "Leicester Square", "text": "Leicester Square \u00e8 una piazza situata nel centro di Londra, nel cuore di Soho.\nSi tratta di una famosa isola pedonale situata ad ovest di Charing Cross Road, a nord di Trafalgar Square e ad est di Piccadilly Circus.\nPer arrivare con la metropolitana si pu\u00f2 usare la Northern line o la Piccadilly line.\n\u00c8 famosa fra l'altro per le \"premi\u00e8re\" dei suoi cinema, come l'Empire e l'Odeon: ha infatti suscitato l'attenzione dei mezzi di comunicazione di massa quando una parte del marciapiede \u00e8 stata decorata con le impronte delle mani di alcuni divi. Sono state ritirate nel 2011.\nAl centro della piazza, un piccolo parco \u00e8 decorato con le statue di personalit\u00e0 storiche illustri."}
{"id": "1399499", "revid": "729019", "url": "https://it.wikipedia.org/wiki?curid=1399499", "title": "Linea Northern", "text": "La linea Northern (in inglese: \"Northern line\"), detta anche \"nera\" (\"black\") dal colore che la contraddistingue sulla mappa del trasporto pubblico, \u00e8 una delle linee della metropolitana di Londra. Inaugurata nel 1890, i suoi capolinea a nord sono High Barnet, Mill Hill East ed Edgware e a sud Morden, per i treni che passano per Bank, e Kennington, per i treni che passano per Charing Cross, ma nelle ore di punta i servizi via Charing Cross vengono estesi a Morden. Mill Hill East \u00e8 servita da un servizio navetta che la collega con Finchley Central, ma anche in questo caso nelle ore di punta i treni proseguono per la Central London.\nCaratteristiche.\nLe sue caratteristiche prevedono un percorso totale di 58 km con 50 fermate, di cui 36 sotterranee. Nonostante il suo nome, si caratterizza anche dal fatto di essere la linea della metropolitana che si estende per il maggior tratto a sud del Tamigi, e quella che serve la stazione pi\u00f9 a sud della metropolitana di Londra. Si stima che la linea sia usata mediamente da passeggeri all'anno.\nStoria.\nLa linea Northern ha una storia complicata e la sua attuale complessa disposizione (\u00e8 composta da due principali rami settentrionali, da due rami centrali e dalla sezione meridionale) riflette la sua origine da tre diverse e separate compagnie ferroviarie che furono unite negli anni venti e trenta.\nIl nucleo dell'attuale linea Northern si \u00e8 sviluppato a partire da due compagnie: la \"City &amp; South London Railway\" (C&amp;SLR) e la \"Charing Cross, Euston &amp; Hampstead Railway\" (CCE&amp;HR).\nLa C&amp;SLR, la prima ferrovia sotterranea di profondit\u00e0 di Londra, fu costruita sotto la supervisione dell'ingegner James Henry Greathead, che insieme a Peter W. Barlow aveva gi\u00e0 costruito il Tower Subway. Fu la prima linea della metropolitana di Londra a venire costruita con trivellazioni di profondit\u00e0 e la prima ad utilizzare la propulsione elettrica. La linea apr\u00ec nel novembre 1890 e andava dalla stazione di Stockwell fino alla stazione, poi abbandonata, di King William Street. Quest'ultima si trovava in una posizione scomoda e non poteva sostenere il volume del traffico passeggeri della compagnia, perci\u00f2 nel 1900 fu aperta una nuova tratta per Moorgate, via Bank. La linea fu estesa anche verso sud fino a Clapham Common. Nel 1907 la linea fu prolungata anche verso nord fino a Euston.\nLa CCE&amp;HR (popolarmente nota come la \"Hampstead Tube\") fu aperta nel 1907 e andava da Charing Cross (allora denominata \"Strand\") attraverso Euston e Camden Town (dove si trovava una giunzione) fino a Golders Green e Archway (allora denominata \"Highgate\"). Nel 1914 fu estesa verso sud fino alla stazione di Embankment (allora \"Charing Cross (Embankment)\") per creare un interscambio con la linea District e la linea Bakerloo. Nel 1913 la \"Underground Electric Railways Company of London\" (UERL), proprietaria della CCE&amp;HR, acquis\u00ec la C&amp;SLR, ma le due compagnie rimasero separate.\nIntegrazione.\nDurante i primi anni venti furono eseguiti una serie di lavori per collegare tra loro i tunnel della C&amp;SLR e della CCE&amp;HR, in modo da consentire di operare un servizio integrato. Il primo di questi tunnel, fra la stazione di Euston della C&amp;SLR e la stazione di Camden Town della CCE&amp;HR era stato pianificato nel 1912, ma venne ritardato dallo scoppio della guerra. I lavori iniziarono nel 1922 e il tunnel fu aperto il 20 aprile 1924. Il secondo, che metteva in comunicazione la stazione di Embankment della CCE&amp;HR e la stazione di Kennington della C&amp;SLR, fu inaugurato il 13 settembre 1926 con una stazione intermedia a Waterloo per fornire un collegamento con la stazione ferroviaria e con la linea Bakerloo. Tra il 1922 e il 1924 i tunnel della C&amp;SLR, che avevano un diametro inferiore, vennero allargati per adeguarsi al diametro standard della CCE&amp;HR e delle altre linee di profondit\u00e0 della metropolitana.\nEstensioni.\nInsieme ai lavori per integrare le due linee, vennero progettate due estensioni principali: verso nord fino a Edgware e verso sud fino a Morden, nel Surrey.\nEstensione verso Edgware.\nL'estensione verso Edgware fu basata su piani risalenti al 1901 per la \"Edgware and Hampstead Railway\" (E&amp;HR), che era stata rilevata da una compagnia sussidiaria della UERL nel 1912. La linea sarebbe stata prolungata dal capolinea di Golders Green in due fasi: fino a Hendon Central nel 1923 e fino a Edgware nel 1924. La linea attraversava l'aperta campagna e correva principalmente su un viadotto fra Golders Green e Brent e poi in superficie, a parte un breve tratto di tunnel a nord di Hendon Central. Su questa estensione furono costruite cinque nuove stazioni, su progetto da Stanley Heaps, che stimolarono una rapida espansione urbanistica negli anni seguenti.\nEstensione verso Morden.\nLa costruzione dell'estensione verso Morden della C&amp;SLR da Clapham Common fu pi\u00f9 complessa dal punto di vista ingegneristico. La linea corre in tunnel di profondit\u00e0 fino a un punto subito a nord della stazione di Morden, che fu costruita in trincea. La linea poi continua al di sotto del piazzale della stazione e della strada antistante, fino al deposito. Inizialmente il progetto prevedeva la continuazione fino a Sutton, sfruttando una parte del tracciato della linea non costruita della \"Wimbledon and Sutton Railway\", di cui la UERL deteneva parte delle quote azionarie, ma infine fu raggiunto un accordo con la Southern Railway per terminare l'estensione a Morden.\nL'estensione apr\u00ec il 13 settembre 1926, con sette nuove stazioni tutte progettate da Charles Holden in stile moderno. Originariamente i progetti erano stati affidati a Stanley Heaps, ma il direttore della UERL Frank Pick non fu soddisfatto dei disegni e decise di affidare il compito a Holden.\nCon l'eccezione di Morden e di Clapham South, dove c'era maggior spazio disponibile, le stazioni furono costruite su lotti di terreno agli angoli di incroci di arterie principali in zone che erano gi\u00e0 state urbanizzate. Holden fece buon uso dello spazio limitato e disegn\u00f2 degli edifici degni di nota. Le strutture a livello della strada sono rivestite in pietra di Portland con saloni delle biglietterie di altezza doppia, dotati di grandi vetrate con il logo della Underground realizzato in vetro colorato. Le colonne di pietra che incorniciano le vetrate sono sormontate da un capitello formato da una versione tridimensionale del tipico \"roundel\" del logo della metropolitana. Le grandi vetrate assicurano luminosit\u00e0 alle sale e, illuminate dall'interno di notte, presentano un'immagine accogliente.\nLa prima e l'ultima stazione dell'estensione, Clapham South e Morden, inglobano una serie di spazi per negozi e furono progettate con strutture sulle quali si potesse successivamente costruire in sopraelevazione. Clapham South fu sopraelevata subito dopo la sua costruzione con un edificio di appartamenti; Morden negli anni sessanta, con un palazzo di uffici. Tutte le stazioni dell'estensione, tranne Morden, sono monumenti classificati di Grado II.\nGreat Northern &amp; City Railway.\nDopo che la UERL e la \"Metropolitan Railway\" furono unificate sotto controllo pubblico nel \"London Passenger Transport Board\" nel 1933, la \"Great Northern &amp; City Railway\", una sussidiaria della MR che andava da Moorgate a Finsbury Park, divenne parte della rete della Underground sotto il nome di Northern City Line. Fu gestita come parte della linea Northern, sebbene fosse completamente separata dal resto della rete, in previsione della realizzazione del \"Northern Heights Plan\" che avrebbe visto l'espansione della linea nella zona nord di Londra.\nNome.\nLa linea cos\u00ec risultante divenne nota come la \"Morden\u2013Edgware line\", anche se furono proposte e scartate diverse abbreviazioni sulla falsariga di quella adottata per la Baker Street &amp; Waterloo Railway, \"Bakerloo\", come \"Edgmor\", \"Mordenware\", \"Medgeway\" ed\"Edgmorden\". Alla fine fu ufficialmente denominata \"Northern Line\" il 28 agosto 1937, in riferimento alla progettata estensione delle \"Northern Heights\".\nIl \"Northern Heights plan\".\nNel giugno 1935 il LPTB annunci\u00f2 il \"New Works Programme\", un ambizioso piano di espansione della rete metropolitana che includeva l'integrazione di un gruppo di linee della \"London and North Eastern Railway\" (LNER) a nord di Highgate, nella zona nota come \"Northern Heights\", da cui questo specifico progetto prese nome. Queste linee, costruite dalla \"Edgware, Highgate and London Railway\" (EH&amp;LR) intorno al 1860-70, andavano da Finsbury Park, via Highgate, a Edgware (dove il capolinea della LNER era in una stazione poco distante da quella della metropolitana), a High Barnet e alla stazione (oggi chiusa) di Alexandra Palace.\nUna linea sarebbe stata estesa da Edgware verso nord per 5 chilometri fino a un nuovo capolinea a Bushey Heath e un nuovo deposito treni ad Aldenham. Su questa estensione sarebbero state costruite tre nuove stazioni, in ordine da sud a nord: Brockley Hill, Elstree South e Bushey Heath.\nIl diritto di far passare una linea ferroviaria lungo questo tratto era stato ottenuto in origine dalla \"Watford &amp; Edgware Railway\" (W&amp;ER) nel XIX secolo. La \"London Electric Railway\" aveva comprato la W&amp;ER nel 1922 ma non aveva usufruito della servit\u00f9 di passaggio.\nIl progetto comprendeva inoltre l'elettrificazione delle linee (all'epoca servite da treni a vapore), il raddoppio della linea tra Finchley Central e il collegamento proposto con la linea Northern alla stazione di Edgware, e la costruzione di tre nuovi tratti di collegamento: \nAvanzamento dei lavori.\nIl lavoro sul \"Norhthern Heights Plan\" inizi\u00f2 verso la fine degli anni trenta, ed era in corso allo scoppio della seconda guerra mondiale. I tunnel a nord di Archway erano stati completati e i servizi fino alla stazione di superficie, ristrutturata, di East Finchley iniziarono il 3 luglio 1939 ma senza l'apertura della stazione intermedia a Highgate, nelle nuove piattaforma di profondit\u00e0 costruite sotto l'esistente stazione della LNER (queste piattaforme aprirono in seguito il 19 gennaio 1941). I lavori furono ostacolati dalla guerra, anche se il completamento dell'elettrificazione della linea a nord di East Finchley fino a High Barnet era sufficientemente avanzato da consentire l'inizio del servizio il 14 aprile 1940. Il binario singolo della LNER in direzione di Edgware fu elettrificato solo fino alla stazione di Mill Hill East, che era utile per servire alcune caserme dell'esercito. Questo tratto apr\u00ec il 18 maggio 1941, creando cos\u00ec la configurazione della linea Northern come \u00e8 rimasta per oltre ottant'anni fino al settembre 2021, quando \u00e8 stata aperta la nuova estensione verso Battersea. Il nuovo deposito ad Aldenham era stato costruito, ma fu utilizzato per una fabbrica che costruiva aeroplani. I lavori sugli altri elementi del progetto furono sospesi verso la fine del 1939.\nDopo la guerra, la Green belt di Londra, creata per limitare l'espansione urbana nella campagna circostante la metropoli, comport\u00f2 la cancellazione dei progetti residenziali originariamente previsti nella zona e di conseguenza fece venire meno l'utilit\u00e0 dei potenziali servizi per Bushey Heath. Il numero dei passeggeri cal\u00f2 anche sulle diramazioni oltre Mill Hill East e per Alexandra Palace (allora servite dalla British Rail), non giustificando quindi la spesa per l'elettrificazione. I fondi disponibili furono destinati al completamento delle estensioni orientali e occidentali della Central line, verso Epping e Hainault da un lato e verso West Ruislip dall'altro. il \"Northern Heights Plan\" fu ufficialmente abbandonato il 9 febbraio 1954.\nAnni Novanta: ristrutturazioni e miglioramenti.\nAll'inizio degli anni novanta la linea versava in uno stato di deterioramento dovuto ad anni di scarsi investimenti e all'uso di materiale rotabile vecchio, risalente ai primi anni sessanta. Negli anni ottanta e novanta la linea era soprannominata \"Misery line\" (linea della miseria), a causa delle pessime condizioni del materiale rotabile e delle stazioni. Nel 1995 ebbe inizio un programma di ristrutturazione complessivo della linea che includeva sostituzione di tratti di binario, aumento della potenza elettrica disponibile, modernizzazione delle stazioni (come per esempio Mornington Crescent) e la sostituzione del vecchio materiale rotabile con nuovi treni.\nEstensione per Battersea.\nNel 2017 sono iniziati i lavori di prolungamento da Kennington a Battersea. Tale progetto \u00e8 stato ultimato a settembre 2021 con l'apertura di due stazioni (Battersea Power Station e Nine Elms) il 20 settembre 2021.\nSdoppiamento della linea.\nDa anni vi \u00e8 un acceso dibattito sullo \"sdoppiamento\" della linea, creando due rami indipendenti. TfL ha rinviato la discussione dopo il completamento dei lavori di rinnovamento della stazione di Camden Town, uno dei \"colli di bottiglia\" della linea che, attualmente, risulta essere uno dei motivi principali della mancata attuazione."}
{"id": "1399511", "revid": "599013", "url": "https://it.wikipedia.org/wiki?curid=1399511", "title": "Emanuele Berrettoni", "text": "Caratteristiche tecniche.\nGiocava prevalentemente come trequartista, ma durante la sua carriera grazie all'ottima intelligenza tattica, ha giocato nei ruoli di seconda punta o come ala su entrambe le fasce, dotato di un buon tiro e di una buona fase realizzativa.\nCarriera.\nClub.\nCresce nelle giovanili della Lazio. Viste le sue prestazioni nella formazione primavera, nella stagione 2000-2001 il tecnico Sven-G\u00f6ran Eriksson decide di aggregarlo alla prima squadra, dove tuttavia fatica a trovare spazio. Con la maglia biancoceleste esordisce in Serie A oltrech\u00e9 in Champions League, sostituendo al 46' Marcelo Salas, il 7 novembre 2000, nella vittoria in trasferta 1-0 sullo Sparta Praga; nella stessa gara gli subentra al 92', prima del fischio finale, Andrea Luciani. Lo stesso anno raccoglie anche due presenze contro l'Udinese nei quarti di finale di Coppa Italia; nella gara d'andata fa il suo ingresso al 65' rilevando Attilio Lombardo, mentre in quella di ritorno viene invece schierato titolare e sostituito al 55' da Dino Baggio.\nDal 2001 al 2004 gioca in massima serie con la casacca del Perugia. Coi colori biancorossi non riesce a imporsi come titolare, collezionando in totale una trentina di presenze nei campionati, senza mai trovare la rete; nel 2003 ha comunque modo di siglare in casa del Wolfsburg il secondo gol degli umbri nella vittoriosa finale di ritorno della Coppa Intertoto, che porta i grifoni in Coppa UEFA e consegna loro il primo trofeo confederale.\nNegli anni successivi milita nelle categorie minori con le maglie di Catania, Crotone, Napoli, SPAL e . Nel 2006 passa nel Bassano Virtus. In Veneto disputa quattro stagioni in Serie C2, realizzando in totale 45 reti; la sua miglior annata \u00e8 quella del 2008-2009, nella quale mette a segno 15 reti in 33 partite. Al termine di quel campionato lascia i giallorossi e passa all'Hellas Verona, con il quale firma un contratto triennale.\nLa prima stagione passata alla corte scaligera lo vede impiegato quasi sempre come titolare e, nonostante metta a referto solo 3 reti, con le sue prestazioni diventa fondamentale per le manovre offensive dei giallobl\u00f9. Nella stagione 2010-2011 l'attaccante s'infortuna dopo poche giornate ed \u00e8 costretto a rimanere lontano dai campi di gioco per diversi mesi. Il suo ritorno coincide con l'inizio di una rimonta in classifica del Verona, che raggiunge i play-off: qui l'attaccante romano d\u00e0 il suo contributo soprattutto nella gara di ritorno della semifinale contro il , terminata sull'1-1 grazie anche alla sua rete; al termine degli spareggi promozione l'Hellas torna in Serie B, dopo aver eliminato la in finale.\nNella stagione calcistica 2012-2013 fa ritorno al Bassano Virtus, con cui nel 2014 vince il campionato di Seconda Divisione nonch\u00e9 la Supercoppa di categoria; in quest'ultima competizione sigla tutte e quattro le reti giallorosse.\nIn data 29 maggio 2014, l' comunica di aver acquisito le prestazioni sportive dell'attaccante Emanuele Berrettoni fino al 30 giugno 2016. Coi bianconeri marchigiani disputa un campionato di Lega Pro (chiuso, dopo il declassamento del , con la promozione in Serie B) e la prima parte del campionato Serie B 2015-2016.\nIl 26 gennaio 2016, si trasferisce a titolo definitivo al Pordenone, firmando un contratto fino a fine stagione con opzione per la successiva.\nAl termine della stagione 2019,decide di ritirarsi dal calcio giocato.\nDirigente\nDopo essersi ritirato,trova un accordo con il Pordenone Calcio,come Club manager.\nNazionale.\nDal 2001 al 2002, ha fatto parte della nazionale Under-20 italiana con cui ha messo a segno un gol in sei partite disputate.\nStatistiche.\nPresenze e reti nei club.\n\"Statistiche aggiornate al 28 aprile 2019.\""}
{"id": "1399512", "revid": "453768", "url": "https://it.wikipedia.org/wiki?curid=1399512", "title": "Marina di Camerota", "text": "Marina di Camerota (\"Marina re Cammarota\" in dialetto cilentano) \u00e8 il centro pi\u00f9 popoloso del comune di Camerota, in provincia di Salerno, nel Parco nazionale del Cilento e Vallo di Diano.\nStoria.\nIl 17 luglio 1848, Ferdinando II Borbone firma il decreto che stabilisce: \"\"L'aggregato di case lungo il litorale di Camerota prende il nome di Marina di Camerota\".\nNel XIX secolo ed agli inizi del XX, Marina di Camerota ha subito il fenomeno dell'emigrazione, rivolta in particolare verso il Sudamerica ed il Venezuela: per i legami mantenuti con quelle terre, in una piazza del centro, di fronte al porto, \u00e8 stata eretta una statua al \"Libertador\"\" venezuelano Sim\u00f3n Bol\u00edvar, al quale sono anche dedicati la via principale del paese e al cinema locale. \nMarina di Camerota si trova lungo la strada statale 562, ad est di Palinuro, 5 da Camerota, 18 da San Giovanni a Piro, e circa 90 da Salerno. L'area costiera comprende ad ovest le zone e localit\u00e0 di Grotta del Ciclope (che ospitava una famosa discoteca), Cala del Cefalo, Cala Finocchiara, Cala d'Arconte (con un'isoletta adiacente) e Calanca. Ad est vi sono Lentiscelle.\nSita proprio sul 40\u00ba parallelo nord, \u00e8 il centro abitato pi\u00f9 meridionale della Campania. Il punto geografico pi\u00f9 meridionale \u00e8, invece, Monte di Luna\nMonumenti e luoghi d'interesse.\nPalazzo Marchesale.\nResidenza estiva settecentesca dei marchesi di Camerota: la famiglia Marchese prima e Orsini poi. Oggi versa in uno stato fatiscente.\nGrotte paleontologiche.\nPer via della natura carsica del suolo, Marina di Camerota \u00e8 nota ai paleontologi per le interessanti grotte sparse per tutto il suo territorio, nella maggior parte delle quali, a partire dagli anni '50 del '900, sono stati fatti importanti ritrovamenti archeologici, risalenti principalmente all'et\u00e0 della pietra.\nA cominciare dal confine con Palinuro, lungo la cosiddetta Cala del Cefalo si ritrovano grotte che fino all'epoca delle scoperte erano abitate da pastori con le famiglie: tra di esse, sono da menzionare la \"Grotta del Pesce\", quella \"dell'Autaro\" e quella \"Caprara\" (quest'ultima, per molti anni, ha ospitato una famosa discoteca). Ai margini settentrionali dell'abitato, esisteva la \"Grotta della Calanca\", oggi non pi\u00f9 esistente per via di un crollo. Altre importanti sono la \"Grotta Sepolcrale\" o \"del Poggio\", la \"Grotta di Manfregiudice\" (a pozzo e pericolosissima), la \"Grotta della Serratura\" (sulla spiaggia di Lentiscelle, e cos\u00ec chiamata per la sua forma), la \"Grotta della Cala\" o \"dell'Uomo preistorico\" ed il \"Riparo del Poggio\" o \"Nicchia Gamba\" (che rappresenta i resti di quella che fu una grotta, crollata gi\u00e0 in epoca preistorica).\nAltre ancora si trovano sulla costa e sono raggiungibili solo via mare: tra queste, sono da menzionare la \"Grotta di Santa Maria\" e la \"Grotta delle noglie\" o \"delle noie\", cosiddetta per il doppio ingresso a forma di salsicce napoletane (dette appunto \"noglie\").\nNel 1960, alcuni resti di crani umani ritrovati nella Grotta Sepolcrale e, mal ricostruiti, fecero per breve tempo ritenere che fosse stato ritrovato un \"anello mancante\" nella catena evolutiva umana, giacch\u00e9 i reperti (risalenti al Paleolitico Medio) si presentavano come quelli di un individuo dal mento sporgente e dalle notevoli capacit\u00e0 craniche, in netta contrapposizione all'Uomo di Neanderthal. Al presunto ominide venne dato il nome di \"Homo camerotensis\", ma dopo poco tempo studi approfonditi ne fecero cadere la gi\u00e0 debole identit\u00e0.\nPalazzo Talamo.\nUno tra gli edifici pi\u00f9 antichi di Marina di Camerota \u00e8 il palazzo della famiglia Talamo; la costruzione risale al 1786 (restaurato poi nel 1844, come testimonia una descrizione ritrovata sul davanzale di una finestra dello stesso edificio).\nGli antenati della famiglia erano pescatori benestanti, provenienti dalla Costiera Amalfitana (pi\u00f9 precisamente da Positano), che decisero di stabilirsi nel paesino costiero per intraprendere varie attivit\u00e0 commerciali ed agricole. Tra gli antenati si annoverano due sacerdoti, Francesco Saverio Talamo e Giuseppe Antonio Talamo (vissuti rispettivamente nel XIX e nel XX secolo), che hanno contribuito all\u2019allestimento della Chiesa Parrocchiale di Marina di Camerota lasciando a testimonianza dell\u2019operato l\u2019organo monumentale della chiesa e la biblioteca ecclesiastica custodita in casa Talamo e successivamente donata dalla famiglia alla Parrocchia nel 2019.\nDal portone d\u2019ingresso principale, in via Diaz, salendo da uno scalone a due rampe in pietra si accede al primo piano dell\u2019edificio dove si trova l\u2019abitazione della famiglia in cui era presente fino agli anni \u201890 una cappella sconsacrata. Il palazzo originariamente si sviluppava in lunghezza estendendosi fino alla ex via Oberdan.\nIl secondo ingresso della casa si trova in piazza San Domenico. Nel corso degli anni quest\u2019ultimo \u00e8 diventato l\u2019ingresso primario grazie alla posizione e alle caratteristiche architettoniche che lo contraddistinguono. Da questo ingresso, infatti, superando un giardino ed un ponte coperto da un pergolato di buganvillee, glicine e vite, si accede ad una grande terrazza su cui affacciano l\u2019ingresso, la cucina ed altre stanze. \nIl palazzo \u00e8 dotato di numerose ed ampi ambienti e, al pianterreno (via Diaz), si trovano alcuni locali che in tempi passati erano adibiti a magazzini per il deposito di grano, olive ed olio. Gli stessi, nella prima met\u00e0 del \u2018900, hanno ospitato la farmacia del Dr. Francesco Saverio Talamo.\nAl terzo piano del palazzo si trova un\u2019ala denominata \"\u201cCamere di Monsignore\u201d\", chiamata cos\u00ec perch\u00e9 utilizzata per ospitare i sacerdoti invitati durante le festivit\u00e0 religiose. In essa permane un caratteristico pavimento in ceramica risalente all'epoca borbonica ed alcuni affreschi a soffitto.\nOltrepassate le \"\u201cCamere di Monsignore\u201d\" si accede tramite lo scalone principale ad una grande soffitta, utilizzata per la produzione casalinga di sapone e come deposito di anticaglie.\nIl palazzo, che conserva ad oggi ancora tutte le caratteristiche strutturali dell\u2019epoca, \u00e8 tuttora di propriet\u00e0 della famiglia Talamo.\nDuna fossile di Capo Grosso.\nA circa ad ovest dell'abitato, nelle vicinanze di Capo Grosso, \u00e8 stata scoperta alla fine degli anni '60 una duna fossile che ha restituito interessanti reperti dell'era Paleolitica e Neolitica. \nLeone di Caprera.\nUna delle grotte di Lentiscelle \u00e8 stata temporaneamente adibita a piccolo museo all'aperto dov'\u00e8 stato esposto il Leone di Caprera, una goletta che nel 1890-1891 attravers\u00f2 l'Atlantico da Montevideo a Livorno, il cui nome \u00e8 un omaggio a Giuseppe Garibaldi, cos\u00ec soprannominato.Uno dei 3 membri dell'equipaggio, Pietro Troccoli (1852-1939), era cittadino di Marina di Camerota, emigrato giovanissimo in Uruguay. Dal marzo 2007, e per due anni circa, l'imbarcazione \u00e8 stata a Livorno per restauri. A restauri ultimati, mancando in loco un museo in grado di ospitarla e proteggerla, la storica goletta ha avuto una nuova destinazione museale, entrando a far parte delle collezioni del Museo del Risorgimento e venendo esposta nel Museo nazionale della scienza e della tecnologia Leonardo da Vinci di Milano.\nTorri di avvistamento.\nNel territorio di Marina di Camerota si trovano 13 torri saracene, di cui una\u00a0 \u00e8 stata inglobata nel palazzo Marchesale; vennero costruite in epoche diverse con pietrame ricavato in loco. La pi\u00f9 antica, la torre degli Iscolelli, risale al 1235 e venne costruita sotto il regno di Federico II di Svevia.\nVi sono tre \"torri del telegrafo\" o \"saracene\", risalenti all'epoca vicereale, che costituivano un sistema di vedetta e comunicazione ed erano dislocate in punti strategici lungo la costa tirrenica meridionale: la Torre dell'Isola, la Torre del Poggio e la Torre Zancale. Altre torri si trovano lungo il litorale di Camerota ( circa), ma si trovano abbastanza lontano dal paese e sono quasi tutte ridotte a rudere come ad esempio quella di \"cala d'Arconte\", la \"Fenosa\" o \"Capo delle Gatte\".\nDal 1566, per difendere il territorio dai corsari, furono costruite altre torri. quelle presenti nel territorio di Camerota sono:\nVilla Mariosa.\nVilla Mariosa \u00e8 opera di un architetto francese. \u00c8 costituita da due torri limitrofe e un grande loggione con arcate, che si affaccia direttamente sugli scogli, con una scaletta che arriva fino al mare. Qui inton\u00f2 i primi accordi vocali la bella Rina Mariosa, un famoso mezzo soprano degli anni trenta, la quale spos\u00f2 il noto direttore d'orchestra Ermanno Wolf-Ferrari, amante di questo luogo. Spesso veniva a villeggiarvi anche Gaetano Lama, il noto maestro napoletano, che proprio l\u00ec compose la celebre melodia \"\"Mar\u00ec dint'o silenzio\", conosciuta poi come \"Silenzio Cantatore\"\" su testo di Libero Bovio. Una targa, all'esterno della villa (situata fra Calanca ed il porto) e con alcune strofe della canzone, commemora l'evento.\nTurismo.\nMarina di Camerota \u00e8 una rinomata localit\u00e0 turistica balneare, sia per la qualit\u00e0 delle acque che per il contesto naturale; essendo incastonata lungo la fascia costiera di Camerota, fra le colline cilentane ricche della tipica macchia mediterranea.\nIl comune di Camerota \u00e8 stato fregiato della Bandiera Blu europea per le spiagge negli anni 2000, 2001, 2003 e 2021, e delle 5 Vele di Legambiente nel 2001 e nel 2015. Negli anni 2002, 2003, 2004, 2005, 2006, 2007, 2008, 2009, 2010, 2011, 2012, 2013 e 2014 ha ricevuto la Bandiera Blu per gli approdi turistici. Da giugno 2011 Marina di Camerota \u00e8 l'unica citt\u00e0 italiana, insieme a Jesolo, ad avere una spiaggia formalmente destinata al turismo naturista. \nTurismo LGBT.\nNel corso degli anni Marina di Camerota si \u00e8 imposta sempre pi\u00f9 come meta turistica LGBT, divenendo un punto di riferimento a livello provinciale e regionale.\nInfrastrutture e trasporti.\nVisione generale.\nRiguardo alle strade, la \"veloce\" variante cilentana della SS 18 si trova a circa ; mentre la stazione ferroviaria pi\u00f9 vicina, a circa anch'essa, \u00e8 quella di Pisciotta-Palinuro (presso Pisciotta), sulla linea Salerno-Reggio Calabria. Altro scalo ferroviario, pi\u00f9 vicino ma meno servito, \u00e8 quello di Centola-Palinuro-Marina di Camerota (A San Severino), distante circa .\nPorti.\nMarina di Camerota \u00e8 dotata di un porto turistico.\nFestivit\u00e0 religiose.\nNei mesi di luglio ed agosto, per permettere a tutta la popolazione, sia residente che turista, di assistere alla messa, quest'ultima, la domenica, viene celebrata sul sagrato della chiesa, e tutta la piazza viene riempita dalla folla che assiste alla celebrazione.\nSan Domenico di Guzman.\nSi festeggia il 4 agosto. San Domenico di Guzman \u00e8 il patrono di Marina di Camerota, e la festa del 4 agosto \u00e8 la pi\u00f9 sentita dalla popolazione locale. Dopo la messa (celebrata all'esterno della chiesa) la statua del santo viene portata in processione per le strade di Marina.\nIl programma civile della festa inizia ben 3 giorni prima (1\u00ba agosto), con mercatini, giostre, concerti di cantanti conosciuti a livello locale e nazionale, e gli immancabili spettacoli pirotecnici, con i fuochi che partono dal mare.\nIl miracolo di San Domenico.\nLa prima domenica di marzo, vi \u00e8 una festa votiva, in memoria del miracolo fatto da san Domenico il 27 dicembre 1937 a quattro marinai di Marina.\nI quattro partirono da Marina il 26 dicembre, per recarsi ad Agropoli, dove dovevano caricare delle mercanzie. Quando ripartirono per il viaggio di ritorno, presso Pisciotta furono sorpresi dal cattivo tempo, ma proseguirono lo stesso, confidando nel fatto di esser quasi arrivati a casa. Ma il tempo non miglior\u00f2, anzi, i quattro persero sia la vela che i remi in mare. Il pi\u00f9 giovane dei quattro aveva con s\u00e9 un'immagine di san Domenico; la gett\u00f2 in mare, chiedendogli di calmare le acque. All'improvviso apparve una grande luce tra le nubi e la piccola barca di pescatori miracolosamente venne trasportata in salvo presso il porto natio.\nMadonna del Carmine.\nSi festeggia il 16 luglio ed \u00e8 considerata la protettrice di Marina di Camerota insieme al santo patrono. Dopo la messa celebrata nella chiesa di Sant'Alfonso, il simulacro della Vergine viene portato in processione per le vie e i vicoli del paese. A met\u00e0 processione \u00e8 prevista la sosta presso il lungomare per assistere allo spettacolo pirotecnico in onore della Madonna, spettacolo che si ripete e si migliora la notte tra il 16 e il 17. Durante i giorni di festa (il 15 e il 16) il porto e la piazza di Marina di Camerota sono arricchiti da mercatini, bancarelle e giostre.\nA partire dal 2012 la durata della festa si allunga (13, 14, 15, 16 luglio) e sono stati ospitati cantanti del calibro dei Sonhora, Edoardo Bennato, Enrico Ruggeri e Luca Carboni.\nSanta Rita da Cascia.\nLa particolarit\u00e0 di questa festa \u00e8 la processione. La Santa viene portata non in spalla, ma su una Fiat 500, a passo d'uomo. L'automobile viene rivestita completamente di fiori raccolti nei giardini delle case di Marina. Anche i bambini adornano con fiori le loro biciclette, con esse seguono la processione. Molti adulti invece scelgono di seguire la Santa con la propria automobile. Alla fine della processione vi \u00e8 la benedizione delle automobili, degli automobilisti e dei fiori, e il simulacro di Santa Rita che rientra in chiesa viene accompagnato dal suono di tutti i clacson presenti.\nDurante la messa, prima della processione, vengono distribuiti ai fedeli dei petali di rosa benedetti, sigillati in carta velina colorata."}
{"id": "1399514", "revid": "123654799", "url": "https://it.wikipedia.org/wiki?curid=1399514", "title": "Mergus merganser", "text": "Lo smergo maggiore o smergo comune, (Mergus merganser), \u00e8 un'anatra di grosse dimensioni, distribuita in tutta l'Europa, l'Asia settentrionale e il Nordamerica. \u00c8 pi\u00f9 comune in laghi e fiumi. I suoi nidi possono trovarsi nelle cavit\u00e0 degli alberi.\nNe esistono tre sottospecie:\nMaschi e femmine sono facilmente distinguibili, dal momento che lo smergo maschio ha la testa verde scura, mentre la testa della femmina \u00e8 bruno-rossastra. Lo smergo maggiore \u00e8 lungo 70\u00a0cm ed ha 78\u201394\u00a0cm di apertura alare.\nQuesti grandi mangiatori di pesci hanno i margini dei loro becchi seghettati per far meglio presa sulle loro prede. Insieme alla pesciaiola e agli altri smerghi, sono noti spesso come \"becchi a sega\". Si nutrono anche di cozze e gamberetti; i giovani uccelli si nutrono soprattutto di insetti acquatici.\nGli uccelli nordamericani migrano verso sud in piccoli gruppi fino agli Stati Uniti ovunque sia possibile trovare stagni, laghi e fiumi liberi dal ghiaccio; sulla costa occidentale, alcuni uccelli sono permanentemente stanziali.\nAnche gli uccelli scandinavi e russi migrano verso meridione, ma gli uccelli europei occidentali sono per la maggior parte stanziali.\nLo smergo maggiore \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA).\nDescrizione.\nLo smergo maggiore presenta una forma piuttosto slanciata e il suo profilo sull'acqua risulta essere basso. Un carattere molto evidente \u00e8 il becco che \u00e8 spesso alla base che via via si restringe e termina con un leggero ripiegamento verso il basso. La femmina presenta un cappuccio marroncino che arriva fino alla gola e ha un bordo netto. Il mento \u00e8 bianco e vi \u00e8 una parte pi\u00f9 scura tra l'occhio e la base del becco. I fianchi, come anche il dorso sono grigi e si schiariscono in prossimit\u00e0 del petto.\nIl giovane \u00e8 molto simile alla femmina da cui si differenzia per dei segni chiari tra il becco e l'occhio.\nIl maschio in abito riproduttivo \u00e8 molto particolare e facilmente riconoscibile. Infatti presenta i fianchi rosati e il dorso nero. Inoltre il becco rosso vivo contrasta con il cappuccio verde smeraldo. Nel piumaggio eclissale, risulta invece essere molto simile alla femmina da cui per\u00f2 si differenzia per una grande macchia alare bianca.\nIn volo la femmina mostra uno specchio alare bianco e le copritrici alari grigie chiare, mentre le primarie sono pi\u00f9 scure. Il maschio invece ha copritrici, terziarie e secondarie bianche e le primarie sono invece nere. Inoltre nel maschio \u00e8 molto evidente il distacco tra il collo bianco e il cappuccio verde smeraldo.\nNella cultura di massa.\nLo Smergo Maggiore, una volta diffuso anche in Italia, ora pi\u00f9 raro, \u00e8 conosciuto, specialmente in Piemonte, anche con il nome comune di erlo e \"fare l'erlo\" \u00e8 una locuzione con il significato \"fare il gradasso\" oppure \"mostrare baldanza\"; tale locuzione \u00e8 citata, con la spiegazione, nell'opera La chiave a stella di Primo Levi nel racconto \"Senza tempo\"."}
{"id": "1399515", "revid": "52076", "url": "https://it.wikipedia.org/wiki?curid=1399515", "title": "Ugo Papi", "text": ""}
{"id": "1399516", "revid": "1610933", "url": "https://it.wikipedia.org/wiki?curid=1399516", "title": "Smergo comune", "text": ""}
{"id": "1399517", "revid": "56620", "url": "https://it.wikipedia.org/wiki?curid=1399517", "title": "Giuseppe Ugo Papi", "text": "Biografia.\n\u00c8 stato rettore dell'Universit\u00e0 \"La Sapienza\" di Roma dal novembre 1953 al 2 maggio 1966, quando diede le dimissioni dopo l'omicidio di Paolo Rossi, studente dell'universit\u00e0 stessa. Fu anche Presidente della Consulta dei Senatori del Regno, nonch\u00e9 Cavaliere dell'Ordine Civile di Savoia, e membro dell'Accademia Nazionale dei Lincei."}
{"id": "1399519", "revid": "110157", "url": "https://it.wikipedia.org/wiki?curid=1399519", "title": "Strangefolk (album)", "text": "Strangefolk \u00e8 un album del gruppo di rock psichedelico britannico Kula Shaker, pubblicato nel 2007.\nTracce.\nInoltre, tutte le edizioni dell'album presentano almeno una traccia bonus:"}
{"id": "1399522", "revid": "287204", "url": "https://it.wikipedia.org/wiki?curid=1399522", "title": "Discesa agli inferi", "text": ""}
{"id": "1399524", "revid": "167080", "url": "https://it.wikipedia.org/wiki?curid=1399524", "title": "Lamentazioni", "text": ""}
{"id": "1399530", "revid": "7", "url": "https://it.wikipedia.org/wiki?curid=1399530", "title": "Critico musicale", "text": ""}
{"id": "1399531", "revid": "1431409", "url": "https://it.wikipedia.org/wiki?curid=1399531", "title": "Peter Osgood", "text": "Carriera.\nClub.\nChelsea.\nComincia a giocare nel da ragazzino e fa il suo debutto in prima squadra a 17 anni in League Cup, segnando entrambi i gol nella vittoria per 2-0 contro il Workington il 16 dicembre 1964. Aveva precedentemente segnato 30 reti in 20 gare con la squadra riserve fino a quel momento.\nDopo una tourn\u00e9e di fine stagione giocata in Australia, dove Osgood segna 12 reti in 8 partite, entra a far parte stabilmente della prima squadra e gioca nuovamente con i \"Blues\" nella vittoria per 4-1 di Coppa delle Fiere contro la Roma del 22 settembre 1965. Successivamente comincia a giocare anche in campionato, segnando 7 reti, \n perdendo anche l'occasione di disputare la prima finale di FA Cup mai disputata dal Chelsea nello stadio di Wembley. I Blues perderanno poi questa partita per 1-2 contro il , il 20 maggio del 1967. Al ritorno dall'infortunio il nuovo allenatore Dave Sexton lo impiega spesso come centrocampista.\nNel 1970 conquista con la propria squadra la vittoria in FA Cup nella finale contro il , dopo che era andato a segno in ogni turno giocato dal Chelsea. Osgood va a segno anche nella ripetizione della finale giocata all'Old Trafford (e vinta poi per 2-1), realizzando il gol del pareggio su assist di Charlie Cooke.\nL'anno successivo Osgood fa parte della formazione del Chelsea che vince la Coppa delle Coppe sconfiggendo il per 2-1 ad Atene, segnando la seconda e decisiva rete. Nel 1972 va a segno anche nella terza finale di coppa consecutiva disputata con il Chelsea, quella di League Cup, che la formazione londinese perde per 2-1 contro lo Stoke City. Negli anni successivi Osgood continua a segnare regolarmente \nCon il Chelsea realizza 150 reti in 380 partite.\nDal Southampton al ritorno al Chelsea.\nNel marzo del 1974 viene venduto al Southampton Nel periodo passato con i \"Saints\" conquista una FA Cup nel 1976 dopo aver sconfitto il in finale con il punteggio di 1-0 e lascia poi la squadra nel novembre del 1977, dopo aver segnato 36 gol in 157 partite. In questo periodo disputa anche una stagione in prestito al Norwich City.\nDopo un breve periodo passato ai Philadelphia Fury, squadra partecipante al campionato NASL dove realizza una rete in 23 presenze, Osgood ritorna al nel dicembre del 1978. Va a segno al nuovo debutto con la squadra londinese nella sconfitta per 7-2 contro il . Continua a vestire la maglia del club fino a dicembre del 1979, quando decide di ritirarsi dal calcio giocato.\nNazionale.\nAi tempi del Chelsea il commissario tecnico della Nazionale inglese Alf Ramsey lo inserisce nella prima lista di quaranta giocatori compilata per i Mondiali del 1966, nell'aprile del 1966, non venendo poi incluso nella lista definitiva dei ventidue giocatori che parteciperanno e vinceranno la Coppa del Mondo.\nHa poi giocato 4 partite con la Nazionale inglese. L'esordio con la maglia dei \"Three Lions\" avviene il 25 gennaio 1970, quando gioca da titolare nell'amichevole vinta per 1-3 contro il a Bruxelles.\nOsgood viene successivamente inserito nella lista dei giocatori che partecipano al Mondiale del 1970, scendendo in campo nelle partite contro e come sostituto. La sua quarta e ultima partita in Nazionale la gioca infine il 14 novembre 1973, nell'amichevole persa per 0-1 a Wembley contro l'.\nDopo il ritiro.\nUna volta chiuso con il calcio, Osgood apre un pub all'inizio degli anni ottanta, l'Union Inn, assieme al suo ex compagno d'attacco Ian Hutchinson, senza per\u00f2 avere fortuna nell'investimento. Negli anni novanta viene impedito l'accesso allo Stamford Bridge a lui e ad alcuni suoi ex compagni di squadra degli anni settanta dal presidente Ken Bates, salvo poi essere riammesso nel 2003 con l'avvento di Roman Abramovich.\nNello stesso anno esce la sua autobiografia intitolata \"Ossie - King of Stamford Bridge\", scritta assieme a Martin Knight e Martin King, mentre nel 2004 \u00e8 protagonista di un cameo nel film inglese The Football Factory.\nIl 1\u00ba marzo 2006, a seguito di un attacco cardiaco, Osgood muore all'et\u00e0 di 59 anni. Nella prima gara casalinga del successiva alla sua scomparsa, disputata contro i rivali del , vi sono numerosi tributi, compreso un minuto di applausi ed un ultimo saluto da parte di alcuni suoi ex compagni di quadra.\nIl 1\u00ba ottobre del 2006 le ceneri di Peter Osgood vengono sparse sotto il dischetto dell'area di rigore davanti alla Shed End dello Stamford Bridge. Pi\u00f9 di 2500 tifosi prendono parte alla cerimonia, a cui si aggiungono ex compagni, allenatori, presidenti e colleghi, oltre ai correnti giocatori del Chelsea."}
{"id": "1399534", "revid": "119475065", "url": "https://it.wikipedia.org/wiki?curid=1399534", "title": "Caterina di Svezia", "text": "Biografia.\nKatarina Ulfsdotter, divenuta in seguito santa Caterina di Svezia, era la secondogenita degli otto figli di santa Brigida di Svezia. Nata nel 1331, dopo essersi unita in matrimonio in giovanissima et\u00e0, contro il suo volere, con il nobile Edgar von Kyren, di comune accordo con lo sposo fece voto di castit\u00e0, imitata dal marito.\nMentre si trovava a Roma con la madre, in occasione della celebrazione dell'Anno Santo, apprese la notizia della morte del marito. Da quel momento partecip\u00f2 con totale dedizione all'intensa attivit\u00e0 religiosa di Santa Brigida, che aveva creato in Svezia, a Vadstena, una comunit\u00e0 di tipo cenobitico, per accogliervi in conventi di clausura separati uomini e donne sotto una regola di vita religiosa ispirata al modello di San Bernardo di Chiaravalle.\nDopo lunghi pellegrinaggi condotti con la madre, tra gravi pericoli dai quali le due sante, secondo la tradizione, si sarebbero salvate per intervento soprannaturale, Caterina, dopo la morte di Santa Brigida, avvenuta il 23 luglio 1373, nel 1375 entr\u00f2 nel monastero di Vadstena, dove nel 1380 venne eletta badessa.\nA Roma, dove si era recata per il processo di canonizzazione della madre, Caterina, secondo una tradizione leggendaria, avrebbe salvato miracolosamente la citt\u00e0 dalla piena del Tevere. L'episodio \u00e8 raffigurato in un quadro che si trova nella cappella a lei dedicata nell'abitazione di piazza Farnese.\n\u00c8 stata proclamata santa da papa Innocenzo VIII nel 1484. La memoria liturgica \u00e8 il 24 marzo."}
{"id": "1399535", "revid": "163662", "url": "https://it.wikipedia.org/wiki?curid=1399535", "title": "Tegeo", "text": ""}
{"id": "1399536", "revid": "12458", "url": "https://it.wikipedia.org/wiki?curid=1399536", "title": "Antenna Tre Nord Est", "text": ""}
{"id": "1399538", "revid": "123842098", "url": "https://it.wikipedia.org/wiki?curid=1399538", "title": "Mergus serrator", "text": "Lo smergo minore (Mergus serrator) \u00e8 un'anatra tuffatrice.\nIl suo habitat di nidificazione sono i laghi e i fiumi d'acqua dolce lungo tutto il Nordamerica settentrionale, la Groenlandia, l'Europa e l'Asia. Nidifica sul suolo in luoghi riparati nei pressi dell'acqua. \u00c8 un migratore e molti degli individui che nidificano a settentrione passano l'inverno nelle acque costiere del lontano sud.\nLo smergo minore adulto \u00e8 lungo 52\u201358\u00a0cm ed ha un'apertura alare di 67\u201382\u00a0cm. Ha una cresta appuntita ed un becco rosso lungo e sottile dai margini seghettati. I maschi adulti hanno la testa scura con riflessi verdi, collo bianco con petto rugginoso, dorso nero e regioni inferiori bianche. Le femmine adulte hanno la testa rugginosa ed il corpo grigiastro. I giovani sono come la femmina, ma sono privi del collare bianco ed hanno una macchia sulle ali pi\u00f9 piccola.\nIl richiamo della femmina \u00e8 un ruspante \"prrak prrak\", mentre quello del maschio \u00e8 un'esile serie di singhiozzi e starnuti.\nGli smerghi minori si immergono e nuotano sott'acqua. Si nutrono soprattutto di piccoli pesci, ma anche di insetti acquatici, crostacei e rane.\nLo smergo minore \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA).\nLo smergo minore \u00e8 uno degli uccelli pi\u00f9 veloci nel volo orizzontale."}
{"id": "1399543", "revid": "1610933", "url": "https://it.wikipedia.org/wiki?curid=1399543", "title": "Smergo dal petto rosso", "text": ""}
{"id": "1399545", "revid": "167080", "url": "https://it.wikipedia.org/wiki?curid=1399545", "title": "Mutilazione delle Erme", "text": ""}
{"id": "1399549", "revid": "78273", "url": "https://it.wikipedia.org/wiki?curid=1399549", "title": "Spedizione siciliana", "text": ""}
{"id": "1399555", "revid": "484362", "url": "https://it.wikipedia.org/wiki?curid=1399555", "title": "Ugo di Grenoble", "text": "Biografia.\nUgo di Grenoble (o di Ch\u00e2teauneuf, dal paese del Delfinato che gli diede i natali) era canonico della cattedrale di Valence: nel 1080 fu eletto vescovo di Grenoble e svolse il suo ufficio distinguendosi nella lotta alla simonia, al nicolaismo e nell'opera di riforma ecclesiastica per la morigerazione dei costumi del clero.\nFu il fondatore dell'Ordine monastico di Chalais.\nCondusse una lunga battaglia contro Ghigo III, conte di Albon, per recuperare alla diocesi i beni che le sarebbero stati sottratti dagli Albon. Per rafforzare quel che egli credeva un diritto della diocesi, Ugo fece scrivere la storia del vescovo Isarn, che strapp\u00f2 con le armi ai Saraceni la diocesi di Grenoble nella battaglia di Chevalon. Si tratt\u00f2 del preambolo ad una serie di documenti conosciuti come \"Cartolari di Sant'Ugo\". Un accordo venne infine raggiunto nel 1099, quando Ghigo accett\u00f2 di cedere alla diocesi i territori contesi in cambio del riconoscimento dell'autorit\u00e0 temporale degli Albon nei dintorni di Grenoble.\nNel 1084 don\u00f2 a san Bruno il terreno dove venne eretta la prima abbazia dell'Ordine certosino.\nVenne canonizzato a Pisa da papa Innocenzo II il 22 aprile del 1134.\nMemoria liturgica il 1\u00ba aprile."}
{"id": "1399560", "revid": "47767", "url": "https://it.wikipedia.org/wiki?curid=1399560", "title": "Aylin", "text": "Origine e diffusione.\nDeriva dal termine turco \"ay\" (\"Luna\", da cui anche Ayla), e significa quindi \"della Luna\", \"lunare\".\nOnomastico.\nIl nome Aylin \u00e8 adespota, quindi l'onomastico ricade il 1\u00ba novembre, giorno di Ognissanti."}
{"id": "1399562", "revid": "116403167", "url": "https://it.wikipedia.org/wiki?curid=1399562", "title": "Gufo Notturno", "text": "Gufo Notturno (\"Nite Owl\") \u00e8 il nome di due personaggi della serie fumettistica \"Watchmen\" creata da Alan Moore e Dave Gibbons e pubblicata dalla DC Comics. Entrambi sono versioni modificate di alcune incarnazioni di Blue Beetle create per la Fox Feature Syndicate ed in seguito vendute alla Charlton Comics, con il secondo Gufo Notturno che ha alcune analogie anche con Batman.\nHollis T. Mason.\nBiografia del personaggio.\nAll'et\u00e0 di 12 anni suo padre abbandon\u00f2 la fattoria dei parenti in Montana e, insieme alla famiglia, si spost\u00f2 a New York lavorando all'officina per macchine di Moe Vernon.\nDopo aver iniziato la sua carriera come poliziotto a New York nel 1938, trov\u00f2 ispirazione nel Superman di Action Comics e nella comparsa nella vita reale di Giustizia Mascherata per iniziare ad essere un vigilante. Prese il soprannome di \"Gufo Notturno\" perch\u00e9 passava le sue serate lavorando al Police Gymnasiums il pi\u00f9 possibile e andando a dormire alle 21:00 per risvegliarsi alle 5:00 prima di reindossare uniforme e distintivo.\nIl suo costume venne progettato per avere braccia e gambe libere ma anche per proteggere il petto, l'addome e la testa con una tunica di dura pelle. Mentre la tunica nascondeva i suoi capelli, una maschera celava la sua identit\u00e0.\nDivenne un membro dei Minutemen, un \"avventuriero mascherato\" alla met\u00e0 del 1939. Mason era un combattente del crimine \"vecchia maniera\", un vero \"boy scout\" agli occhi di Capitan Metropolis. Egli ferm\u00f2 pittoreschi criminali come Screaming Skull e continu\u00f2 lottando contro i combattenti dell'Asse compreso Captain Axis durante la seconda guerra mondiale. Si ritir\u00f2 nel maggio del 1962 per aprire un'autofficina e per scrivere un libro con i suoi ricordi dal titolo, \"Sotto la maschera\". Leggendo \"Sotto la Maschera\", Spettro di Seta II in seguito apprese del tentato stupro ai danni di sua madre, Spettro di Seta I, da parte del Comico.\nPersonalit\u00e0.\nMason \u00e8 quasi certamente il pi\u00f9 rispettabile e \"normale\" degli avventurieri mascherati presenti in Watchmen. Mentre molti dei suoi colleghi hanno problemi psicologici riguardo alla societ\u00e0, la razza, il genere, il sesso o soffrono di megalomania, Mason \u00e8 apparentemente libero da queste caratteristiche, e a giudicare dagli estratti del suo libro, \u00e8 una sorta di voce della ragione nel mondo degli avventurieri in costume. Sia di persona che nel suo libro le sue parole tendono ad essere gentili e misurate, con una lieve tendenza allo humor.\nSembra essere ben voluto dalla maggior parte dei suoi compagni di squadra ed andare d'accordo quasi con tutti loro, nonostante talvolta sia al corrente delle loro colpe e dei loro difetti. Il suo odio sembra essere concentrato sul Comico, a cui non perdon\u00f2 mai il tentato stupro ai danni di Sally Jupiter, e i cui mezzi brutali di lotta al crimine vennero usati troppo secondo Mason per poter riconciliarsi.\nEventi in \"Watchmen\".\nDopo che Gufo Notturno II e Spettro di Seta II riescono a far evadere Rorschach di prigione la notte di Halloween, i Knot-tops (una gang di sbandati), guidati da Derf, ascoltano la notizia. Infuriati per il fatto, l'intero gruppo segue il suggerimento di un membro della gang che crede erroneamente che Mason sia lo stesso Gufo Notturno che aveva partecipato e agevolato l'evasione. Scambiando il gruppo per dei ragazzi venuti per \"dolcetto o scherzetto\", Mason gli apre la porta. Essi lo attaccano in gruppo. Mason assesta qualche colpo ma viene presto messo al tappeto. Ignorando le proteste di qualcuno dei Knot-Tops, Derf uccide Mason con la statuetta che gli era stata assegnata in riconoscimento e ricompensa del suo servizio da avventuriero mascherato.\nDaniel Dreiberg.\nBiografia del personaggio.\nDan Dreiberg fece molto affidamento sulla grande abilit\u00e0 tecnica piuttosto che sulla durezza, cosa che lo contraddistinse dai suoi compagni in maschera. Inoltre, ha dimostrato ottime capacit\u00e0 di combattimento quando si \u00e8 dovuto difendere. Tutti i suoi gadget e i suoi costumi sono basati sul tema del gufo: difatti egli utilizza un veicolo volante a forma di gufo soprannominato \"Archie\" o \"Cleto\" a seconda delle traduzioni (da Archimedes o Anacleto come il gufo di Mago Merlino ne La spada nella roccia) che \u00e8 equipaggiato con una molteplicit\u00e0 di dispositivi offensivi e auto-difensivi.\nIl padre di Dreiberg era un banchiere che gli lasci\u00f2 un grande patrimonio in eredit\u00e0, che lui us\u00f2 per progettare e costruire i suoi attrezzi per la lotta al crimine. Hollis Mason, il Gufo Notturno originale, era il suo eroe e quando si ritir\u00f2, Dan scrisse a Mason, chiedendo se potesse assumere il suo stesso nome. Dopo aver ammirato i suoi congegni, Mason fu troppo impressionato per negargli il permesso, cos\u00ec Dan inizi\u00f2 a lottare contro il crimine negli anni sessanta. Da allora in poi, i due sono divenuti amici e si sono incontrati ogni sabato.\nNel 1965, Dreiberg (nelle vesti di Gufo Notturno) si un\u00ec con successo in team con il compagno mascherato Rorschach per fermare il crimine organizzato. Dopo un po', cominciando a credere che le sue costose attivit\u00e0 dessero scarsi frutti, Dreiberg si ritir\u00f2 dopo l'approvazione del Decreto Keene il 3 agosto 1977, sebbene nel 1985 (quando prende luogo la storia) sembra dispiacersi della sua decisione di smettere con la lotta al crimine. Rorschach in seguito dir\u00e0 riguardo al suo ritiro: \"Non ha retto\". Dreiberg aveva preso un master in aeronautica e zoologia all'Universit\u00e0 Harvard, contribuendo con dotti saggi su riviste ornitologiche dopo il suo ritiro nel 1977.\nEventi in \"Watchmen\".\nDreiberg si innamora romanticamente e condivide una relazione con la seconda Spettro di Seta, Laurie Juspeczyk, dopo che lei lascia il Dottor Manhattan. Ritorna a fare il vigilante insieme a lei, quando, reindossati i costumi, riescono a mettere in salvo i residenti di un edificio in fiamme. In seguito fanno evadere Rorschach di prigione nel tentativo di fermare il piano malvagio di Ozymandias di \"salvare il mondo da se stesso\". Sfortunatamente, la liberazione di Rorschach port\u00f2 all'omicidio di Hollis Mason, che Dan apprese solamente quando lui e Rorschach andarono in giro ad interrogare i sospetti; dopo aver appreso della morte di Mason, Dan divenne violento, attaccando l'informatore e giurando violentemente vendetta contro gli assassini di Mason, che egli crede sia stato ucciso dal piano di Ozymandias.\nDan e Rorschach viaggiano fino alla fortezza di Ozymandias in Antartide senza Spettro di Seta, che nel frattempo era stata teletrasportata su Marte dal Dottor Manhattan. Dreiberg e Rorschach combattono contro Ozymandias, ma vengono presto sconfitti da questo, che rivela loro i suoi piani. Dan dice che lo vuole fermare, ma Adrian Veidt gli dice che gli eventi sono gi\u00e0 avvenuti prima ancora della loro conversazione. Milioni di persone sono morte, compresi gli assassini di Mason, e le nazioni del mondo accettano di lavorare insieme per combattere questa nuova 'minaccia'. A malincuore, Dan e Laurie (che nel frattempo era tornata) accettano di mantenere il segreto.\nRorschach abbandona la fortezza, cercando di prendere il veicolo di Dan e raccontare la verit\u00e0 al mondo. Mentre non viene visto dagli altri, il Dottor Manhattan lo uccide. A Dan e Laurie viene offerta ospitalit\u00e0 da Ozymanidias e loro l'accettano.\nMolto in seguito, essi vengono visti come Sam e Sandra Hollis, mentre fanno una breve visita alla madre di Laurie.\nAltri media.\nCinema.\nPatrick Wilson ha interpretato il secondo Gufo Notturno, Dan Dreiberg, nel film di \"Watchmen\" uscito nel 2009. Inoltre nello stesso film, Stephen McHattie ha interpretato il primo Gufo Notturno, Hollis Mason, eroe in costume in pensione."}
{"id": "1399564", "revid": "46159", "url": "https://it.wikipedia.org/wiki?curid=1399564", "title": "Nite Owl", "text": ""}
{"id": "1399566", "revid": "46159", "url": "https://it.wikipedia.org/wiki?curid=1399566", "title": "Nite-owl", "text": ""}
{"id": "1399567", "revid": "287204", "url": "https://it.wikipedia.org/wiki?curid=1399567", "title": "Daniel Dreiberg", "text": ""}
{"id": "1399568", "revid": "46159", "url": "https://it.wikipedia.org/wiki?curid=1399568", "title": "Dan Dreiberg", "text": ""}
{"id": "1399569", "revid": "46159", "url": "https://it.wikipedia.org/wiki?curid=1399569", "title": "Hollis Mason", "text": ""}
{"id": "1399570", "revid": "22414", "url": "https://it.wikipedia.org/wiki?curid=1399570", "title": "Parrocchetto amazzonico", "text": ""}
{"id": "1399579", "revid": "122556622", "url": "https://it.wikipedia.org/wiki?curid=1399579", "title": "Crist\u00f3bal Magallanes Jara", "text": "Venne ucciso assieme a 24 compagni durante le persecuzioni anticattoliche nella sua nazione ed \u00e8 stato proclamato santo da papa Giovanni Paolo II nel 2000.\nBiografia.\nCrist\u00f3bal Magallanes Jara nacque nel 1869 a Totatiche, nello stato messicano di Jalisco. Divenuto sacerdote, fu missionario presso le popolazioni indigene.\nNel 1927, durante le persecuzioni anticattoliche ordinate dal presidente Plutarco El\u00edas Calles dopo la rivolta dei cristeros, fu accusato di fomentare i disordini e condannato a morte insieme a ventiquattro compagni: fu fucilato il 25 maggio di quell'anno.\nMemoria liturgica il 25 maggio.\nI nomi dei 24 compagni martiri.\nI 25 santi martiri messicani (Cristoforo Magallanes Jara e 24 compagni), per volont\u00e0 di Giovanni Paolo II entrarono nel Calendario romano, con memoria facoltativa, al 21 maggio. \nIl Martirologio Romano li commemora invece separatamente, ciascuno nel giorno e mese del martirio, riportati di seguito accanto al nome:"}
{"id": "1399580", "revid": "446353", "url": "https://it.wikipedia.org/wiki?curid=1399580", "title": "Dattili", "text": "Nella mitologia greca, vengono chiamati Dattili alcuni figli di Rea. \nNel mito.\nSecondo alcuni mentre stava partorendo Zeus, Rea presa dal dolore poggi\u00f2 le sue dita a terra, premendole con tanta forza che uscirono fuori i Dattili. Cinque maschi dalla mano destra e consequenzialmente, cinque femmine dall'altra mano.\nAlcuni dicono che vivevano sul monte Ida molto tempo prima rispetto alla nascita di Zeus.\nAltri che la ninfa Anchiale li diede alla vita nella grotta del Ditte.\nSi dice che fossero sei e cinque, destri i maschi e mancine le femmine. Ferecide racconta che i destri erano venti e i mancini trentadue. Erano stregoni e incantatori, e Ferecide racconta chi di loro faceva gli incantesimi era mancino, chi li scioglieva era destro. \nCome sostiene Ellanico, furono chiamati Dattili perch\u00e9 mentre vivevano sull'Ida incontrarono Era e le toccarono le dita. Mnasea, nel libro Sull'Asia, dice che si chiamarono in questo modo perch\u00e9 il loro padre era Dattilo e la madre Ide; l'autore della Foronide scrive cos\u00ec: \u00abl\u00ec avevano dimora gli incantatori Idei, frigi, uomini dei monti, Chelmide, Damnameneo e il possente Acmone, destri servitori della montana Adrastea, che per primi trovarono l'arte dell'astuto Efesto tra le balze montane, lo scuro ferro, e lo posero sulla fiamma e mostrarono un'opera eccellente\u00bb.\nVita.\nI fratelli dattili erano bravissimi fabbri, infatti furono i primi a scoprire il ferro, in un monte a loro vicino, il Berecinzio.\nInvece le loro sorelle stabilitesi a Samotracia, avevano maestria nell'arte della magia ed iniziarono Orfeo al mistero della dea.\nI nomi sono tenuti in segreto.\nAltri pareri.\nAltri sostengono invece che i Dattili erano i Cureti che difesero il dio Zeus, quando in tenera et\u00e0 si trovava a Creta e per scampare alla furia di Crono subito eressero a lui un tempio ed i loro nomi erano: \nAcmone, il terzo dei Dattili.\nSecondo la tradizione pi\u00f9 antica, testimoniata da uno scolio al primo libro di Apollonio Rodio, i Dattili erano tre: Celmis, Damnameneo e Acmone. Il nome di quest'ultimo significa, in greco antico, \"l'incudine\"."}
{"id": "1399589", "revid": "287204", "url": "https://it.wikipedia.org/wiki?curid=1399589", "title": "Bernardino Realino", "text": "Biografia.\nDopo la laurea in legge conseguita nel 1556 a Bologna, ricopr\u00ec la carica di podest\u00e0 dei paesi di Felizzano e Cassine; fu poi pretore a Castelleone.\nEntrato al servizio del marchese Francesco Ferdinando d'Avalos, vicer\u00e9 di Sicilia, si trasfer\u00ec a Napoli e nel 1564 matur\u00f2 la decisione di farsi religioso della Compagnia di Ges\u00f9: svolse attiva opera di apostolato soprattutto a Lecce, dove mor\u00ec nel 1616. Le reliquie sono custodite nella Chiesa del Ges\u00f9 di Lecce.\nFu canonizzato nel 1947 da papa Pio XII.\nMemoria liturgica il 2 luglio.\nChiese dedicate al santo.\nA Carpi (MO), sua citt\u00e0 natale, \u00e8 a lui dedicata la moderna chiesa parrocchiale in via Alghisi, eretta nel 1957 in un popoloso quartiere residenziale, oltre che una strada adiacente.\nA Lecce gli \u00e8 dedicata una chiesa parrocchiale, sorta nel 1972.\nA Cassine (AL) e Felizzano (AL), dove ricopr\u00ec la carica di podest\u00e0, a Lecce e a Squinzano (LE) gli \u00e8 stata intitolata una via del centro urbano. A Felizzano (AL) gli \u00e8 intitolata la locale Scuola Media."}
{"id": "1399590", "revid": "78273", "url": "https://it.wikipedia.org/wiki?curid=1399590", "title": "San Bernadino Realino", "text": ""}
{"id": "1399593", "revid": "767487", "url": "https://it.wikipedia.org/wiki?curid=1399593", "title": "The Grandmothers", "text": "The Grandmothers \u00e8 un gruppo rock fondato nel 1980 da alcuni musicisti che facevano precedentemente parte di The Mothers of Invention. Quest'ultimo gruppo \u00e8 noto soprattutto per aver collaborato con Frank Zappa, anche se preesistente alla collaborazione con Zappa.\nBiografia.\nPrologo.\nDopo lo scioglimento dei The Mothers of Invention nel 1970, alcuni ex membri della band si riuniscono per formare The Grandmothers. \nInizialmente (pare) con la benedizione dello stesso Zappa, il quale comunque si disinteressa presto del progetto, che non decolla mai.\nVengono invece immesse sul mercato due raccolte a nome Grandmothers, contenenti per\u00f2 materiale dei singoli musicisti.\nIl periodo americano.\nSolo nel 1980, a seguito dell'interesse suscitato dai suddetti dischi, soprattutto in Europa, viene approntata una versione live dei Grandmothers.\nIl gruppo ha varie formazioni, ma la struttura portante \u00e8 all'inizio composta da Don Preston (tastiere e voce), Bunk Gardner (fiati), Jimmy Carl Black (batteria e voce) e Tom Fowler (basso e direttore musicale assieme a Preston).\nA questi musicisti si affiancano di volta in volta diversi chitarristi (tra cui Denny Walley e Tony Duran) e nell'ultimo periodo Walt Fowler, fratello di Tom, alla tromba e alle tastiere, nonch\u00e9 un batterista in supporto di J.C.Black.\nDopo due anni di attivit\u00e0 e due tour europei, la band comincia a sfaldarsi perdendo Bunk Gardner, infine si scioglie tra polemiche non proprio amichevoli.\nIn particolare viene rimproverato a Tom Fowler di aver sostituito molte parti registrate (in studio o live) da membri fondatori della band, facendole risuonare dal fratello Walt (eccellente polistrumentista).\nRimasti all'epoca inediti, i brani vedono la luce in album solisti di Don e Jimmy, per poi essere riuniti nel 2002 nel postumo \"The Eternal Question\".\nPer tutto il resto del decennio Jimmy Carl Black usa il nome The Grandmothers con una nuova band personale di base ad Austin, Texas.\nQuesta formazione, soprannominata in seguito The Austin Grandmothers, registra il CD Dreams On Long Play, che esce nel 1993 in Germania (dove Jimmy si \u00e8 appena trasferito).\nIl genere molto pop poco ha a che fare con il glorioso passato zappiano, e si apprezzano soprattutto i brani originali di J.C.Black, pur presenti altrove in versioni pi\u00f9 corpose.\nIl periodo europeo.\nSubito dopo l'uscita del CD Jimmy chiede a Don e Bunk di riunirsi al gruppo per una serie di date europee, assieme al bassista Ener Bladezipper e al chitarrista Roland St.Germain.\nAlla fine del tour estivo St.Germain viene sostituito dall'italiano Sandro Oliva, che assieme a Don Preston, contribuisce a riportare alla luce molti dei canoni musicali e scenici dei vecchi Mothers.\nLa band con questa formazione compie due apprezzati tour europei, da cui viene tratto il CD Who Could Imagine?, parzialmente dal vivo e che riflette, anche se in maniera frammentaria e incostante, il ritorno all'eclettismo musicale dei M.O.I.\nIl disco dovrebbe uscire per una \"major\" con distribuzione internazionale, ma l'attivit\u00e0 dei Grandmothers deve invece fermarsi per problemi legali con la famiglia Zappa.\nPromoters senza scrupoli avevano cominciato a pubblicizzare il gruppo come \"The Grandmothers Of Invention\", infrangendo i diritti di propriet\u00e0 del nome della band originaria, in precedenza ceduti a Zappa dai suoi musicisti nell'ambito della composizione di un procedimento legale intentatogli per proventi discografici non pagati.\nRisolta faticosamente la questione, l'attivit\u00e0 riprende senza Don Preston, impegnato in altri progetti. La formazione \u00e8 rinforzata da due elementi della band di Sandro Oliva (Stefano Baldasseroni, batteria, e Mauro Andreoni, tastiere).\nQuesta formazione, guidata da Jimmy (ora cantante solista e frontman) e Sandro (direttore musicale), registra un CD live all'Astoria di Londra nella primavera del 1998, per proseguire il tour in autunno senza Bunk Gardner, impegnato nelle sue attivit\u00e0 di chef e insegnante musicale.\nThe end.\nDopo un breve tour in Germania in quintetto nella primavera 2000, la successiva (e finale) riunione \u00e8 nell'estate successiva, con il ritorno di Don Preston e Bunk Gardner.\nIl tour \u00e8 faticoso, una maratona di tre mesi attraverso gli Stati Uniti che riserva molte soddisfazioni (memorabile il concerto di San Francisco con Motorhead Sherwood sul palco), ma tensioni e divergenze musicali e organizzative si fanno sentire, e alla fine la band si divide definitivamente in due tronconi, Don e Bunk da una parte, e Jimmy, Ener e Sandro dall'altra.\nQuesti ultimi rimettono assieme la formazione del 1998/inizi 2000 e si apprestano ad un nuovo tour europeo con la sorella di Frank, Candy Zappa, come guest cantante.\nLi raggiunge per\u00f2 la notizia che negli USA gli altri due ex-membri stanno apprestandosi anche loro ad un tour europeo, sempre con il nome The Grandmothers, assieme a Roy Estrada e Napoleon Murphy Brock.\nJimmy, Sandro ed Ener decidono di non procedere oltre annullando il tour per dedicarsi ai loro progetti personali, e da quel momento il nome The Grandmothers passa di mano.\nBen presto per\u00f2 anche la nuova band comincia a perdere pezzi, probabilmente per l'ennesimo conflitto tra personalit\u00e0 tanto peculiari. \nBunk Gardner abbandona, e lo stesso Don Preston ha una presenza discontinua.\nNapoleon Murphy Brock prosegue l'attivit\u00e0 assieme a Roy Estrada con il nome The Grande-Mothers Reinvented.\nOggi Don Preston \u00e8 impegnato nei suoi numerosi progetti solisti, comparendo talvolta come ospite di tributi alla musica di Zappa (come del resto quasi tutti i suoi ex musicisti). \nBunk Gardner ed Ener Bladezipper pare non abbiano al momento programmi musicali. \nJimmy Carl Black \u00e8 stato sempre coinvolto in molteplici attivit\u00e0 live e in studio fino a pochi mesi prima della prematura scomparsa avvenuta il 1\u00ba novembre 2008."}
{"id": "1399597", "revid": "110157", "url": "https://it.wikipedia.org/wiki?curid=1399597", "title": "A Beach Full of Shells", "text": "A Beach Full of Shells \u00e8 un disco di Al Stewart pubblicato nel 2005\nDisco.\n\"The Immelman Turn\" \u00e8 una manovra di acrobazia aerea che prende il nome dall'asso dell'aviazione tedesca Max Immelmann che l'ha inventata durante la prima guerra mondiale.\n\"Mr. Lear\" \u00e8 parzialmente ispirata a \"The Life Of My Uncle Arly\" di Edward Lear.\n\"Class of '58\" ha un delicato incipit per piano e voce per poi passare a ritmiche rock &amp; roll.\nCome nel precedente \"Down in the Cellar\" Laurence Juber produce e arrangia.\nTracce.\nTutte le canzoni scritte da Al Stewart\nMusicisti.\nArchi suonati da \"The Section String Quartet\""}
{"id": "1399602", "revid": "525063", "url": "https://it.wikipedia.org/wiki?curid=1399602", "title": "Vanchiglietta", "text": ""}
{"id": "1399609", "revid": "119835516", "url": "https://it.wikipedia.org/wiki?curid=1399609", "title": "Primo piano", "text": "Nei film, nella televisione e nella fotografia, un primo piano \u00e8 un'inquadratura che stringe fermamente su una persona o un oggetto in particolare.\nI primi piani vengono spesso impiegati come inserti per arrivare da un'inquadratura lontana a mostrare dei dettagli, come ad esempio le emozioni dei personaggi, o qualche intricato movimento delle loro mani. I close-up sul volto dei personaggi vengono impiegati molto di pi\u00f9 in televisione che nei film: sono diffusi particolarmente nelle soap opera. Gli spettacoli televisivi che non usano i close-up sono spesso descritti come programmi che creano una sensazione immediata di distacco emotivo dai personaggi.\nI primi piani vengono usati anche per far risaltare i personaggi principali: a quelli pi\u00f9 importanti infatti viene solitamente fatto un close-up quando vengono presentati, in modo da indicarne la loro importanza. Ai personaggi principali verranno fatti molteplici close-up. C'\u00e8 uno stereotipo ancora esistente di attori che desiderano un close-up in ogni momento e che contano il numero di close-up che hanno ricevuto. Un esempio di questo stereotipo \u00e8 fornito dal personaggio di Norma Desmond nel film \"Viale del tramonto\", mentre pronuncia le parole \"All right, Mr. DeMille, I'm ready for my close-up\" (\"Va bene, sig. DeMille, sono pronta per il mio close-up\") quando viene arrestata nel finale del film.\nLo svantaggio dei close-up \u00e8 quello di non mostrare le posizioni relative delle persone e degli oggetti: un abuso di questa tecnica pu\u00f2 facilmente confondere il pubblico.\nTalvolta l'invenzione del close-up viene attribuita a David Wark Griffith, ma registi precedenti l'avevano gi\u00e0 impiegato, anche se non con lo stesso effetto o con la stessa comprensione delle sue potenzialit\u00e0. Sergio Leone lanci\u00f2 una tecnica in cui si usavano close-up estremi che non mostravano niente di pi\u00f9 che gli occhi degli attori.\nUn \"head-on shot\" presenta delle analogie con un close-up: il primo si ha quando si riprende l'attore \"di fronte\" dalla faccia e viene usato per mostrare le emozioni o per evidenziare altri dettagli che non si possono notare con inquadrature pi\u00f9 larghe."}
{"id": "1399610", "revid": "3115", "url": "https://it.wikipedia.org/wiki?curid=1399610", "title": "Raimondo Nonnato", "text": "Biografia.\nRaimondo fu soprannominano \"Nonat\" (\"non nato\") perch\u00e9, secondo la tradizione, venne estratto dal corpo della madre, che era morta il giorno precedente, utilizzando un'arma da taglio (quello che oggi potrebbe ricordare un parto cesareo). Ci\u00f2 sarebbe accaduto a Portell, nella regione catalana di Lleida, nell'anno 1204. Raimondo era imparentato con la nobile famiglia dei Cardona e sarebbe stato proprio il signore di Cardona che, con la sua spada o daga avrebbe fatto nascere il bambino.\nNella sua giovent\u00f9 era pastore, e portava il gregge fino ad una cappella in cui si venerava la Vergine. Pi\u00f9 tardi, sent\u00ec parlare di Pietro Nolasco e del fatto che questi cercasse uomini per fondare un \"Ordine dei Cavalieri della Mercede\", con lo scopo di riscattare i cristiani fatti prigionieri dei musulmani. Raimondo decise di entrare a far parte dell'Ordine, e vi fece il suo ingresso a ventun anni.\nOrmai mercedario, intraprese diversi viaggi per riscattare prigionieri. Tra questi viaggi se ne ricordano soprattutto tre: uno a Valencia, ancora in mano ai musulmani, nel 1224, dove liber\u00f2 233 schiavi; un secondo ad Algeri, con 140 schiavi riscattati, e un altro ad Algeri, con altri 150 riscattati. In una di queste missioni ad Algeri, si offr\u00ec come ostaggio al posto di un prigioniero. Poich\u00e9 in prigione continuava a predicare e a convertire musulmani, la tradizione racconta che le guardie, per impedirglielo, forarono le sue labbra e le chiusero con un lucchetto.\nRaimondo venne riscattato dal suo stesso Ordine, e ritorn\u00f2 a Barcellona nel 1239. Mor\u00ec poco dopo, nel 1240, nel castello di Cardona, dove si era fermato in un viaggio verso Roma. Sentendosi in un punto di morte, avrebbe chiesto l'eucaristia, e poich\u00e9 il prete tardava a venire, sarebbe stato Ges\u00f9 Cristo stesso a dargli la comunione.\nIl culto.\nSembra che Raimondo fosse oggetto della venerazione dei fedeli gi\u00e0 al momento della sua morte. \u00c8 possibile che il suo culto fosse stato gi\u00e0 autorizzato da Benedetto XIII, citato nell'atto di beatificazione di papa Urbano VIII del 9 maggio 1626.\nIl 7 agosto 1657 Alessandro VII ordin\u00f2 che il suo nome venisse incluso nel Martirologio Romano e Clemente IX volle che il suo culto venisse esteso a tutta la cattolicit\u00e0 (13 agosto 1669).\nIl 10 marzo 1681 papa Innocenzo XI fiss\u00f2 la sua memoria liturgica al 31 agosto.\nLa sua tomba venne distrutta e il cadavere bruciato durante la Guerra civile spagnola. Anche alcune reliquie che erano conservate a parte, nel 2007 sono state rubate e se ne sono perse le tracce.\nStoricit\u00e0.\nLa reale esistenza storica di Raimondo Nonnato \u00e8 stata messa in dubbio pi\u00f9 volte dagli storici. Lo studioso catalano Antoni Pladevall Font ritiene che egli non sia mai esistito e che si tratti di uno sdoppiamento della figura di san Raimondo di Pe\u00f1afort, uno dei fondatori dell'Ordine della Mercede, alla quale si aggiunsero in seguito alcuni dettagli della vita del frate mercedario Ramon di Blanes, il primo martire dell'Ordine, ucciso a Granada. Il dettaglio della chiusura della bocca con un lucchetto compare anche nelle leggende su Raimondo Lullo.\nIn effetti, la maggior parte dei dati che si conoscono su san Raimondo Nonnato provengono dall'agiografia che, senza citare alcuna fonte, scrisse di lui il mercedario Francisco Zume (1540-1607) e che fu copiata praticamente alla lettera nell'atto di canonizzazione del 1626.\nSpesso si racconta che papa Gregorio IX lo voleva nominare cardinale diacono di Sant'Eustachio nel 1239, ma che Raimondo non sarebbe riuscito ad arrivare a Roma (per questo motivo l'iconografia \u00e8 solita raffigurarlo con il cappello cardinalizio). Lo storico Agostino Paravicini Bagliani ha dimostrato che ci\u00f2 non \u00e8 vero e che Raimondo Nonnato non fu mai cardinale: il cardinale nominato dal papa nel 1239 per quel titolo fu Robert Somercotes: \u00e8 provato che questo chierico inglese abbia firmato con il suo titolo cardinalizio tutta la documentazione papale tra il 1239 (anno della morte del precedente titolare di Sant'Eustachio, Guy de Durham, pure lui inglese) e il 1241."}
{"id": "1399619", "revid": "187", "url": "https://it.wikipedia.org/wiki?curid=1399619", "title": "Semiologo", "text": ""}
{"id": "1399622", "revid": "119719625", "url": "https://it.wikipedia.org/wiki?curid=1399622", "title": "Harry S. Truman (personaggio)", "text": "Harry S. Truman \u00e8 un personaggio immaginario della serie televisiva statunitense \"I segreti di Twin Peaks\", creata da Mark Frost e David Lynch.\n\u00c8 interpretato da Michael Ontkean, con la voce italiana di Mario Cordova.\nHarry \u00e8 lo sceriffo dell'apparentemente tranquilla cittadina di Twin Peaks che aiuta l'agente dell'FBI Dale Cooper nelle indagini sulla morte della diciassettenne Laura Palmer.\nProfilo.\nLa caratteristica che spicca maggiormente dello sceriffo Truman \u00e8 il suo nome di battesimo, che condivide col trentatreesimo presidente degli Stati Uniti: Harry Truman. Proprio tale dettaglio \u00e8 il primo a saltare all'occhio di Cooper nell'episodio Pilota e, dal settimo episodio della seconda stagione \"Anime solitarie\", \u00e8 possibile notare una fotografia dell'omonimo presidente nell'ufficio dello sceriffo.\nSi \u00e8 molto speculato, tuttavia, sul fatto che il personaggio non sia stato nominato in omaggio del presidente, bens\u00ec alla memoria del locandiere Harry Randall Truman, vittima dell'eruzione del Monte Sant'Elena del 1980, la cui seconda iniziale tuttavia era \"R\" e non la famosa esse impuntata non indicante nessun nome preciso, usanza tipica delle popolazioni scoto-irlandesi e omaggio di entrambi i nonni del presidente.\nHarry \u00e8 un uomo riflessivo e pacifico dal temperamento buono e generoso, cosa che lo porta ad essere molto rispettato dagli abitanti della sua cittadina, di cui conosce alla perfezione abitudini e stili di vita, fatto che lo rende un ottimo tutore della legge.\nTruman mette il desiderio di giustizia di fronte all'orgoglio personale o del dipartimento, motivo per cui non disdegna minimamente l'aiuto esterno dell'FBI ed instaura immediatamente un buon rapporto con Cooper, che col tempo si trasforma da rispetto professionale ad una solida ed intima amicizia, tale per cui il suo ruolo potrebbe essere definito quale lo Watson dell'agente federale, sebbene tenga molto pi\u00f9 i piedi per terra rispetto al collega, il quale per indagare si affida a meditazione trascendentale ed interpretazione dei sogni.\nBiografia.\nAntefatti.\nHarry Truman nacque a Twin Peaks, Washington, il 13 maggio 1950 e si diplom\u00f2 allo Washington State College. Crescendo a Twin Peaks, venne presto a conoscenza dell'\"oscurit\u00e0\" fuori dai confini del paese natio e decise che avrebbe dedicato la sua vita a combatterla arruolandosi nelle forze di polizia e, in breve, divenendo sceriffo.\nSempre per la stessa ragione, assieme a \"Big Ed\", \"Hawk\", James Hurley, Joey Paulson e Hank Jennings divenne membro dei \"Bookhouse Boys\", societ\u00e0 segreta che si adopera a combattere il crimine a Twin Peaks con mezzi poco ortodossi.\nVisto il doppio ruolo svolto da Harry quale tutore delle legge ufficiale e vigilante, egli divenne una sorta di leader ideologico e de facto della societ\u00e0 segreta, estromettendone Hank Jennings ed arrestandolo quando scopr\u00ec dei suoi traffici illegali di sostanze stupefacenti.\nDopo la morte di Andrew Packard, Harry avvi\u00f2 una relazione segreta con la bella e giovane vedova dell'uomo, Josie, la quale per\u00f2 non credette mai appieno nella loro unione.\nNe \"I segreti di Twin Peaks\".\nLa mattina del 24 febbraio 1989, dopo che Pete Martell rinviene il cadavere di Laura Palmer, Harry \u00e8 il primo, assieme al dottor Hayward, a recarsi sul posto ed accertarne l'identit\u00e0. Successivamente, all'arrivo dell'agente speciale Cooper, dell'FBI, lo sceriffo offre i servigi dell'intero dipartimento ai federali dando loro piena libert\u00e0 d'azione ed incomincia le indagini assistendo lo stravagante, ma indubbiamente perspicace, agente.\nAlla fine della prima stagione, dopo che Cooper viene quasi ucciso da un colpo di pistola, Josie lascia Harry e la citt\u00e0 senza spiegarne il motivo a nessuno. Fortunatamente l'agente speciale ed ormai intimo amico dello sceriffo, sopravvive all'attentato ed in breve arresta il colpevole dell'omicidio di Laura Palmer.\nContemporaneamente a tutto ci\u00f2 Josie fa ritorno a Twin Peaks e si ricongiunge con l'uomo, senza per\u00f2 rivelare del peso che le grava sulle spalle, essa infatti \u00e8 inseguita dallo psicotico Thomas Eckhardt, vecchio socio in affari di Andrew Packard morbosamente ossessionato da lei.\nHarry assiste Cooper, temporaneamente sospeso dall'FBI per l'accusa infondata di possesso di droga ad opera di Jean Renault, prendendolo fra i suoi agenti e consentendogli di riabilitare il suo nome. Proscioltosi dalle accuse, Cooper scopre tuttavia che \u00e8 stata Josie ad attentare alla sua vita e, nel tentativo di chiarirsi si fa accompagnare da Harry fino alla stanza del \"Great Northern Hotel\" dove questa si \u00e8 incontrata con Eckhardt e lo ha ucciso. Attonito, Harry assiste impotente alla morte della donna amata dovuta al terrore provato in quei momenti.\nDistrutto dall'evento, lo sceriffo attraversa un breve momento di depressione, dal quale tuttavia viene risollevato dall'amico e collega Dale Cooper, che successivamente torna ad assistere sul caso Windom Earle, psicotico ex-agente dell'FBI e mentore di Cooper insidiatosi a Twin Peaks alla ricerca della Loggia Nera. Nel momento in cui il Earle rapisce Annie Blackburn, la donna amata da Cooper, costringendo l'agente ad entrare nella Loggia per salvarla, Harry attende paziente all'esterno fino alla riemersione dei due, fatto a seguito del quale li soccorre portando la prima all'ospedale ed il secondo nella sua stanza al \"Great Northern\".\nEpilogo.\nAl risveglio dell'amico, Harry lo rassicura sulle condizioni di Annie, dopodich\u00e9 resta nella stanza adiacente col dottor Hayward mentre Cooper va in bagno a lavarsi i denti e, in un lampo di follia, si rivela posseduto da BOB.Sentiti i rumori venuti dal bagno, Harry \u00e8 il primo a precipitarvisi trovando la porta sigillata dall'interno.\nNella terza stagione, si scopre che egli \u00e8 malato, ed \u00e8 stato sostituito da suo fratello Frank."}
{"id": "1399631", "revid": "256896", "url": "https://it.wikipedia.org/wiki?curid=1399631", "title": "Reporters Without Borders", "text": ""}
{"id": "1399635", "revid": "287204", "url": "https://it.wikipedia.org/wiki?curid=1399635", "title": "Guglielmiti", "text": ""}
{"id": "1399636", "revid": "838137", "url": "https://it.wikipedia.org/wiki?curid=1399636", "title": "Le Matin", "text": "Le Matin \u00e8 una testata condivisa da alcuni giornali francofoni:\nLe Matin \u00e8 stata anche la testata di alcuni giornali oggi chiusi:"}
{"id": "1399637", "revid": "98077", "url": "https://it.wikipedia.org/wiki?curid=1399637", "title": "Guglielmiti (eretici)", "text": ""}
{"id": "1399646", "revid": "767487", "url": "https://it.wikipedia.org/wiki?curid=1399646", "title": "Johann Rudolf Meyer", "text": "Fu una delle figure pi\u00f9 influenti nella vita della citt\u00e0 di Aarau. Fu anche presidente del senato svizzero.\nVita.\nDopo la prematura morte del padre (consigliere cittadino e artigiano), venne educato in casa di una zia. Nel 1753 intraprese un soggiorno di studio nella Svizzera francese."}
{"id": "1399650", "revid": "123628735", "url": "https://it.wikipedia.org/wiki?curid=1399650", "title": "Guglielmo di Malavalle", "text": "Biografia.\nTra storia e leggenda.\nI primi anni della vita di San Guglielmo sono incerti. Esistono diverse tradizioni e leggende, ma le prime testimonianze scritte a noi pervenute sono molto posteriori alla sua morte.\nSecondo una tradizione molto viva in Toscana, ed in parte avallata dalla breve biografia lasciata dal suo primo discepolo Alberto, sarebbe stato un cavaliere francese appartenente alla famiglia ducale d'Aquitania e discendente da una nobile famiglia del Poitou. Avendo condotto una vita immorale e sregolata, intorno all'anno 1140 fu scomunicato da Papa Eugenio III. La colpa di Guglielmo doveva essere grave se il Papa Eugenio III rifiut\u00f2 di concedergli il perdono durante la sua visita all'Abbazia di Clairvaux. Si tramanda che Guglielmo si sia convertito ad opera di Bernardo di Chiaravalle. Dopo aver compiuto tutti e tre i grandi pellegrinaggi medioevali (a Santiago di Compostella, Roma, Gerusalemme), sarebbe giunto in Toscana dove sarebbe diventato eremita.\nLotta con il drago.\nLa tradizione agiografica si sovrappone con quella di San Giorgio: tipica la lotta con il drago, la presenza sotto il saio eremitano, di una maglia di ferro. Infatti secondo la leggenda san Guglielmo avrebbe ucciso un drago che infestava le campagne di Castiglione della Pescaia.\nEremitaggio.\nI luoghi del suo eremitaggio sarebbero stati tutti in Toscana (tra cui l'eremo di Santa Maria ad Martyres e l'eremo dei Santi Jacopo e Verano alla Costa d'acqua sul monte Pisano, Volterra) e infine a Malavalle nel territorio di Castiglione della Pescaia.\nPochi sono i fatti tramandati da Alberto sul periodo tra lo sbarco a Pisa di Guglielmo di ritorno dal suo pelligrinaggio in Terra Santa e il suo arrivo a Malavalle. L'eremita aveva cercato presso diverse comunit\u00e0 cenobitiche e di anacoreti, l'ideale di vita a cui aspirava, l'ascesi pi\u00f9 rigida nella solitudine e nell'isolamento.\nInizialmente aveva tentato di convertire con il suo modo di vivere gli eremiti delle comunit\u00e0 in cui entrava, ma dopo qualche anno abbandon\u00f2 tali aspirazioni, e si allontan\u00f2 dalla vita comunitaria. Trascorse gli ultimi anni della sua vita come anacoreta in preghiera, in silenzio, in digiuno e penitenza.\nNascita dell'Ordine di San Guglielmo.\nSan Guglielmo non fond\u00f2 alcun ordine religioso, n\u00e9 scrisse alcuna regola, ma dall'Epifania del 1156 accolse come discepolo Alberto. Dopo la morte di Guglielmo, poco pi\u00f9 di un anno dopo, questi ne avrebbe trascritto gli insegnamenti e fissato la Regola Guglielmita di derivazione benedettina cistercense, le \"Consuetudines e Regula sancti Guillelmi\". Nel 1211 la regola dell'ordine di San Guglielmo fu approvata dal papa Innocenzo III.\nLa comunit\u00e0 degli eremiti di Malavalle crebbe velocemente subito dopo la sua morte, diffondendosi in Toscana, nel Lazio e nelle Marche.\nNel 1244 furono fondate le prime comunit\u00e0 all'estero, nel 1256 conventi erano presenti nel nord della Francia, in Belgio, in Boemia e in Ungheria.\nCanonizzazione.\nAlla sua morte il suo sepolcro fu subito meta di pellegrinaggi di devoti dalla Toscana, dal Lazio e dalle Marche.\nIl culto di San Guglielmo venne approvato dal papa Alessandro III tra il 1174 e il 1181.\nLa festivit\u00e0 di San Guglielmo \u00e8 il 10 febbraio ma, nei paesi maremmani, si festeggia di solito agli inizi di maggio con delle feste e delle processioni fino all'eremo.\nIconografia.\nGuglielmo viene rappresentato con l'abito grigio, caratteristico dell'ordine fino al 1256 o con la veste nera adottata dopo l'unificazione con gli eremitani agostiniani. Sotto la quale si intravede la maglia di ferro da cavaliere, in ricordo del suo passato e perch\u00e9 si dice che fu portata dal santo come cilicio.\nMolte sue immagini riportano il drago e il bastone da pellegrino.\nIl Guercino ha disegnato un San Guglielmo di Aquitania un carboncino conservato nella Pinacoteca civica di Cento. Bernardino Poccetti ne ha rappresentato le \"Storie\" nell'antirefettorio di Santo Spirito a Firenze.\nSi possono trovare dipinti e/o statue di san Guglielmo nelle seguenti chiese:"}
{"id": "1399662", "revid": "466539", "url": "https://it.wikipedia.org/wiki?curid=1399662", "title": "BAFTA alla migliore attrice non protagonista", "text": "Il BAFTA alla migliore attrice non protagonista (\"BAFTA Award for Best Actress in a Supporting Role\") \u00e8 un premio annuale, promosso dal British Academy of Film and Television Arts a partire dal 1969, che premia l'attrice che pi\u00f9 si \u00e8 distinta nell'interpretazione in un ruolo non protagonista in una pellicola cinematografica dell'anno precedente. L'albo d'oro \u00e8 pertanto riferito all'anno di produzione della pellicola."}
{"id": "1399663", "revid": "834", "url": "https://it.wikipedia.org/wiki?curid=1399663", "title": "His Majesty's Ship", "text": ""}
{"id": "1399671", "revid": "767487", "url": "https://it.wikipedia.org/wiki?curid=1399671", "title": "Volia athollandersoni", "text": "Volia athollandersoni \u00e8 il nome dato a una specie di coccodrilli estinta, vissuta nelle isole Figi nel Pleistocene (circa 10.000 anni fa).\nClassificazione e descrizione.\nAppartenente allo strano gruppo dei mekosuchini (Mekosuchinae), \"Volia\" sembrerebbe essere stato un coccodrillo di dimensioni piuttosto piccole (2-3 metri di lunghezza); nonostante ci\u00f2 doveva essere il massimo predatore del suo ecosistema. Come molti mekosuchini, anche \"Volia\" era dotato di un cranio relativamente corto e soprattutto di grandi occhi. Nonostante i resti fossili datino al Pleistocene superiore, \u00e8 possibile che \"Volia\" sia sopravvissuto per migliaia di anni, per poi estinguersi solo con l'arrivo dell'uomo sulle Figi, circa 3.000 anni fa, nell'arco di soli cinquant'anni dalla colonizzazione dei primi abitanti. La stessa sorte, infatti, sembrerebbe essere toccata a tutta una fauna endemica di queste isole dell'Oceano Pacifico: si sarebbero estinti nello stesso periodo anche una rana gigante, una tartaruga terrestre, un'iguana, alcuni ralli, alcuni megapodi e il cosiddetto piccione gigante di Vitilevu (\"Natunaornis gigoura\").\nSignificato del nome.\nIl nome del genere \"Volia\" deriva dalla cava Voli Voli, dove sono stati scoperti i fossili, mentre l'epiteto specifico \u00e8 un omaggio ad Atholl Anderson, l'archeologo australiano che diresse le operazioni di scavo."}
{"id": "1399673", "revid": "1272592", "url": "https://it.wikipedia.org/wiki?curid=1399673", "title": "Fervento", "text": "Fervento \u00e8 una frazione del comune di Boccioleto, in Val Sermenza, che si trova lungo la strada provinciale che collega la Valsesia con Carcoforo, Rimasco e Rima.\nNel 1619, su concessione del vescovo di Novara Ferdinando Taverna, venne istituita la parrocchia e fino al 10 gennaio 1835 costitu\u00ec comune a parte.\nAppena fuori dal centro abitato si trova una centrale idroelettrica alimentata dalle condotte forzate che vi convogliano le acque del Lago di Rimasco, mentre \u00e8 degna di nota la Chiesa parrocchiale di Sant'Antonio."}
{"id": "1399680", "revid": "33277", "url": "https://it.wikipedia.org/wiki?curid=1399680", "title": "San Guglielmo d'Aquitania", "text": ""}
{"id": "1399692", "revid": "3115", "url": "https://it.wikipedia.org/wiki?curid=1399692", "title": "Chiesa di Sant'Antonio (Fervento)", "text": "La chiesa di Sant'Antonio \u00e8 una chiesa consacrata a sant'Antonio Abate che si trova a Fervento, in Val Sermenza.\nStoria.\nNon esistono documenti che comprovino una precisa data di costruzione, ma quelli pi\u00f9 antichi, risalenti al 1590, parlano di un piccolo edificio che in seguito venne ampliato e pi\u00f9 volte ampiamente rimaneggiato, in particolare durante il periodo della Controriforma, su indicazione del Vescovo di Novara. Fino al 1616 la parrocchia non era dipendente dalla Chiesa parrocchiale di Boccioleto, ma in quell'anno Ferdinando Taverna, allora vescovo di Novara, ne concedette la costituzione in virt\u00f9 delle cattive condizioni della strada che collega tuttora Fervento con Boccioleto.\nOpere conservate.\nTra le opere presenti nella chiesa, degne di nota sono la Crocifissione e le icone raffiguranti rispettivamente Sant'Antonio Abate e San Cristoforo, tutte attribuite alla scuola di Giovanni de Campo, risalenti al XV secolo, e un altare piramidale in legno, risalente al 1650 circa, scultura di Giovanni Battista e Gaudenzio Sceti."}
{"id": "1399694", "revid": "872573", "url": "https://it.wikipedia.org/wiki?curid=1399694", "title": "Gianfranco Pintore", "text": "Biografia.\nHa lavorato per \"L'Unit\u00e0\" (anche come corrispondente da Varsavia), \"Mondo Nuovo\", \"Abc\", \"L'Espresso\", \"Tempo illustrato\", \"La Nuova Sardegna\". Nel 1971 \u00e8 stato Direttore Responsabile di \"Lotta Continua\", periodico quindicinale.\nRientrato in Sardegna nel 1974 partecip\u00f2 al movimento de Su Populu Sardu. In quegli stessi anni (1976-78) ha fondato e diretto il mensile bilingue (sardo e italiano) \"Sa Sardigna\", e ha diretto la prima radio libera in lingua sarda, Radiu Supramonte.\nIn seguito il movimento si spacc\u00f2 sulla possibilit\u00e0 di sostenere il Partito Sardo d'Azione alle elezioni regionali del 1979: una parte vi ader\u00ec (lo stesso Pintore e Mario Carboni). Successivamente partecip\u00f2 alla creazione della corrente di Sardigna Natzione.\nIn quegli anni fond\u00f2 e diresse il mensile \"Sa Sardigna\", la radio libera Radiu Supramonte, diresse il periodico del Partito Sardo d'Azione \"Il Solco\" e la Tv libera Telesardegna. \u00c8 stato editorialista per \"L'Unione sarda\" e \"Sardigna.com\".\nPartecip\u00f2 alla fondazione nel movimento federalista Fortza Paris, nato dall'unione fra Sardistas, Partito del popolo sardo e un movimento di emigrati e vicino a posizioni di centro-destra.\nNel 1989 ha vinto il premio \"Casteddu de sa Fae\" di Posada per la narrativa in lingua sarda, con il romanzo \"Su Zogu\"\nNel 2010 ha vinto il premio letterario \"Grazia Deledda\" per la narrativa sarda, con il romanzo \"Sa Losa de Osana\".\n\u00c8 scomparso all'et\u00e0 di 73 anni, dopo una lunga malattia.\nNel febbraio 2013 \u00e8 stato istituito il premio letterario \"Gianfranco Pintore\" dedicato alla lingua sarda."}
{"id": "1399699", "revid": "2145227", "url": "https://it.wikipedia.org/wiki?curid=1399699", "title": "Giovanni Antonio Farina", "text": "Biografia.\nOrigini e studi.\nGiovanni Antonio Farina, nacque a Gambellara (Vicenza) l'11 gennaio 1803, secondo dei cinque figli di Pietro Farina e Francesca Bellame. Fin dall'infanzia fu educato allo studio e alla pratica religiosa da uno zio paterno, per lunghi anni parroco di Cereda, frazione di Cornedo Vicentino, una piccola comunit\u00e0 sui colli della Valle dell'Agno.\nA quindici anni entr\u00f2 nel seminario vescovile di Vicenza dove frequent\u00f2 tutti i corsi distinguendosi per una particolare attitudine allo studio. A 21 anni, mentre ancora frequentava i corsi di Teologia, venne destinato all'insegnamento nella scuola di Grammatica del seminario.\nMinistero presbiterale.\nRicevuta nel 1827 l'ordinazione sacerdotale, rimase come docente in seminario per 18 anni, dove ricevette gli incarichi di maestro di Umanit\u00e0, di Teologia pastorale, di Sacra eloquenza, di Metodica, di Catechetica e dove divenne anche bibliotecario e vice direttore dello studio teologico; fu anche canonico della cattedrale. Durante i primi 10 anni di sacerdozio prest\u00f2 anche servizio come cappellano nella parrocchia cittadina di San Pietro, dove evidenzi\u00f2 la sua sensibilit\u00e0 di educatore in istituzioni scolastiche e nella elevazione culturale e morale delle ragazze della parrocchia, spesso abbandonate a s\u00e9 stesse; in particolare, sostenne e innov\u00f2 l'educazione e l'istruzione delle ragazze sorde e cieche.\nIn questa parrocchia, costituita per la gran parte da famiglie operaie, nel 1827 era stata portata da don Luca Passi l\"'Opera di Santa Dorotea\" e, nel febbraio dell'anno seguente, era stata istituita la \"Pia scuola di carit\u00e0 per le fanciulle povere\". Don Antonio Farina fin dagli inizi si prese a cuore l'Opera e nel 1831 la innest\u00f2 nell'altra della Pia scuola che minacciava di estinguersi; fino al 1836 le maestre furono persone secolari non vincolate da voti, ma in quell'anno - anche per dare maggiore stabilit\u00e0 all'istituzione - Farina favor\u00ec la costituzione di un gruppo di tre nuove maestre, che vivevano in comune e alle quali dette una regola; era l'origine delle Suore Maestre di Santa Dorotea, figlie dei Sacri Cuori, un Istituto religioso femminile che si \u00e8 esteso nel tempo in Italia e in altre nazioni, dedicandosi all'istruzione e all'educazione cristiana della giovent\u00f9 e prestando servizio anche negli ospedali e in istituzioni formative.\nMinistero episcopale.\nNel 1850 con decreto imperiale fu nominato vescovo di Treviso e confermato da papa Pio IX, ricevendo la consacrazione episcopale il 19 gennaio 1851 nella Cattedrale di Vicenza. Nella diocesi trevigiana, dove fece il suo ingresso il 16 febbraio 1851, inizi\u00f2 subito la visita pastorale e organizz\u00f2 in tutte le parrocchie associazioni per l'aiuto materiale e spirituale agli indigenti, tanto da essere chiamato \"il vescovo dei poveri\".\nIncrement\u00f2 la pratica degli esercizi spirituali e l'assistenza ai sacerdoti poveri e infermi; cur\u00f2 la formazione dottrinale e culturale del clero e dei fedeli, l'istruzione e la catechesi della giovent\u00f9. L'intero decennio del suo episcopato a Treviso fu turbato da questioni giuridiche con il Capitolo della cattedrale, che gli crearono profonda sofferenza e condizionarono la realizzazione del suo programma pastorale frenando molte iniziative, fino a impedirgli la celebrazione del sinodo diocesano. Il 18 settembre 1858 confer\u00ec l'ordinazione presbiterale a don Giuseppe Sarto, futuro papa Pio X.\nIl 18 giugno 1860 venne trasferito alla sede vescovile di Vicenza - rimasta vacante per la morte di Giovanni Giuseppe Cappellari - in cui fece l'ingresso il 16 dicembre. Secondo il Mantese il suo trasferimento fu imposto dagli austriaci, che volevano a Vicenza un vescovo di loro piena fiducia, ben diverso dal predecessore Cappellari.\nEra un momento politicamente molto difficile: erano trascorsi solo dieci anni dai moti insurrezionali del 1848 e la sudditanza all'Impero asburgico era vista come un giogo oppressivo; qualche mese prima il Regno di Sardegna si era annesso le Marche e l'Umbria, dopo avere sconfitto l'esercito pontificio e nonostante le proteste di Pio IX. In citt\u00e0 si erano create forti tensioni tra i cattolici conservatori filo-austriaci e quelli che manifestavano idee liberali e favorevoli al prossimo regno d'Italia.\nLo stesso giorno del suo ingresso in diocesi il nuovo vescovo scrisse al clero e al popolo di Vicenza la sua prima lettera pastorale, che riprendeva un'altra emanata dal vicario capitolare il 3 maggio, nella quale richiamava l'unit\u00e0 di spirito e di sentimenti con il Papa e l'obbedienza al vescovo. La presa di posizione in favore del Papa fu interpretata in chiave politica come fedelt\u00e0 all'imperatore d'Austria (al quale in effetti Antonio Farina era legato da riconoscenza) ed egli fu tacciato di essere \"austriacante\".\nSecondo il Franzina, il nuovo vescovo cre\u00f2 un clima di rigore e oscurantismo verso clero e laici, molti dei quali - giudicati colpevoli ora di immoralit\u00e0, ora di simpatie filo-italiane, liberali o unitarie - furono allontanati dai loro incarichi, come il rettore del seminario Antonio Graziani; il Farina anzi sollecit\u00f2 regolarmente l'intervento delle autorit\u00e0 di polizia austriache per rendere pi\u00f9 efficace questa repressione.\nIndisse e presiedette nel 1863 il sinodo diocesano che non veniva celebrato dal 1689; una volta pubblicate le costituzioni sinodali, l'anno successivo inizi\u00f2 la visita pastorale dapprima in citt\u00e0, poi nel resto della diocesi; percorse talvolta molta strada a piedi o con la mula, per raggiungere anche i paesini di montagna che non avevano mai visto un vescovo. Nel corso del 1866 la visita fu interrotta dalle vicende politiche - la terza guerra d'indipendenza e l'annessione del Veneto all'Italia - e queste diedero luogo a dimostrazioni di ostilit\u00e0 contro il vescovo.\nNella diocesi di Vicenza il Farina mise in atto un vasto programma di rinnovamento e svolse una imponente opera pastorale orientata alla formazione culturale e spirituale del clero e dei fedeli, all'insegnamento catechistico dei bambini, alla riforma degli studi e della disciplina nel seminario.\nIstitu\u00ec numerose confraternite per il soccorso ai poveri e ai sacerdoti anziani e per la predicazione di esercizi spirituali al popolo. Gli ultimi anni della vita furono contrassegnati da aperti riconoscimenti per la sua attivit\u00e0 apostolica e la sua carit\u00e0, ma anche da profonde sofferenze e da ingiuste accuse di fronte alle quali egli reag\u00ec con il silenzio, la tranquillit\u00e0 interiore e il perdono, con fedelt\u00e0 alla propria coscienza. \nPartecip\u00f2 alle sessioni del Concilio Vaticano I fino al 14 giugno 1870, dovendo poi abbandonarlo per motivi di salute; cos\u00ec non pot\u00e9 partecipare alla sessione del 18 luglio, durante la quale fu proclamato il dogma dell'infallibilit\u00e0 pontificia. Per questa sua assenza fu fortemente attaccato dalla stampa liberale vicentina.\nDopo una prima grave malattia nel 1886, le sue forze fisiche si indebolirono gradatamente, tanto che la fine del 1887 la Santa sede gli accord\u00f2 un coadiutore nella persona di Antonio Maria De Pol, che gli sarebbe successo nella cattedra vescovile. Un ictus lo port\u00f2 alla morte il 4 marzo 1888; venne sepolto nella cappella del Cimitero maggiore della citt\u00e0, donde venne trasferito 10 anni dopo all'Istituto delle Suore di Santa Dorotea, oggi denominato Istituto Farina.\nCulto.\nDopo la sua morte la fama di santit\u00e0 and\u00f2 crescendo negli ambienti religiosi e civili; fin dal 1897 si cominci\u00f2 a ricorrere alla sua intercessione per ottenere grazie e favori celesti. Nel processo di canonizzazione si attesta che nel 1978 una suora ecuadoriana, In\u00e9s Torres Cordova, colpita da grave tumore con metastasi diffuse, guar\u00ec miracolosamente dopo avere invocato il padre fondatore insieme alle sue consorelle.\nIl 4 novembre 2001 fu dichiarato beato da papa Giovanni Paolo II e il 23 novembre 2014 venne proclamato santo da papa Francesco. Egli \u00e8 cos\u00ec il primo vescovo della diocesi di Vicenza divenuto santo, dopo i due vescovi del Medioevo proclamati beati: Giovanni de Surdis Cacciafronte e Bartolomeo da Breganze.\nLa memoria liturgica ricorre il 4 marzo secondo il Martirologio Romano e il 14 gennaio nella diocesi di Vicenza.\nGenealogia episcopale.\nLa genealogia episcopale \u00e8:"}
{"id": "1399707", "revid": "547034", "url": "https://it.wikipedia.org/wiki?curid=1399707", "title": "Scraps at Midnight", "text": "Scraps at Midnight \u00e8 il terzo album solista di Mark Lanegan, pubblicato nel 1998 dalla Sub Pop."}
{"id": "1399716", "revid": "1573940", "url": "https://it.wikipedia.org/wiki?curid=1399716", "title": "Doris pseudoargus", "text": "Doris pseudoargus \u00e8 un mollusco nudibranchio appartenente alla famiglia Dorididae.\nBiologia.\nSi nutre di spugne delle specie \"Adocia cinerea\", \"Dendoryx incrustans\", \"Esperella aegagropila\", \"Grantia compressa\", \"Halichondria panicea\", \"Hymeniacidon perleve\", \"Hymeniacidon sanguinea\", \"Tethya aurantia\"."}
{"id": "1399718", "revid": "486946", "url": "https://it.wikipedia.org/wiki?curid=1399718", "title": "Archidoris tuberculata", "text": ""}
{"id": "1399719", "revid": "41571414", "url": "https://it.wikipedia.org/wiki?curid=1399719", "title": "Mercedes-Benz 300 SL", "text": ""}
{"id": "1399721", "revid": "287204", "url": "https://it.wikipedia.org/wiki?curid=1399721", "title": "Giovan Pietro Vieusseux", "text": "Biografia.\nNato in Liguria da famiglia svizzero-francese, ricevette una formazione mercantile dal padre, Pierre (1746-1832), originario di Ginevra, che era un avvocato e commerciante.\nDal 1804 Giovan Pietro si occup\u00f2 ad Anversa della succursale della casa di commercio Sautter, fr\u00e8res et C. Nel 1814 lavor\u00f2 per suo cognato Pierre Senn (1767-1838), che possedeva un'impresa a Livorno e fino al 1817 viaggi\u00f2 nel Nord Europa per conto della ditta Senn, Guebhard et C. Dopo essere rientrato a Livorno, ripart\u00ec alla volta di Tunisi, dove giunse il 1\u00ba settembre 1818 durante l'infuriare di un'epidemia di peste: dal diario di quei giorni prepar\u00f2 il soggetto per un volume che non avrebbe mai terminato. \nNel 1819, Vieusseux si trasfer\u00ec a Firenze e annunci\u00f2 l'apertura di un Gabinetto scientifico letterario nel Palazzo Buondelmonti di Firenze con sale aperte alla conversazione e allo scambio di idee. Fondata il 25 gennaio 1820, la biblioteca era costituita da \u00abtutti gli scritti periodici i pi\u00f9 interessanti, tanto d'Italia che d'oltre mare e d'oltre monte\u00bb, e \u00abcarte geografiche, dizionari, ed altri libri da consultarsi\u00bb, come si annunciava nel manifesto della fondazione, mentre il primo nucleo librario fu formato dai suoi stessi volumi personali.\nIn contatto epistolare con i principali intellettuali del tempo, Vieusseux fond\u00f2 unitamente a Gino Capponi \"Antologia\", periodico d'informazione letteraria e politica, il cui primo numero usc\u00ec nel gennaio 1821. La rivista ospit\u00f2, tra gli altri, scritti di Carlo Botta, Pietro Colletta, Ugo Foscolo, Pietro Giordani, Raffaele Lambruschini, Giacomo Leopardi, Giuseppe Mazzini, Giuseppe Montani e Niccol\u00f2 Tommaseo. Fu proprio un articolo di quest'ultimo che nel marzo 1833 caus\u00f2 la soppressione del periodico. \nVieusseux fu editore di altri giornali, tra cui il \"Giornale Agrario Toscano\" (vol. 1, 1827) e dell\"Archivio storico italiano\" (1842). La prima serie del periodico riprendeva il lavoro di Ludovico Antonio Muratori, che era stato il primo studioso a pubblicare le fonti storiche italiane e fu compilato da Raffaele Lambruschini, Cosimo Ridolfi e Lapo de' Ricci e nella cui Appendice Vieusseux riusc\u00ec a dar spazio ad argomenti di rilevanza storiografica. Dal 1857 al 1863, Vieusseux fu editore del \"Giornale storico degli archivi toscani\", pubblicato dalla soprintendenza generale agli archivi del Granducato e diretto da Francesco Bonaini (1806-1874).\nDurante la sua attivit\u00e0 Giovan Pietro Vieusseux diede alle stampe: \"Delle condizioni del commercio librario in Italia e del desiderio di una fiera libraria e per incidenza della propriet\u00e0 letteraria e dell'unione doganale\"\", (Firenze, Galileiana, 1844) e \"Frammenti sull'Italia nel 1822 e progetto di confederazione (\"Firenze, Galileiana, 1848).\nDopo 40 anni di lavoro, il 29 settembre 1859, fu coniata una medaglia d'oro in suo onore, per esser stato uno dei principali tramiti tra la cultura italiana e quella europea. Nella sua esistenza Vieusseux fu socio di numerose istituzioni e accademie in ogni parte d'Italia (in ordine cronologico: Accademia dei georgofili, Accademia labronica, Accademia pistoiese, Accademia dei sepolti, Accademia valdarnese, Accademia agraria di Pesaro, Accademia degli incamminati, Accademia della Vatiberina\u2026 ). Il 2 maggio 1863 per decreto del municipio di Firenze fu collocata una targa sulla facciata del palazzo Buondelmonti \u00abin memoria dell'inclito cittadino\u00bb.\nL'eredit\u00e0 letteraria di Vieusseux.\nNel 1866, sempre a Firenze, iniziarono ad uscire i fascicoli della \"Nuova Antologia\", diretta da Francesco Protonotari. La rivista, passata a Roma nel 1888, ha avuto tra i suoi direttori nomi prestigiosi della cultura italiana, tra i quali Domenico Gnoli e Giovanni Spadolini.\nIntitolazioni.\nA Vieusseux sono intitolati il Liceo Scientifico e Classico di Imperia, una via di Imperia e una piazza di Firenze.\nArchivio personale.\nDopo diversi anni dalla morte di Giovan Pietro Vieusseux, il nipote Eugenio decise nel 1887 di cedere il carteggio del Vieusseux alla Biblioteca centrale di Firenze. Il Carteggio Vieusseux diede avvio al progetto di un \u201cArchivio della letteratura italiana\u201d di ogni lettera si fecero due schede (per mittente e per destinatario) con l\u2019argomento o contenuto del testo epistolare. Il carteggio consisteva in corrispondenza con Raffaele Lambruschini, Gino Capponi e Niccol\u00f2 Tommaseo, minute delle lettere spedite dal Vieusseux, fascicoli a stampa e manoscritti, materiali relativi all\u2019Antologia, al Giornale Agrario Toscano e dell\u2019Archivio Storico Italiano, progetti e scritti sul commercio librario. Il carteggio fu riordinato da Alessandro Carraresi fino al 1896.\nIn seguito, le sue carte sono depositate presso il Gabinetto Vieussex e altre 11 biblioteche e archivi fiorentini. "}
{"id": "1399722", "revid": "110157", "url": "https://it.wikipedia.org/wiki?curid=1399722", "title": "Novosil'", "text": "Novosil' (anche traslitterata come \"Novosil\") \u00e8 una cittadina della Russia europea sudoccidentale, situata nell'Oblast' di Or\u00ebl, 76 chilometri a est del capoluogo Or\u00ebl, lungo le sponde del fiume Zu\u0161a; \u00e8 capoluogo del \"rajon\" Novosil'skij.\nMenzionata a partire dal XII secolo con il nome di \"Itil'\", ottenne lo \"status\" di citt\u00e0 nel 1777.\nGeografia fisica.\nClima.\nLa citt\u00e0 di Novosil' ha un clima continentale freddo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1399723", "revid": "80339", "url": "https://it.wikipedia.org/wiki?curid=1399723", "title": "Novosil", "text": ""}
{"id": "1399726", "revid": "834", "url": "https://it.wikipedia.org/wiki?curid=1399726", "title": "Madonne Nere", "text": ""}
{"id": "1399728", "revid": "9543", "url": "https://it.wikipedia.org/wiki?curid=1399728", "title": "Scomposizione della varianza", "text": ""}
{"id": "1399734", "revid": "196390", "url": "https://it.wikipedia.org/wiki?curid=1399734", "title": "Mercedes-Benz 190 SL", "text": ""}
{"id": "1399739", "revid": "1186766", "url": "https://it.wikipedia.org/wiki?curid=1399739", "title": "Vieusseux", "text": ""}
{"id": "1399741", "revid": "4252", "url": "https://it.wikipedia.org/wiki?curid=1399741", "title": "HeroClix", "text": ""}
{"id": "1399752", "revid": "287204", "url": "https://it.wikipedia.org/wiki?curid=1399752", "title": "Othmar Maga", "text": ""}
{"id": "1399755", "revid": "57342", "url": "https://it.wikipedia.org/wiki?curid=1399755", "title": "Silvio Bonfante", "text": "Biografia.\nVice comandante della \"Seconda Divisione Garibaldi \"Felice Cascione\"\", nel 1944 a Vessalico fu ferito ad una gamba in uno scontro a fuoco con i tedeschi. Fu portato a Upega nel cuneese ad un improvvisato ospedale da campo partigiano, che fu successivamente attaccato dai tedeschi. Quando il gruppo di medici e partigiani che stava tentando di fuggire con i feriti fu circondato dai tedeschi, si tolse la vita per dare la possibilit\u00e0 ai porta feriti di fuggire e per non essere preso vivo dai nemici.\nA suo nome furono intitolate la \"Sesta Divisione Garibaldi\" e successivamente due strade di Albenga e di Imperia."}
{"id": "1399761", "revid": "767487", "url": "https://it.wikipedia.org/wiki?curid=1399761", "title": "Stormlord", "text": "Gli Stormlord sono un gruppo musicale italiano symphonic black metal dalle forti influenze epic metal, nato nel 1991 a Roma. Il particolare crossover musicale \u00e8 stato definito dal gruppo stesso come \"Extreme Epic Metal\".\nBiografia.\nNella loro carriera hanno pubblicato sei album: \"Supreme Art of War\" nel 1999, pubblicato per la Last Episode Records, \"At the Gates of Utopia\" nel 2001 e \"The Gorgon Cult\" nel 2004 pubblicati per la Scarlet Records, \"Mare Nostrum\" nel 2008, pubblicato per la Locomotive Records, \"Hesperia\" nel 2013 per la Trollzorn Records ed infine \"Far\", disco che ha segnato il loro ritorno alla Scarlet Records.\nIl 6 giugno 2004, gli Stormlord si sono esibiti a Bologna in occasione del Gods of Metal.\nLa band ha cominciato a raggiungere il suo picco maggiore di popolarit\u00e0 alla fine del 2004, dopo la pubblicazione del video musicale \"Under the Boards\".\nA marzo 2010 viene annunciata la separazione tra la band e il chitarrista Pierangelo Giglioni, rimpiazzato da Andrea Angelini.\nStile.\nL'uso prominente di tastiere rispetto a molte altre \"black metal-band\" caratterizza il loro stile di una accentuata sfumatura epica, in modo molto simile alle caratteristiche del power metal. In taluni brani figura infatti l'uso di voci femminili e voci maschili pulite, fatto sostanzialmente inusuale nel canonico black metal.\nLa maggior parte delle canzoni affronta tematiche epiche e sono ricorrenti storie di personaggi della mitologia greca come Zeus, Ade, Persefone, Prometeo, Medusa, i Titani, e battaglie.\nCristiano Borchi, il cantante del gruppo, \u00e8 solito cantare sia in scream, caratteristico del black metal, che in growl, pi\u00f9 proprio del death metal."}
{"id": "1399767", "revid": "125937694", "url": "https://it.wikipedia.org/wiki?curid=1399767", "title": "Carnevale di Viareggio", "text": "Il Carnevale di Viareggio \u00e8 considerato uno dei pi\u00f9 importanti carnevali d'Italia, d'Europa e del mondo. I carri allegorici, che sono i pi\u00f9 grandi e movimentati del mondo, sfilano lungo la passeggiata a mare viareggina. Le opere allegoriche, attraverso la satira, affrontano i grandi temi della contemporaneit\u00e0: dalla politica nazionale e internazionale, all'ambiente, al sociale.\nLa storia del carnevale di Viareggio.\nLa tradizione della sfilata di carri (dapprima calessi) a Viareggio risale al 1873 e vuole che l'idea di una sfilata il giorno di marted\u00ec grasso del 1873 sia nata ai tavoli del Caff\u00e8 del Casin\u00f2, inaugurato quarant'anni prima. Sul finire del secolo, comparvero i carri trionfali, veri e propri monumenti, costruiti in legno, scagliola e juta, modellati da scultori e messi insieme da carpentieri e fabbri che, in Darsena, sugli scali dei cantieri navali, sapevano creare straordinarie imbarcazioni.\nLa prima guerra mondiale indusse a una pausa bellica che dur\u00f2 sei anni. La manifestazione riprese nel 1921 e i carri sfilarono sui due Viali a mare.\nNel 1921 si cant\u00f2 la prima canzone ufficiale, nota come la \u2018\u2019Coppa di Champagne\u201d, attuale inno del Carnevale, composta dal musicista Icilio Sadun su parole di Lelio Maffei. Quell\u2019anno per la prima volta, anche i carri si animarono a suon di musica, perch\u00e9 la banda trov\u00f2 posto a bordo della costruzione intitolata \u201cLe nozze di Tonin di Burio\u201d di Guido Baroni, che rappresentava la festa nuziale nell\u2019aia di una casa colonica. Due anni dopo il carro del Pierrot fu la prima maschera a muovere la testa e gli occhi. Nel 1925 il pittore Antonio D\u2019Arliano invent\u00f2 la tecnica della carta a calco, che da allora ha consentito costruzioni colossali. Nel 1930 Uberto Bonetti, ide\u00f2 Burlamacco: la maschera simbolo di Viareggio, che, nel manifesto del 1931, apparve in compagnia di Ondina, bagnante simbolo della stagione estiva. Fin dall\u2019inizio (1954) la neonata Rai prima, e l\u2019Eurovisione (1958) poi, hanno consacrato la grande manifestazione, trasportando ovunque, via etere Viareggio e il Carnevale\nIl 20 febbraio 1971 si svolse il primo carnevale rionale della Darsena.\nOggi il Carnevale di Viareggio \u00e8 un evento di fama internazionale. Ogni anno si svolgono i Corsi Mascherati, ovvero le sfilate dei carri allegorici nel periodo tra la fine di gennaio e l'inizio di marzo e vi partecipano oltre 600.000 spettatori.\nLa cartapesta.\nLa cartapesta \u00e8 un preparato essenzialmente composto da acqua, colla, gesso e carta; il procedimento di lavorazione parte dalla creazione di un modello in argilla. Con una colata di gesso su questo modello si ottiene il negativo del calco, all'interno del quale vengono applicate le strisce di carta che sono state precedentemente imbevute in un composto di acqua e colla. Grazie a questo materiale i carristi riescono a plasmare masse e volumi molto grandi e, grazie alla leggerezza delle forme vuote, il carro \u00e8 una struttura semovente spettacolare. Le strisce vengono poi fatte aderire al calco, che ha poi bisogno di molte ore per l'asciugatura.\nIn seguito si stacca il lavoro di cartapesta e, dopo averlo levigato con carta vetrata, si procede alla decorazione con colori acrilici o a tempera, che vengono ricoperti da un'ulteriore vernice lucida di protezione. Il primo carro di cartapesta fu realizzato a Viareggio, nel 1925: \"I cavalieri del Carnevale\" di Antonio D'Arliano. Attualmente uno dei grandi maestri riconosciuti della cartapesta \u00e8 Arnaldo Galli che insieme al fratello Renato e a Silvano Avanzini ha collaborato per la costruzione di materiali di scena in film di Federico Fellini come \"Casanova\" e \"Boccaccio '70\", costruendo un'Anita Ekberg di misure enormi. Maschere in cartapesta dei maestri viareggini hanno fatto da cornice alla cerimonia di apertura dei Mondiali di calcio di Italia '90 e a quella di chiusura dei XX Giochi olimpici invernali.\nLa Cittadella.\nLa Cittadella del Carnevale \u00e8 il pi\u00f9 grande parco tematico d'Europa dedicato alle maschere. Si trova nella zona nord della citt\u00e0. Sulla grande piazza ellittica intitolata a Burlamacco, si affacciano i 16 hangar all'interno dei quali vengono costruiti i carri e le mascherate. \u00c8 stata inaugurata il 15 dicembre 2001 secondo il progetto di Francesco Tomassi.\nNel 2017 \u00e8 stato inaugurato lo spazio espositivo \"Espace Gilbert\" in cui sono esposti elementi dei grandi carri del passato. Nel 2019 \u00e8 stato inaugurato il piano terra del nuovo allestimento del Museo del Carnevale. Attraverso le testimonianze artistiche dal 1500 al 1873 viene raccontato il \"mondo alla rovescia\" tipico del Carnevale nei festeggiamenti in Europa. Il primo piano invece racconta il Carnevale di Viareggio attraverso una selezione di modellini e bozzetti originali. In Cittadella sono attivi anche laboratori della cartapesta in cui dai bambini agli adulti possono imparare le tecniche della lavorazione.\nNell'estate 2020 \u00e8 stato realizzato il progetto grafico di giganteschi murales sui portoni degli hangar dei carri, firmato dall\u2019architetto Paolo Riani e realizzato dall\u2019Ati, l\u2019associazione temporanea di cinque ditte artigiane del Carnevale di Viareggio. Una completa trasformazione di piazza Burlamacco, al centro della Cittadella, che si identifica ancora di pi\u00f9 nell\u2019agor\u00e0 dell\u2019arte, attraverso una grande temporary exhibit, da ammirare solo \u201cqui\u201d ed \u201cora\u201d, proprio nel senso dello spirito del Carnevale.\nUna grande mostra a cielo aperto con sedici dettagli dei manifesti pi\u00f9 belli della storia del Carnevale, dipinti sulle facciate dei capannoni, che custodiscono i carri allegorici e l\u2019hangar museo, per una superficie totale di duemila metri quadri.\nIl 16 febbraio 2021 (giorno di Marted\u00ec Grasso) \u00e8 stato inaugurato il nuovo Archivio Storico al secondo piano dell'area museale, dedicato alla conservazione dei documenti e dei bozzetti originali.\nCarnevale e arte.\nIl rapporto tra il Carnevale di Viareggio e l'arte \u00e8 sempre stato molto stretto, come testimoniano i numerosi contributi di artisti tra i quali Lorenzo Viani, Renato Santini, Uberto Bonetti, Sergio Staino, Dario Fo e Jean-Michel Folon. Lorenzo Viani, illustre pittore viareggino, che ha scritto sul Carnevale pagine illuminanti, ha contribuito attivamente nel 1911 alla realizzazione del carro \"Il trionfo della vita\u201d di Domenico Ghiselli, di cui abbiamo testimonianza della decorazione con una galleria di figure allegoriche dei pannelli della base.\nRenato Santini, altro pittore della citt\u00e0, si avvicina al mondo della cartapesta nel 1924, in occasione della preparazione delle maschere per il Carnevale di Viareggio; realizza numerosi carri a partire dal 1947 (\u201cTeatro della vita\u201d) fino al 1956 con il carro \u201cA tempo di mambo\u201d.\nFra le firme pi\u00f9 recenti si cita quella del premio Nobel Dario Fo che ha collaborato con Umberto e Stefano Cinquini, che descrivono alla realizzazione del loro carro ispirato la brutalit\u00e0 che produce la guerra sui bambini; quella di Jean-Michel Folon, artista belga recentemente scomparso, che con i suoi celebri colori pastello ha firmato il manifesto ufficiale per il Carnevale del 2000.\nFesta e tradizione.\nTutto il carnevale \u00e8 accompagnato da veglioni e feste in maschera che hanno origine antica, ben prima della nascita dei corsi mascherati. Negli anni '20 erano famosi i veglioni \"di colore\", feste nelle quali le donne dovevano indossare un abito delle tinte indicate, mentre gli uomini indossavano lo smoking, gli addobbi, i coriandoli e le stelle filanti erano nei colori prescritti. Locali come il Principe di Piemonte, l'albergo Royal e il Caf\u00e8 chantant Margherita sulla Passeggiata erano la sede ideale per questo tipo di feste e proprio in quest'ultimo locale inizi\u00f2 nel 1932 la tradizione dei veglioni in costume con un \"ballo incipriato del Settecento\". Negli anni a venire si ricordano i veglioni de \"La Stampa\", della Croce rossa e dei Lions, queste ultime associazioni senza scopo di lucro che spesso e volentieri partecipano attivamente anche oggi alla vita del Carnevale. Oggi i veglioni sono feste rionali durante i fine settimana dei corsi mascherati sul lungomare. Sono feste in strada accompagnate da musiche, maschere e tanto divertimento.\nRioni.\nIn contemporanea al periodo carnevalesco si tengono nei quartieri cittadini i Rioni del Carnevale di Viareggio. Queste feste sono la parte pi\u00f9 popolare del Carnevale di Viareggio. Interi quartieri, nei week-end di festa, si trasformano in sambodromi all'aperto in cui poter ballare liberamente in maschera, ma anche cenare deliziandosi con i piatti tipici della tradizione viareggina (a partire dalle ore 19). In particolare ad organizzare le feste notturne sono i Rioni Marco Polo e Darsena che organizza dal 1970 le cinque notti del CarnevalDarsena.\nMuseo del Carnevale, Viareggio.\nIl Museo del Carnevale racconta il mondo alla rovescia e la storia dell'arte di costruire macchine allegoriche. Al piano terra il bookshop e la linea del tempo con le testimonianze artistiche del Carnevale in Europa dal 1500 al 1873. Al primo piano la storia del Carnevale di Viareggio attraverso modellini di carri, bozzetti originali e elementi dei carri stessi. Il Museo si completa con l'Espace Gilbert, in cui oltre alla grande ballerina di 13 metri vincitrice nel 2004 ci sono parti dei carri del passato. \nIl Torneo Mondiale Giovanile di Calcio.\nDurante il periodo carnevalesco uno dei principali eventi \u00e8 anche il torneo giovanile di calcio \u201cCoppa Carnevale\u201d, anche detto Torneo di Viareggio, nato nel 1949 per iniziativa del C.G.C. Viareggio. Lo spunto iniziale \u00e8 del 1948, quando ci fu un torneo cittadino a dieci squadre che rappresentavano quattro societ\u00e0 e sei bar. Fin dalla prima edizione il torneo si \u00e8 caratterizzato come \u201cunder 21\u201d e via via nel tempo ha acquistato sempre maggior prestigio a livello internazionale, con l'arrivo a Viareggio di squadre extracontinentali. Nel 1978 partecip\u00f2 al torneo una squadra di Pechino e questo rappresent\u00f2 il primo contatto sportivo della Cina comunista con l'Europa occidentale. Le squadre vincitrici del maggior numero di edizioni sono Milan e Fiorentina, con 8 trionfi ciascuna.\nEdizione 2017.\nL'edizione del Carnevale di Viareggio 2017, si \u00e8 tenuta il 5, 12, 18, 26 e 28 febbraio.\nEdizione 2018.\nL'edizione del Carnevale di Viareggio si \u00e8 tenuta il 27 gennaio e il 4, 11, 13 e 17 febbraio 2019.\nIl manifesto dell'edizione 2018, firmato dall'artista contemporaneo Renato Missaglia, \u00e8 stato presentato nell'estate del 2017 nella piazza del mercato di Viareggio.\nI vincitori delle rispettive categorie sono: i fratelli Cinquini con \"Papaveri Rossi\" in prima categoria, Luca Bertozzi con \"Satisfaction\" nella seconda categoria, Giampiero Ghiselli e Maria Chiara Franceschini con \u201cLa natura siamo noi\u201d nelle mascherate di gruppo e Matteo Raciti con \"Al cospetto del sig. Ego.\" nelle mascherate isolate.\nEdizione 2019.\nL'edizione dell'anno 2019 Carnevale di Viareggio \u00e8 dedicata al mondo femminile ed \u00e8 stato il tema principale di molte costruzioni in tutte le categorie. I corsi mascherati si sono tenuti il 9, 17, 23 febbraio e il 3, 5 marzo 2019.\nIl manifesto dell'edizione 2019 \u00e8 stato realizzato dall'artista Nicoletta Poli.\nLa giuria ha decretato come vincitori del carnevale di Viareggio: Jacopo Allegrucci in prima categoria con la costruzione \"L'ultima Biancaneve\", Priscilla Borri e Antonino Croci in seconda categoria con \"Freedom\", Libero Maggini nelle mascherate di gruppo con \"Un cane andaluso\" e infine Stefano Di Giusto nelle mascherate isolate con \"Lampmedusa\".\nEdizione 2020.\nIl 147\u00ba anno del Carnevale di Viareggio \u00e8 stato celebrato con sei Corsi Mascherati. I carri allegorici e le mascherate hanno sfilato sui Viali a Mare sabato 1, domenica 9, sabato 15, gioved\u00ec (grasso) 20, domenica 23 e marted\u00ec (grasso) 25 febbraio 2020. Il manifesto \u00e8 stato realizzato dall'interior design e architetto Stefano Giovannoni. Il tema delle manifestazioni collaterali (inserite nel programma \"Fuori Corso\") \u00e8: generazioni.\nCarri di Prima Categoria:\n1\u00b0 - Home sweet home. Nessun posto \u00e8 come casa di Lebigre e Roger\n2\u00b0 - Robotika: intelligenza artificiale di Luigi Bonetti\n3\u00b0 - Idol di Umberto, Stefano e Michele Cinquini\n4\u00b0 - #Nel Paese delle Meraviglie 2.0 di Jacopo Allegrucci\n5\u00b0 - Beata ignoranza di Roberto Vannucci\n6\u00b0 - Ol\u00e8 di Carlo Lombardi (ex aequo)\n6\u00b0 - Il grande balzo di Alessandro Avanzini (ex aequo)\n7\u00b0 - Non assegnato\n8\u00b0 - N\u00e9 di Eva n\u00e9 di Adamo di Massimo e Alessandro Breschi\n9\u00b0 - Abbracciami \u00e8 Carnevale di Fabrizio Galli\nCarri di Seconda Categoria:\n1\u00b0 - A caccia di un lieto fine di Luca Bertozzi\n2\u00b0 - S\u2019i\u2019 fosse foco di Luciano Tomei\n3\u00b0 - Quei gran geni di\u2026 di Priscilla Borri e Antonino Croci\n4\u00b0 - Gi\u00f9 le mani di Franco Malfatti\n5\u00b0 - L\u2019amaro italiano di Edoardo Ceragioli\nMascherate di Gruppo\n1\u00b0 - La cultura fa paura di Silvano Bianchi\n2\u00b0 - Terra promessa di Marzia Etna\n3\u00b0 - Alice una fiaba moderna di Roberto De Leo e Vania Fornaciari\n4\u00b0 - I signori della notte di Michele Canova\n5\u00b0 - Ombre cinesi di Giacomo Marsili\n6\u00b0 - 900 di Libero Maggini\n7\u00b0 - L\u2019uomo dei sogni di Emilio Cinquini\n8\u00b0 - Populist Art di Giampiero Ghiselli e Maria Chiara Franceschini\n9\u00b0 - Facce ride di Adolfo Milazzo\nMaschere Isolate\n1\u00b0 - I disagi di Gulliver di Matteo Raciti\n2\u00b0 - Qualcuno mi renda l\u2019anima di Michelangelo Francesconi\n3\u00b0 - Vince Van Gogh di Lorenzo Paoli\n4\u00b0 - Bella di natura di Devis Serra (ex aequo)\n4\u00b0 - Sorci verdi di Stefano Di Giusto (ex aequo)\n5\u00b0 - Non assegnato\n6\u00b0 - Per me si va nella citt\u00e0 dolente\u2026 di Rodolfo Mazzone\n7\u00b0 - Un gioco di parole di Andrea Giulio Ciaramitaro\nPremi speciali alle opere allegoriche in concorso\nPremio FANTASIA \u201cSergio Baroni\u201d\nAlla mascherata in gruppo \u201cOmbre cinesi\u201d di Giacomo Marsili\nPremio COLORE \u201cAntonio D\u2019Arliano\u201d\nAl carro di prima categoria \u201cOl\u00e8\u201d di Carlo Lombardi\nPremio MODELLATURA \u201cAlfredo Morescalchi\u201d\nAl carro di seconda categoria \u201cA caccia di un lieto fine\u201d di Luca Bertozzi\nPremio ALLEGORIA \u201cSilvano Avanzini\u201d\nAl carro di prima categoria \u201cBeata ignoranza\u201d di Roberto Vannucci\nPremio al MIGLIOR BOZZETTO \u201cGuidubaldo Francesconi\u201d\nAl bozzetto del carro di prima categoria \u201cRobotika, l\u2019intelligenza artificiale\u201d di Luigi Bonetti\nPremio SCENOGRAFIA \u201cAlfredo Pardini\u201d\nAl carro di prima categoria \u201cIdol\u201d di Umberto, Stefano, Michele Cinquini e Silvia Cirri\nPremio CRITICA \u201cGiovanni Lazzarini\u201d\nAl carro di prima categoria \u201cHome sweet home. Nessun posto \u00e8 come casa\u201d di Lebigre e Roger\nPremio TRADIZIONE \u201cCarlo Bocco Vannucci\u201d\nAl carro di prima categoria \u201cAbbracciami \u00e8 Carnevale\u201d di Fabrizio Galli\nPremio per l\u2019opera PIU\u2019 BRILLANTE \u201cEros Canova\u201d\nAlla maschera isolata \u201cI disagi di Gulliver\u201d di Matteo Raciti\nPremio al MOVIMENTO PIU\u2019 SPETTACOLARE \u201cRenato Verlanti\u201d\nAl carro di prima categoria \u201cNel Paese delle Meraviglie 2.0\u201d di Jacopo Allegrucci\nMenzioni speciali per le migliori coreografie ai carri di prima categoria \u201cN\u00e9 di Eva, n\u00e9 di Adamo\u201d di Massimo e Alessandro Breschi e al carro \u201cIl grande balzo\u201d di Alessandro Avanzini\nPremio Miglior COLONNA SONORA ORIGINALE \u201cIcilio Sadun\u201d dedicato a Roberta Bartali\nAl brano \"Mare amaro\" musica di Daniele Biagini, testo di Simone Remedi, canta: Daniele Biagini abbinato al carro di seconda categoria: \"L'amaro italiano\" di Edoardo Ceragioli\nPREMIO ARNALDO GALLI a Lebigre Roger vincitori del triennio 2018-2020 in prima categoria\nEdizione 2021.\nIl Carnevale di Viareggio 2021 \u00e8 in programma sabato 30 gennaio, domenica 7, gioved\u00ec grasso 11, domenica 14, marted\u00ec 16 e sabato 20 febbraio. Questa edizione del carnevale celebra il 90\u00ba compleanno di Burlamacco che apparve per la prima volta nel manifesto per il Carnevale 1931, insieme ad Ondina.\nA causa della pandemia da covid-19 il programma delle manifestazioni \u00e8 stato rivoluzionato. Il 4 gennaio 2021 la Fondazione annuncia nuove date. Cinque sfilate dei carri allegorici sui Viali a Mare, in programma il 18, 26 settembre, 2, 3 e 9 ottobre, per un \u201cCarnevale Universale\u201d, dedicato a tutte le tradizioni, storie e culture del Carnevale nel mondo. \u00c8 la prima volta, in quasi 150 anni, che i Corsi Mascherati del Carnevale di Viareggio sono in programma tra la fine dell\u2019estate e l\u2019inizio dell\u2019autunno.\nI CORSI MASCHERATI DI SETTEMBRE E OTTOBRE 2021\nLe sfilate dei carri allegorici e delle mascherate si aprono sul Lungomare di Viareggio sabato 18 settembre con il primo Corso Mascherato. Il secondo Corso Mascherato di domenica 26 settembre occasione per celebrare un importante anniversario per il Carnevale di Viareggio: i vent\u2019anni dallo storico trasferimento dei carri dai vecchi hangar di via Marco Polo alla Cittadella, che da quel giorno del 2001 \u00e8 il luogo dell\u2019arte e della creativit\u00e0. Super fine settimana di Carnevale sabato 2 e domenica 3 ottobre con due eccezionali sfilate dei carri allegorici. Gran finale sabato 9 ottobre con il quinto Corso Mascherato.\nIL MANIFESTO DEL CARNEVALE UNIVERSALE\nPer promuovere il Carnevale Universale \u00e8 stato realizzato uno speciale manifesto. Si tratta della rielaborazione grafica di quello firmato dall\u2019artista Uberto Bonetti per il Carnevale di Viareggio 1959. In quel manifesto il creatore di Burlamacco e Ondina immagin\u00f2 un mondo sorridente, pronto a festeggiare a Viareggio. In questa edizione il mondo torna a sorridere per celebrare proprio a Viareggio il \u201cCarnevale Universale\u201d. Una grande festa di rinascita, speranza e soprattutto testimonianza della volont\u00e0 di sostenere e augurare il ritorno del Carnevale in tutto il mondo. Il manifesto dell\u2019artista Piero Figura per l\u2019edizione invernale 2021 diventa cos\u00ec da collezione.\nLE GRADUATORIE DEL CARNEVALE DI VIAREGGIO 2021\nEdizione 2022.\nL'edizione del Carnevale di Viareggio torna nella sua collocazione naturale da calendario. Dopo il Carnevale straordinario, svoltosi a settembre e ottobre 2021, a causa della pandemia, la programmazione ritorna a febbraio e marzo. I Corsi Mascherati sono programmati per domenica 20, Gioved\u00ec Grasso 24, domenica 27 febbraio, Marted\u00ec Grasso 1 marzo, sabato 5 e sabato 12 marzo."}
{"id": "1399772", "revid": "3732", "url": "https://it.wikipedia.org/wiki?curid=1399772", "title": "Automatic Computing Engine", "text": "L'Automatic Computing Engine (ACE), il primo computer elettronico sviluppato nel Regno Unito, fu progettato da Alan Turing nel 1946.\nIl 19 febbraio 1946 Turing present\u00f2 al comitato esecutivo del National Physical Laboratory (NPL) un documento nel quale delineava il primo progetto di un computer con programma caricabile. A differenza della maggior parte dei primi computer, come l'EDVAC di John von Neumann, quello di Turing era un progetto indipendente da ogni organizzazione militare. Turing nel 1936 aveva pubblicato il progetto di una macchina universale, un'astrazione teorica di ogni computer, che \u00e8 nota come macchina di Turing universale.\nNel 1945 l'Universit\u00e0 della Pennsylvania costru\u00ec il computer ENIAC, un progetto sviluppato da John Mauchly e John Presper Eckert, che eseguiva un programma cablato nell'hardware, e che quindi non poteva essere modificato senza alterare la macchina. L'EDVAC, a differenza dell'ENIAC, poteva caricare un programma esterno; von Neumann dichiar\u00f2 comunque di non aver letto il lavoro di Turing sulla macchina universale, nel quale si prevedeva l'uso di un nastro perforato per inserire il programma nel calcolatore.\nIl sistema ACE aveva parole di 48 bit, utilizzava come memoria delle linee di ritardo e conteneva circa 7.000 valvole termoioniche, poche rispetto alle 17.486 utilizzate dall'ENIAC. L'ENIAC utilizzava anche 70.000 resistenze, 10.000 capacit\u00e0 e aveva 5 milioni di giunzioni saldate; era quindi molto pi\u00f9 grande e soggetto a guasti.\nIl documento di Turing sull'ACE includeva diagrammi dettagliati sui circuiti logici e ne stimava il costo in 11.200 sterline. L'ACE gestiva un primitivo linguaggio di programmazione chiamato \"Abbreviated Computer Instructions\" e, a differenza dell'EDVAC, prevedeva anche l'uso di subroutine. Per via di difficolt\u00e0 tecniche, la prima versione dell'ACE costruita fu il Pilot ACE, una versione ridotta del progetto ACE. La versione completa dell'ACE venne costruita verso al fine del 1950 e oper\u00f2 fino alla fine del 1957, quando divenuto troppo obsoleto venne dismesso."}
{"id": "1399774", "revid": "15756", "url": "https://it.wikipedia.org/wiki?curid=1399774", "title": "Palazzo Farnese (Piacenza)", "text": "Palazzo Farnese \u00e8 un palazzo storico di Piacenza. Posto in piazza Cittadella, ospita i musei civici della citt\u00e0 nonch\u00e9 la sede provinciale dell'Archivio di Stato.\nFanno parte dei musei civici ospitati all'interno del palazzo diverse collezioni: una sezione medievale comprendente una serie di affreschi provenienti da chiese piacentine, il museo archeologico, ospitato nella cittadella Viscontea che conserva al suo interno il fegato etrusco, una raccolta di armi antiche riunite ai primi dell'Ottocento, una serie di carrozze donate nel 1948 da Silvestro Brondelli di Brondello, i fasti farnesiani, serie di opere realizzate per celebrare la famiglia Farnese e di cui rimane a Piacenza solo una parte del ciclo, il museo del Risorgimento, la pinacoteca, una serie di sculture e una collezione di vetri e ceramiche.\nStoria.\nLe origini.\nNella zona successivamente occupata dal palazzo, all'estremit\u00e0 settentrionale della citt\u00e0, non lontano dalla cinta muraria e dal corso del fiume Po, gi\u00e0 dal 1373, periodo nel quale il dominio visconteo su Piacenza era minacciato dalle forze pontificie alleate con Amedeo VI di Savoia, le quali godevano anche del favore di buona parte della nobilt\u00e0 piacentina, sorgeva un fortilizio, chiamato \"cittadella nuova\" oppure \"cittadella di Fodesta\", voluto da Galeazzo II Visconti, duca di Milano e all'epoca signore della citt\u00e0, che era sorto in sostituzione di una costruzione preesistente, la \"cittadella vegia\", in seguito completamente scomparsa e posta a nord della successiva tra il fiume Po e il canale portuale Fodesta. L'ubicazione della fortificazione consentiva il controllo dell'abitato ma, in caso di necessit\u00e0, permetteva un agevole accesso al fiume Po e, da qui, a Milano, capitale del ducato visconteo. In origine, la cittadella viscontea era un forte dotato di 4 torri poste sugli angoli e difeso da un fossato. Sul fronte principale, orientato a sud, si trovava il mastio dotato di ponte e ponticello levatoi, mentre sugli altri lati erano presenti degli avancorpi facenti funzione di masti secondari, ognuno a protezione di un ingresso levatoio.\nNel 1404 la cittadella venne assediata dalle milizie di Ottobuono de' Terzi che, dopo aver conquistato la citt\u00e0 per conto del duca di Milano Giovanni Maria Visconti, si era rifiutato di consegnare la citt\u00e0 al sovrano, tuttavia, dopo due mesi di assedio, il Terzi fu costretto a ritirarsi. Nel 1447 la cittadella fu l'ultimo forte ad arrendersi al duca di Milano Francesco Sforza, dopo una resistenza guidata dal piacentino Alberto Scotti e dai condottieri veneti Taddeo Terzi e Gherardo Dandolo.\nAl termine della dominazione milanese la cittadella, ormai spogliata di ogni utilit\u00e0 militare a seguito dell'avvento dell'artiglieria, venne adibita a sede dell'amministrazione della citt\u00e0; tra il 1525 e il 1545 essa fu sede dell'amministrazione papale fino a che, nel 1545, papa Paolo III, membro della famiglia Farnese, oper\u00f2 il distacco definitivo delle citt\u00e0 di Piacenza e Parma dal ducato di Milano, erigendole in ducato autonomo sotto il comando del figlio Pierluigi Farnese.\nIl nuovo duca scelse Piacenza come capitale del ducato e fiss\u00f2 la sua residenza all'interno della cittadella viscontea, avviando, al contempo, la realizzazione di un nuovo e pi\u00f9 moderno castello nella zona sud-ovest della citt\u00e0, in una posizione strategica per permettere il controllo di eventuali attacchi provenienti dalla stretta di Stradella. L'inizio della costruzione del nuovo edificio fu una delle ragioni che portarono a compimento la congiura guidata dal conte Giovanni Anguissola, con l'appoggio del governatore di Milano Ferrante I Gonzaga e con la benevolenza dell'imperatore Carlo V, poich\u00e9 egli e i suoi compagni ritenevano pi\u00f9 agevole colpire il duca all'interno della vecchia cittadella piuttosto che nel nuovo castello, una volta completata la sua edificazione. Il 10 settembre 1547, all'interno della cittadella, il duca Pierluigi Farnese venne, quindi, ferito a colpi di pugnale e, poi, ucciso con il taglio della gola da parte dell'Anguissola. A seguito dell'uccisione, il corpo del Farnese venne lanciato al di fuori del palazzo. La finestra da cui venne gettato il cadavere del duca, posta sul lato occidentale dell'edificio, venne, in seguito, murata.\nProgettazione e sviluppo.\nNonostante l'esito della congiura, il figlio di Pierluigi, Ottavio Farnese, riusc\u00ec a mantenere il titolo ducale e, divenendo anche stretto alleato dell'imperatore: egli si fece restituire il controllo di Piacenza e ottenne la mano di Margherita d'Austria, figlia naturale dello stesso Carlo V. Mentre il duca spost\u00f2 la capitale nella citt\u00e0 di Parma, andandovi a risiedere, la duchessa Margherita decise di porre la propria residenza a Piacenza. Venuta meno l'esigenza di erigere un edificio con funzioni prettamente militari, venne iniziata la costruzione di un nuovo palazzo, fortemente voluto da Margherita, nell'area della cittadella, con lo scopo di cancellare l'edificio in cui aveva trovato la morte Pierluigi, ma anche per ribadire il dominio della famiglia Farnese sulla citt\u00e0 e evidenziarne il potere.\nLa progettazione del nuovo edificio venne affidata, nel 1558, all'architetto urbinate Francesco Paciotto, secondo le cui testimonianze il disegno del progetto del palazzo venne redatto direttamente seguendo le direttive della duchessa Margherita. Il progetto elaborato dal Paciotto prevedeva il riutilizzo delle fondamenta della cittadella viscontea; fu proprio la difficolt\u00e0 del recupero delle fondamenta originarie, unita ad un periodo di assenza dell'architetto, che convinse la famiglia Farnese ad affidarsi ad un altro architetto: Jacopo Barozzi, detto il Vignola, il quale aveva gi\u00e0 lavorato per conto della famiglia durante l'edificazione della villa di Caprarola. Il progetto venne redatto nel 1561 e, abbandonata l'idea di un recupero di alcune delle strutture gi\u00e0 presenti, prevedeva un ampio cortile centrali attorniato da quattro ali, senza una vera e propria facciata principale. Il gran numero di finestre presenti su tutti e quattro i lati costituiva un segnale riguardo alla numerosit\u00e0 e grandiosit\u00e0 degli interni; infine, sul lato del cortile situato di fronte all'ingresso era prevista la realizzazione di un teatro all'aperto. Il progetto del palazzo prevedeva anche un radicale restyling della zona circostante, con l'abbattimento di diversi edifici in modo da rendere visibile il palazzo dalla centrale piazza Cavalli.\nLa cappella ducale, posta al primo piano sull'ala meridionale dell'edificio, originariamente non prevista nel progetto vignolesco, venne realizzata negli ultimi anni del XVII secolo e realizzata dall'ingegnere Lattanzio Papio oppure da Bernardino Panizzari, detto il Caramosino, pur con la presenza di alcuni attributi riconducibili allo stile del Vignola.\nI lavori di costruzione, interrotti una prima volta dopo l'abbandono della citt\u00e0 da parte della duchessa Margherita, vennero ripresi nel 1589 e portati avanti fino al 1602, anche grazie al contributo della comunit\u00e0 piacentina, sotto la direzione del figlio del Vignola, Giacinto, quando, a causa della mancanza di fondi a disposizione, vennero interrotti; in quel momento era stata realizzata circa la met\u00e0 delle opere previste dal progetto del Vignola. Tra gli elementi non ancora realizzati spiccavano molte delle decorazioni.\nNonostante le ristrettezze economiche, nei due secoli successivi furono apportate diverse variazioni e aggiunte al palazzo, pur senza riprendere la costruzione della met\u00e0 dell'edificio mancante. Nella seconda met\u00e0 del XVII secolo il duca Ranuccio II Farnese, che era solito spostare tutti gli anni la sua corte all'interno del palazzo per un periodo di uno o due mesi fece realizzare una serie di decorazioni all'interno del palazzo, primo fra tutti l'appartamento dorato, occupato dalla moglie Maria d'Este, che venne affrescato dal pittore bolognese Andrea Seghizzi. In seguito vennero eseguite decorazioni a stucco nell'appartamento del duca, posto al piano terra dell'edificio; all'interno delle cornici stuccate poste nell'appartamento furono inseriti i dipinti dei fasti di Alessandro Farnese realizzati dal pittore Giovanni Evangelista Draghi. Un altro ciclo, dedicato a papa Paolo III venne invece commissionato a Sebastiano Ricci.\nIl declino.\nNel 1731, con la morte dell'ultimo duca Antonio, la linea maschile della famiglia Farnese si estinse: i diritti successori al trono del ducato passarono a Carlo di Borbone, figlio del re di Spagna Filippo V e di Elisabetta Farnese, a sua volta figlia di Odoardo II Farnese, fratello di Antonio. A seguito della guerra di successione polacca, nel 1734, Carlo di Borbone ottenne il trono del regno delle due Sicilie: nel suo trasferimento a Napoli il duca prelev\u00f2 dalle residenze della famiglia Farnese poste nel ducato diverso materiale, tra cui dipinti, sculture, arazzi, mobili e tappezzerie, che furono spostate a Napoli, in gran parte nella reggia di Capodimonte; di tutto quanto presente all'interno del palazzo rimasero a Piacenza solo alcuni stucchi e affreschi non trasportabili.\nQuando, nel 1748, a seguito del trattato di Aquisgrana il trono ducale torn\u00f2 alla famiglia Borbone, nella persona di Filippo, fratello minore di Carlo, una piccola parte del mobilio di palazzo venne restituita, lasciando, per\u00f2, a Napoli la gran parte del materiale che era stato spostato. Durante il dominio della famiglia Borbone, il palazzo venne sostanzialmente abbandonato con la famiglia ducale che prese la decisione di utilizzare, quando aveva necessit\u00e0 di sostare a Piacenza, un appartamento riadattato situato all'interno della cittadella viscontea.\nDurante l'occupazione napoleonica, il palazzo fu occupato dai soldati francesi. Nel 1803, a pochi mesi di distanza dalla morte del duca Ferdinando, il palazzo venne spoliato con l'invio in Francia di tutte le decorazioni marmoree, degli stucchi, delle porte, delle dorature, nonch\u00e9 di elementi di minor pregio come le tegole. Nel 1813 venne adibito a carcere, poi, con il ritorno dei Borbone a seguito della restaurazione, la propriet\u00e0 del palazzo venne divisa tra il comune di Piacenza, che ne adib\u00ec una piccola parte a caserma e il governo ducale che, nel 1822, lo cedette agli austriaci, riservandosi solo la propriet\u00e0 della cittadella viscontea. In seguito, divenuto di propriet\u00e0 demaniale, al termine della seconda guerra mondiale, venne adibito a rifugio per gli sfollati a seguito dei bombardamenti.\nIl recupero.\nNel 1965 venne costituito l'Ente per il Restauro e l'Utilizzazione di Palazzo Farnese, su iniziativa del commendator Carlo Graviani, all'epoca presidente dell'ente provinciale del turismo. Il nuovo ente, tra i cui soci fondatori erano presenti il comune di Piacenza, la provincia e la camera di commercio, ebbe, fin da subito, l'obiettivo del recupero del palazzo. La presidenza dell'ente fu assunta dal senatore Alberto Spigaroli.\nTra il 1972 e il 1976, grazie all'ottenimento di finanziamenti statali, furono avviati i primi restauri del palazzo che consistettero nel rifacimento delle coperture e degli intonaci di tutti i piani fuori terra, nonch\u00e9 nella pulitura di stucchi e affreschi e nel restauro della pavimentazione. All'esterno i cortili e le pareti furono ripuliti dagli arbusti che vi crescevano e restaurati. Nel 1976 l'uso dell'edificio fu concesso al comune di Piacenza con la prospettiva di adibirlo a sede dei musei civici. Nel 1977 venne aperta, al secondo piano, la sede provinciale dell'Archivio di Stato.\nNel 1980 venne restaurato, a cura dell'arsenale di Piacenza, il cancello d'ingresso seicentesco. A partire dal 1983 venne ristrutturata la cittadella viscontea, venne rifatto il fondo del cortile, vennero ritinteggiati i loggiati e lo scalone, venne realizzata una scala in ferro per l'accesso all'Archivio di Stato e venne restaurata la cappella ducale, adibendola ad attivit\u00e0 culturali. Nel 1988 fu aperta al pubblico la prima delle sezioni dei musei civici ospitata all'interno del palazzo. L'originale allestimento museale venne, in seguito, ampliato negli anni successivi. A partire dal 2014 il palazzo \u00e8 diventato di propriet\u00e0 del comune tramite il federalismo demaniale culturale.\nDescrizione.\nPiano Sotterraneo.\nI sotterranei erano originariamente destinati ad accogliere gli alloggi per la servit\u00f9, le cucine e i magazzini necessari alla custodia dei beni indispensabili per la vita del palazzo come derrate alimentari, legna, ecc.\nSale:\nPiano Ammezzato.\nQuesta parte dell'edificio ospitava gli alloggi e gli uffici dei funzionari a seguito del duca.\nPiano Rialzato.\nIl piano rialzato ospitava in origine le sale di rappresentanza e gli appartamenti del duca. L'accesso al piano \u00e8 permesso da una scala.\nLe stanze R2-R3-R4-R5 costituivano il cosiddetto \"appartamento alla cantonata\", che doveva il suo nome al suo posizionamento angolare, e fu riservato ai duchi sino al 1676, quando venne allestito l'appartamento stuccato (sale R7-R8-R9-R10), pi\u00f9 consono allo sfarzo di Casa Farnese. Da allora, l'appartamento alla cantonata divenne sede dell'uditore di corte, un funzionario che \u201cudiva\u201d le richieste destinate al duca e le trascriveva su appositi registri per poi presentarle a Sua Altezza, nonch\u00e9 come anticamere per l'accesso alla sala delle udienze.\nSale:\nPrimo Piano.\nOspitava gli appartamenti della duchessa e alcune stanze adibite a \u201critrovi di famiglia\u201d. Vi si accede dallo scalone d'onore.\nSale:\nCappella ducale.\nPosta sul lato meridionale del primo piano, separata dall'appartamento del duca, si presenta con una struttura ad'aula a pianta centrale. La struttura pu\u00f2 essere ricondotta allo schema delle cappelle palatine rinascimentali, da esse differisce, per\u00f2 per la struttura che non \u00e8 longitudinale. Date le grandi dimensioni, oltre all'utilizzo come chiesa in occasione delle cerimonie liturgiche svolte alla presenza del duca, veniva utilizzata anche per rappresentazioni musicali in analogia con le cappelle interne situate nei palazzi delle principali dinastie italiane del tempo come gli Este, i Gonzaga e gli Sforza. La cappella presenta una pianta a base quadrata con lato di a cui sono addossati 4 absidi che rendono la struttura ottagonale. Ad essa si accede tramite due entrate, una posta nella galleria e dotata di portale decorato da uno stemma della famiglia Farnese realizzato in pietra e l'altra, situata nella grande sala situata al di sopra dell'entrata del palazzo. Nel presbiterio sono presenti due balconi realizzati in pietra, decorati con gli stemmi del duca Ranuccio e del cardinale Odoardo.\nLa cappella \u00e8 decorata con paraste una prima serie di archi, un fregio in stucco, una seconda serie di archi dotate di finestre e, infine, la cornice sopra la quale si appoggia la cupola. Nelle chiavi d'arco si trovano raffigurati degli iris su sfondo azzurro. Nel fregio sono presenti elementi araldici tipici di Casa Farnese come liocorni, stelle di mare e delfini. Al di sotto \u00e8 presente una serie di tartarughe, simbolo della diligenza.\nCittadella Viscontea.\nA causa del mancato completamento della costruzione del palazzo, la porzione occidentale della cittadella non venne demolita; di essa rimangono due torri angolari poste ai vertici nord-ovest e sud-ovest, nonch\u00e9 il mastio di ingresso, i cui ponti levatoi sono stati sostituiti da accessi in muratura, e l'avancorpo con funzione di mastio secondario posto sul fronte occidentale, mentre dell'analogo corpo posto sul fronte nord sono visibili alcuni resti emersi durante i restauri novecenteschi. Durante gli stessi restauri \u00e8 stato ripristinato parte del fossato che in origine circondava la cittadella e che era stato, in seguito, interrato. Due percorsi sotterranei, riscoperti in scavi risalenti al 1968, permettevano probabilmente di accedere alla \"cittadella vegia\" e alla chiesa di San Sisto. Il corpo posto sul lato sinistro del cortile interno \u00e8 dotato di un porticato con loggiato, aggiunto con tutta probabilit\u00e0 nel corso del Quattrocento.\nMusei civici.\nI musei civici di Piacenza, ospitati all'interno del palazzo, sono divisi in una serie di 9 collezioni, distribuite sui diversi piani e i diversi ambienti del palazzo e dedicati a diversi temi: affreschi medievali, museo archeologico, museo delle armi, museo delle carrozze, Fasti farnesiani, museo del Risorgimento, pinacoteca, sculture e vetri e ceramiche.\nI musei civici di palazzo Farnese sono stati uno dei primi 5 musei in Europa a utilizzare la tecnologia iBeacon per le visite al museo. Attraverso questa tecnologia \u00e8 possibile ottenere, per il visitatore dotato di app per smartphone, informazioni sull'opera pi\u00f9 vicina come descrizioni testuali e contenuti multimediali senza dover interagire manualmente con il telefono, oppure utilizzare il proprio telefono come audioguida.\nAffreschi medievali.\nLa sezione dedicata agli affreschi, posta nel piano rialzato raccoglie una serie di affreschi provenienti da chiese piacentine tra le quali la cappella di Santa Caterina e l'abside della sconsacrata chiesa cittadina di San Lorenzo, l'ex refettorio di Santa Chiara, situato anch'esso in citt\u00e0 e la cappella del non pi\u00f9 esistente castello di Pontenure, situato nell'omonimo comune. Tra le opere di maggior interesse si trova il ciclo di Santa Caterina proveniente dall'omonima cappella della chiesa di San Lorenzo. Gli affreschi, scoperti nel 1958 a seguito di un crollo avvenuto nell'edificio religioso sconsacrato vennero distaccati a partire dal 1960, risalgono agli ultimi anni del XIV secolo ed opera di un anonimo di scuola lombarda conosciuto come \"Maestro di Santa Caterina\" membro della cerchia di Giovannino de' Grassi. Proveniente dalla stessa chiesa \u00e8 un \"Incoronazione della Vergine e Trinit\u00e0\", attribuito a Bartolomeo e Jacopino da Reggio. Agli stessi autori \u00e8 attribuita anche una \"Celebrazione della Messa\", di cui \u00e8 pervenuta solo una parte e che era, in origine, posto di fronte all'Incoronazione.\nMuseo archeologico.\nLa sezione archeologica, ospitata all'interno della cittadella viscontea, \u00e8, a sua volta, divisa in due sottosezioni dedicate rispettivamente alla Preistoria e alla protostoria e all'epoca romana. La prima sottosezione contiene una serie di reperti i pi\u00f9 antichi dei quali risalenti al Paleolitico; seguono, poi, degli oggetti in selce del Mesolitico e dei prodotti in diaspro ritrovati nella zona del monte Lama. Nelle sale dedicate al Neolitico sono conservati reperti provenienti dalla zona di Casa Gazza di Travo e da Le Mose, frazione del comune di Piacenza comprendenti resti di insediamenti abitati e di sepolture. All'et\u00e0 del bronzo appartengono dei pugnali rinvenuti a Castel San Giovanni e resti di palafitte e terramare provenienti da diverse parti del territorio provinciale.\nLa sottosezione dedicata all'epoca romana, riallestita a partire dal 2019 e inaugurata nel maggio 2021, si sviluppa lungo 15 sale nei sotterranei della cittadella viscontea e contiene il fegato etrusco, modello bronzeo di un fegato utilizzato durante le cerimonie religiose risalente al periodo compreso tra il II e il I secolo a.C. e rinvenuto nel 1877 nel territorio del comune di Gossolengo, una scultura panneggiata attribuita all'ateniese Kleom\u00e9nes, un letto funerario ligneo ritrovato durante i lavori della costruzione dell'ospedale di Piacenza, alcune antefisse ritrovate nella zona settentrionale della citt\u00e0, diversi mosaici e oggetti comuni. Oltre a questo, nell'ultima sala si trovano reperti di epoca post-imperiale risalenti alla dominazione longobarda.\nArmi.\nLa sezione dedicata alle armi, posta all'interno di una stanza posta al piano rialzato, \u00e8 costituita da una collezione composta da circa 400 pezzi raccolti durante la prima parte del XIX secolo dal nobile piacentino Antonio Parma e dedicata principalmente a strumenti del XVI secolo; donata nel 1849 all'istituto Gazzola da parte dello stesso Parma, la collezione venne, in seguito, ampliata grazie ad ulteriori donazioni e lasciti, prima di essere esposta al pubblico presso i musei civici di palazzo Farnese. Della collezione fa parte un'armatura decorata con incisioni e dorature opera dell'armaiolo milanese Pompeo della Cesa, il quale, nella sua carriera, aveva realizzato anche diverse armature per i duchi Farnese. L'esemplare in esposizione appartenne, invece, alla famiglia Dal Verme, dalla quale fu comprato da Antonio Parma durante l'allestimento della collezione.\nCarrozze.\nIl museo delle carrozze venne originato dalla donazione effettuata nel 1948 a favore del comune di Piacenza da parte di Silvestro Brondelli, il quale don\u00f2, in accordo con i voleri di suo zio, il conte Dionigi Barattieri di San Pietro, la collezione di 30 carrozze che era stata approntata da quest'ultimo. La collezione, arricchita da numerosi altri esemplari tramite lasciti, depositi e acquisti venne aperta parzialmente al pubblico nel 1990 e, poi, ufficialmente inaugurata nel 1998. Essa copre un intervallo temporale che spazia dai primi anni del XVIII secolo fino agli ultimi esemplari prodotti prima della diffusione del motore a scoppio. Tra gli esemplari presenti si trovano un carro funebre, alcune di Sacre, un carro utilizzato dai pompieri, un carro-scala, alcuni carrozzini per bambini, carrozzelle per neonati, un carretto siciliano e una slitta.\nMuseo del Risorgimento.\nLe collezioni del museo del Risorgimento sono ricollegabili principalmente ai moti del 1848, alla prima guerra d'indipendenza, alla seconda guerra d'indipendenza e all'oggettistica legata ai volontari garibaldini della zona: la loro datazione \u00e8 quindi preminentemente ascrivibile agli anni 1848-1849 e 1859-1860. Sono presenti, inoltre, cimeli risalenti al periodo precedente a quelli citati, a partire dall'insediamento della duchessa Maria Luigia d'Austria, avvenuto nel 1816. Fanno parte delle esposizioni divise militari, dipinti, armi, documenti, giornali e manifesti. Particolare attenzione \u00e8 riservata ai reperti legati a Piacenza e al territorio circostante; una sottosezione \u00e8 dedicata alla figura del piacentino Giuseppe Manfredi patriota e, in seguito, presidente del Senato del regno d'Italia tra il 1908 e il 1918.\nPinacoteca.\nLa pinacoteca comprende opere risalenti al periodo compreso tra il XIV e il XIX secolo provenienti da chiese del territorio piacentino, da lasciti e donazioni oppure originariamente parte dei Fasti farnesiani. Tra le opere presenti ci sono un tondo raffigurante la \"Madonna adorante il Bambino con San Giovannino\" opera di Sandro Botticelli originariamente conservato all'interno del castello di Bardi e donato al comune di Piacenza dopo che il forte era divenuto di propriet\u00e0 del demanio, \"Il profeta Isaia e il re Davide\" opere del cremonese Camillo Boccaccino situati su una coppia di ante d'organo provenienti dalla basilica di Santa Maria di Campagna, un\"'Adorazione dei Magi\" realizzata da Simone dei Crocifissi e parte, insieme a tre sculture e altri 16 dipinti della collezione Rizzi-Vaccari, donata al museo nel 2006.\nAltri dipinti contenuti nella pinacoteca sono \"La Purificazione\" di Carlo Francesco Nuvolone realizzato nel 1645 per essere contenuto nella chiesa di San Vicenzo su commissione della congregazione dei mercanti piacentini, un settecentesco \"Giosu\u00e8 ferma il sole\" dipinto dal parmigiano Ilario Spolverini, un \"Ulisse si sottrae all\u2019incantesimo di Circe grazie all\u2019aiuto di Mercurio\" realizzato da Gaetano Gandolfi e il \"Ritratto del conte Giacomo Rota col suo cane\" del piacentino Gaspare Landi.\nSculture.\nLa collezione di opere scultoree situata all'interno dell'appartamento della cantonata conserva opere ascrivibili alla scuola di Piacenza, frutto della mescolanza di elementi tipici del lavoro di Niccol\u00f2 e Wiligelmo, i quali operarono entrambi nella citt\u00e0 durante la costruzione del duomo di Piacenza. Oltre alle sculture sono presenti anche diverse epigrafi risalenti al XIII e al XIV secolo. Tra le opere si trovano una \"Madonna col Bambino\" duecenetesca proveniente dalla chiesa di Santa Maria de Bigulis, poi abbattuta per la costruzione del palazzo Gotico, la lastra del benvegnu proveniente dal castello di Montechiaro, sulla quale \u00e8 incisa una scritta in volgare che d\u00e0 il benvenuto agli ospiti del castello e sotto a cui si trovano raffigurati diversi personaggi, probabilmente gli abitanti del castello intenti a ricevere alcuni ospiti. Dalla chiesa di San Matteo di Piacenza proviene un architrave in arenaria raffigurante l\"'Adorazione dell'agnello\", opera di un anonimo membro della scuola piacentina.\nVetri e ceramiche.\nLa collezione di vetri, frutto della donazione del giudice piacentino Pietro Agnelli, si compone di diversi pezzi che coprono l'arco di tempo compreso tra il XVI e il XVIII secolo della produzione vetraia di Murano. La serie di ceramiche si compone di una serie di oggetti in maiolica e porcellana di produzione italiana: sono presenti oggetti provenienti dal servizio del caridnale Alessandro Farnese, una serie di oggetti rinvenuti in diversi scavi effettuati nell'ambito provinciale, in buona parte di produzione locale e, infine, la donazione Besner \u2013 Decc, composta da maioliche settecentesche di scuola milanese e lodigiana e da alcuni elementi di produzione straniera, tra cui quella tedesca, austriaca e cinese.\nI Fasti farnesiani.\nI Fasti farnesiani sono una serie di cicli pittorici raffiguranti gli episodi cruciali della storia della famiglia Farnese, realizzati con l'intento di celebrare la potenza famigliare.\nI Fasti possono essere divisi in due cicli principali: il primo, realizzato negli ultimi anni del XVII secolo, su iniziativa del duca Ranuccio II era destinato a decorare le stanze dell'appartamento stuccato; questo ciclo si divideva nei fasti di Paolo III, realizzati interamente da Sebastiano Ricci, e nei fasti di Alessandro Farnese, in gran parte realizzati da Giovanni Evangelista Draghi. Il secondo ciclo venne realizzato a partire dal 1714 da Ilario Spolverini e aveva come soggetto la figura di Elisabetta Farnese, moglie del re di Spagna Filippo V e ultima esponente della famiglia nobile.\nI dipinti di entrambi i cicli vennero trasferiti a Napoli in seguito all'ascesa al trono delle Due Sicilie di Carlo di Borbone, avvenuta nel 1734. Parte di essi, restituita al comune di Piacenza nel 1928, \u00e8 esposta a palazzo Farnese, mentre alcuni dipinti sono conservati a Napoli, alla reggia di Caserta e il palazzo municipale di Parma.\nFasti di Paolo III.\nCommissionati da Ranuccio II, essi celebrano la figura di papa Paolo III che nel 1545 costitu\u00ec il ducato di Parma e Piacenza ponendovi il figlio Pierluigi sul trono. Questi Fasti, dipinti tra il 1685 e il 1687, pur presentando alcune tele riguardanti l'atto fondativo del ducato \u2013 mostrano perlopi\u00f9 l'azione spirituale del pontefice, insistendo in particolar modo sulla convocazione del concilio di Trento. Il ciclo, eseguito interamente da Sebastiano Ricci, comprendeva 19 tele tra cui: \"Nomina di Pierluigi Farnese a Duca di Parma e Piacenza\", \"Approvazione della costruzione del Castello di Piacenza\", \"Paolo III riconcilia Carlo V e Francesco I\", \"Paolo III ispirato dalla Fede a convocare il concilio di Trento\", \"Paolo III approva l'Ordine dei Gesuiti\". Delle tele che compongono il ciclo, 15 sono presenti in originale a palazzo Farnese.\nFasti di Alessandro.\nCommissionato insieme ai Fasti di Paolo III, questo ciclo \u00e8 dedicato alla persona di Alessandro Farnese, terzo duca di Parma e Piacenza e comandante dell'armata delle Fiandre dell'esercito spagnolo durante la guerra delle Fiandre. La realizzazione del ciclo venne iniziata da Sebastiano Ricci, gi\u00e0 autore del precedente, tuttavia la maggior parte delle opere furono realizzate da Giovanni Evangelista Draghi. Tra le opere del ciclo, composto in totale da 23 dipinti, spiccano \"La discordia infiamma gli animi del Ricci\", \"Alessandro assiste alla distruzione dell'Invincibile Armata\", \"Alessandro riceve lo stocco pontificio\" e \"Alessandro riceve la nomina a comandante dell'esercito spagnolo\", tutte e tre di Draghi.\nFasti di Elisabetta.\nCiclo commissionato dal duca Francesco Farnese per celebrare Elisabetta Farnese, ultima erede della famiglia, che nel 1714 venne data in sposa al re di Spagna, Filippo V. Esso \u00e8 composto da 7 tele, tutte realizzate da Ilario Spolverini, tra cui \"L'ingresso a Parma del cardinale Gozzadini\" e \"Il congedo della Regina Elisabetta dalla Corte di Parma\". I dipinti del ciclo sono divisi tra i musei civici di palazzo Farnese, la reggia di Caserta e il palazzo del municipio di Parma."}
{"id": "1399776", "revid": "149727", "url": "https://it.wikipedia.org/wiki?curid=1399776", "title": "Ferrovie Emilia-Romagna", "text": ""}
{"id": "1399789", "revid": "125275431", "url": "https://it.wikipedia.org/wiki?curid=1399789", "title": "Gli anni (singolo)", "text": "Gli anni \u00e8 un singolo degli 883, il sesto e ultimo singolo estratto dal loro album \"La donna il sogno &amp; il grande incubo\". D\u00e0 anche il titolo alla raccolta uscita nel 1998, in cui compare in una nuova versione denominata \"Gli anni ('96)\". Il brano \u00e8 stato scritto da Max Pezzali.\nLa canzone.\nTra i brani simbolo del gruppo, \u00e8 diventato una sorta di inno dei giovani fans della band degli anni novanta. \"Gli anni\" racconta la nostalgia per il mito di una giovinezza trascorsa tra i successi del grande , le puntate della serie TV \"Happy Days\" con il divertente Ralph Malph e la sua compagnia di amici scanzonati, i jeans Roy Roger's, i grandi film e i motorini su cui si viaggiava \"sempre in due\", gli anni in cui per qualsiasi cosa si facesse si poteva contare sempre sui propri amici e sui propri familiari.\nAl di l\u00e0 dei richiami a elementi tipici della giovent\u00f9 degli anni ottanta, questo pezzo affronta per\u00f2 esplicitamente pi\u00f9 in generale il tema assoluto della nostalgia dovuta agli anni che passano e del rimpianto per i tempi passati che non torneranno pi\u00f9.\nVersioni.\nNel 2013 il frontman Max Pezzali ha inciso una nuova versione del brano insieme al cantautore Cesare Cremonini ed inserita nella raccolta \"Max 20\".\nNel 2017 il brano \u00e8 stato inciso nuovamente da Pezzali insieme a Nek e a Francesco Renga e pubblicato come singolo il 27 dicembre 2017.\nNel 2021 il brano viene portato sul palco del Festival di Sanremo nella terza serata, dedicata alle cover, da Gio Evan insieme ad alcuni cantanti della prima edizione di \"The Voice Senior\"."}
{"id": "1399819", "revid": "547034", "url": "https://it.wikipedia.org/wiki?curid=1399819", "title": "I'll Take Care of You", "text": "I'll Take Care of You \u00e8 il quarto album solista di Mark Lanegan, pubblicato nel 1999 dalla Sub Pop. L'intero album \u00e8 composto da cover."}
{"id": "1399831", "revid": "121242707", "url": "https://it.wikipedia.org/wiki?curid=1399831", "title": "Paradossografia", "text": "La paradossografia \u00e8 un genere letterario, coltivato soprattutto in et\u00e0 ellenistica e imperiale, inerente ad eventi straordinari e paradossali, raccolti, solitamente, in sillogi e compilazioni.\nCaratteristiche e sviluppo.\nNato come sottogenere della storiografia, ebbe notevole successo nell'et\u00e0 ellenistica , facendo leva sull'interesse popolare per usanze e costumi esotici e stravaganti, eventi naturali straordinari o favolosi. Connotato comune della materia trattata \u00e8 l'inverosimiglianza e assurdit\u00e0 di tali \"mirabilia\". \nI temi pi\u00f9 trattati erano le costumanze dei popoli barbari o esotici, e le abitudini di animali insoliti e leggendari; di solito, poi, questo genere viene associato all'aneddotica, ovvero alla raccolta di aneddoti straordinari e spesso inverosimili. La paradossografia permea, per\u00f2, anche altri ambiti della letteratura greca e ci\u00f2 che solitamente \u00e8 presente nei cataloghi paradossografici appare anche in opere di carattere storico, eziologico, e mitologico.\nAutori.\nAnton Westermann, nella sua classica raccolta di paradossografi, elenca e analizza i seguenti autori, che testimoniano la straordinaria fioritura del genere fino ad oltre l'antichit\u00e0\u02d0\nTra i paradossografi greci pervenuti o, comunque, pi\u00f9 noti, sono Palefato (\"De incredibilibus\"), Antigono di Caristo (\"Raccolta di storie mirabili\"), Mirsilo di Metimna (III secolo a.C.) e, soprattutto, Callimaco con la sua \"Raccolta di meraviglie in tutta la terra secondo le localit\u00e0\". In et\u00e0 imperiale, Claudio Eliano, con opere non propriamente paradossografiche come \"Sulla natura degli animali\" e la \"Storia varia\", Apollonio Paradossografo e, in et\u00e0 adrianea, Tolomeo Efestione (noto anche come Tolomeo Chenno) e Flegonte di Tralles.\nInteressi di tipo paradossografico esibiscono anche, tra i romani, Aulo Gellio nelle sue \"Noctes Atticae\" e Plinio il Vecchio, che nella \"Naturalis Historia\" propone come vere molte leggende paradossografiche, in chiave pseudoscientifica."}
{"id": "1399832", "revid": "767487", "url": "https://it.wikipedia.org/wiki?curid=1399832", "title": "Accademia dei filomati", "text": "Le accademie dei filomati erano associazioni di intellettuali. In Italia esistevano sedi a Firenze, Cesena, Lucca e Siena. Quest'ultima, istituita nel 1577 da Gerolamo Benvoglienti, nel 1654 conflu\u00ec nell'Accademia degli intronati. Nel 1834 l'accademia di Lucca divenne pubblica assumendo il titolo di \"regia\".\nIl termine \"filomati\" letteralmente significa \"amanti dell'apprendimento\" (dal greco \"philein\", \"amare\" e \"mathema\", \"scienza\" o \"apprendimento\")."}
{"id": "1399833", "revid": "1833487", "url": "https://it.wikipedia.org/wiki?curid=1399833", "title": "Pilot ACE", "text": " \nIl Pilot ACE fu il primo computer costruito nel Regno Unito, venne sviluppato presso il National Physical Laboratory (NPL) verso la fine degli anni quaranta\nStoria.\nIl computer fu sviluppando semplificando il progetto dell'Automatic Computing Engine sviluppato da Alan Turing. Dopo l'abbandono di Turing dell'NPL (in parte per i lenti progressi nella costruzione dell'ACE) James H. Wilkinson diresse il progetto con l'aiuto di Harry Huskey per la progettazione. Il Pilot ACE esegu\u00ec il primo programma il 10 maggio 1950 e venne presentato alla stampa nel dicembre 1950.\nSebbene fosse stato sviluppato come prototipo apparve subito chiaro che la macchina poteva essere utilizzata proficuamente soprattutto considerando che nel Regno Unito non esistevano altri computer funzionanti. Dopo alcuni aggiornamenti tesi a rendere il sistema usabile il computer inizi\u00f2 a funzionare a pieno regime nel 1951 e venne molto utilizzato negli anni successivi.\nIl sistema era formato da circa 800 valvole termoioniche e utilizzava memorie a linee di ritardo a mercurio. La memoria inizialmente aveva una capacit\u00e0 di 128 parole di 32 bit ma in seguito venne espansa a 2522 parole. Una memoria a tamburo da 4096 parole venne aggiunta nel 1954. Il computer aveva un clock di un megahertz, una frequenza elevata per un computer degli anni 50. La velocit\u00e0 di esecuzione delle istruzioni dipendeva molto da dove erano memorizzate (per via delle memoria a linea di ritardo) e variava da 64 microsecondi a 1024 microsecondi.\nDella macchina ne venne realizzata una versione commerciale chiamata DEUCE che venne costruita e venduta dalla English Electric.\nIl PIlot ACE venne dismesso nel maggio del 1955 e venne posto nel Science Museum dove si trova attualmente."}
{"id": "1399835", "revid": "729019", "url": "https://it.wikipedia.org/wiki?curid=1399835", "title": "Framing (scienze sociali)", "text": "Negli studi sui mezzi di comunicazione di massa, in sociologia e psicologia il termine framing si riferisce ad un processo inevitabile di influenza selettiva sulla percezione dei significati che un individuo attribuisce a parole o frasi. Il \"framing\" definisce la \"confezione\" di un elemento di retorica in modo da incoraggiare certe interpretazioni e scoraggiarne altre. I \"mass media\" o specifici movimenti politici o sociali, oppure determinate organizzazioni, possono stabilire dei \"frames\" (nel senso specificato) correlati all'uso dei \"media\" stessi.\nUn lavoro pionieristico sugli effetti del \"framing\" in economia, come quello condotto da Amos Tversky e Daniel Kahneman, ha valso a quest'ultimo l'assegnazione di un Premio Nobel.\nStoria.\nMolti commentatori attribuiscono il concetto di \"framing\" al lavoro di Erving Goffman, ed in particolare al suo \"Frame analysis: An essay on the organization of experience\" del 1974. Goffman usava l'idea per definire \"schemi di interpretazione\" che permettono a individui o gruppi di \"collocare, percepire, identificare e classificare\" eventi e fatti, in tal modo strutturando il significato, organizzando le esperienze, guidando le azioni. La nozione goffmaniana di \"framing\" prende le mosse dal suo \"La vita quotidiana come rappresentazione\" (1959), un saggio sul controllo espressivo. Queste opere, a loro volta, si ispirano marcatamente al concetto di immagine elaborato da Kenneth Boulding nel 1956. George Lakoff, nella didattica del suo corso di scienze cognitive presso l'Universit\u00e0 della California in Berkeley, ingiunge agli studenti:\nSecondo Lakoff, a quel punto non si pu\u00f2 fare a meno di pensare ad un elefante, poich\u00e9 la mera menzione della \"parola elefante\" evoca inevitabilmente l\"'immagine elefante\" (ed un \"frame\" di \"accompagnamento\").\nNella sfera pubblica.\nIl \"framing\" \u00e8 divenuto un argomento politico di primo piano negli Stati Uniti d'America, in cui democratici e repubblicani fanno a gara nell'applicarlo con maggior efficacia. Secondo il \"New York Times\", \u00abAnche prima delle elezioni, una nuova parola politica ha iniziato a conquistare il partito, partendo dalla West Coast e diffondendosi come un virus fino agli uffici interni del Campidoglio. Quella parola \u00e8 \"framing\". Esattamente cosa significhi in relazione al tema \"frame\" sembra dipendere da quale esponente democratico sia il tuo interlocutore del momento, ma tutti son d'accordo che deve avere a che fare con la scelta del linguaggio per definire un dibattito, e, quel che pi\u00f9 conta, con appropriati temi individuali nel contesto di linee argomentative di pi\u00f9 ampio respiro\u00bb.\nLakoff diede un suggerimento che provoc\u00f2 ilarit\u00e0 generalizzata: ribattezzare i legali (categoria scarsamente popolare negli USA) come \"avvocati di pubblica protezione\". Sebbene questo consiglio non abbia avuto ampio seguito, effettivamente la \"Association of Trial Lawyers of America\" cambi\u00f2 denominazione, divenendo la \"American Association of Justice\", e la \"Chamber of Commerce\" ravvis\u00f2 in questa mossa un espediente per nascondere la propria identit\u00e0.\nIl \"New York Times\" descrisse analoga attenzione tra i repubblicani: \u00abIn un recente promemoria, intitolato \"le 14 parole da non usare mai\", Frank Luntz ha insistito perch\u00e9 i conservatori si limitino ad usare frasi tratte da quello che lui chiama ... il \"Nuovo vocabolario americano\". Cos\u00ec, a parere di Luntz, un repubblicano avveduto non nominer\u00e0 mai la \"ricerca petrolifera\", ma preferir\u00e0 piuttosto dire \"esplorazione energetica\". Non criticher\u00e0 il \"governo\", che pulisce le nostre strade e paga i nostri pompieri, ma attaccher\u00e0 \"Washington\", assetata insaziabilmente di tasse e pastoie burocratiche. Non nomineremo mai l\"'outsourcing\" \u2014 dice Luntz \u2014 perch\u00e9 di conseguenza ci chiederebbero di difendere o far cessare la prassi industriale di delocalizzare all'estero il lavoro \"americano\"\u00bb.\nDa un punto di vista politico, il \"framing\" ha ampie conseguenze. Per esempio, i concetti di \"framing\" e di \"agenda setting\" sono legati: richiamando coerentemente un \"frame\" particolare, l'esecutore del \"framing\" esercita un efficace controllo sulla discussione e sulla percezione dell'argomento. Sheldon Rampton e John Stauber in \"Trust Us, We're Experts\" illustrano in che modo le societ\u00e0 di pubbliche relazioni (PR) spesso usino il linguaggio per applicare un \"frame\" ad un dato argomento, strutturando le domande che emergono di seguito. Per esempio, una societ\u00e0 consiglia i suoi clienti di usare un \"bridging language\", che usa, cio\u00e8, la strategia di rispondere alle domande con termini o idee specificamente volti all'intento di sviare il discorso: da un argomento scomodo, ad uno pi\u00f9 gradito. Pertanto, chi pratica questa strategia tenter\u00e0 verosimilmente di distogliere l'attenzione da un \"frame\", focalizzandola piuttosto su un altro (ovviamente pi\u00f9 favorevole ai suoi interessi).\nCome nota Lakoff, il giorno in cui George W. Bush inizi\u00f2 il suo alto ufficio, l'espressione \"riduzione delle tasse\" cominci\u00f2 a diventare estranea alla Casa Bianca\". Rimettendo a fuoco la struttura da un \"frame\" ad un altro (da \"onere fiscale\" a \"responsabilit\u00e0 fiscale\"), i singoli possono fissare l'ordine del giorno \"(agenda setting)\" delle domande a cui dovranno rispondere.\nFraming effect nelle decisioni economiche.\nCome detto sopra questo fenomeno, in economia, \u00e8 stato studiato dallo psicologo Amos Tversky della Stanford University e dal Premio Nobel per l'economia Daniel Kahneman, i quali hanno individuato due tipologie di frame nel corso della negoziazione: il frame di guadagno e il frame di perdita.\nQuesti probabilmente dipendono da una combinazione di credenze, valori attitudini e modelli mentali. Il primo frame indica che il negoziatore presenta la trattativa come un'occasione di produrre guadagno (positive frame), mentre il secondo indica che il negoziatore pensa alla trattativa come un momento in cui c'\u00e8 qualcosa da perdere (negative frame).\nIl professor M. H. Bazerman dell'Universit\u00e0 di Harvard, in un esperimento del 1983, ha studiato il fenomeno in ambito economico, utilizzando due scenari:\n+ Scenario A. \"Un famoso gruppo automobilistico \u00e8 stato oggetto di recente di numerose difficolt\u00e0 economiche, che, sembra, porteranno alla chiusura di tre stabilimenti e al licenziamento di 6000 dipendenti. Il responsabile produzione sta considerando diverse alternative per evitare la crisi e ha prospettato due piani:\n- piano A: salvataggio sicuro di 1 dei 3 stabilimenti e di 2000 posti di lavoro;\n- piano B: 1/3 di probabilit\u00e0 di salvare tutti e 3 gli stabilimenti e tutti i 6000 posti di lavoro, ma 2/3 di probabilit\u00e0 che non venga salvato nessuno stabilimento e nessun posto di lavoro\"\n+ Scenario B. \"[Idem sopra]:\n- piano A: perdita sicura di 2 di 3 stabilimenti e di 4000 posti di lavoro;\n- piano B: 2/3 di probabilit\u00e0 di perdere tutti e 3 gli stabilimenti e tutti i 6000 posti di lavoro, ma 1/3 di probabilit\u00e0 che non vada perduto nessuno stabilimento e nessun posto di lavoro\".\nOsserviamo come l'opzione A del primo scenario corrisponda alla A del secondo, e la B del primo a quella del secondo. Bazerman, ha per\u00f2 rilevato che i due campioni di soggetti a cui venivano sottoposti i due scenari davano risposte opposte: circa l'80% del primo campione sceglieva il piano A dello primo scenario, mentre l'80% del secondo campione sceglieva il piano B del secondo scenario.\nPresentiamo ancora un esperimento condotto su un certo numero di traders.\n\u00c8 un esperimento condotto su un mercato azionario, con 64 titoli in 8 mercati, e che indica come delle informazioni irrilevanti influenzino il comportamento dei soggetti che scambiano. \u201c\"Positively\"\u201d e \u201c\"negatively framed informations\"\u201d portano a risultati molto diversi. Inoltre una variazione della probabilit\u00e0 delle informazioni \u201cincorniciate\u201d non modifica il volume di scambi. Anche questo esperimento sembra confermare le teorie di Amos Tversky e Daniel Kahneman, inoltre i partecipanti che fanno esperienza di guadagni vendono pi\u00f9 velocemente i loro titoli dei partecipanti che hanno esperienze di perdite, e i soggetti che ricevono le informazioni \u201cincorniciate positivamente\u201d generalmente vendono i titoli dopo i colleghi che invece ricevono le informazioni \u201cincorniciate negativamente\u201d.\nSolitamente, dunque, si preferisce (relativamente alle possibilit\u00e0 di guadagno \u2013 \u201cpositive framing-effect\u201d) un'opzione di tipo certo, un'assicurazione di guadagno, per cui prevale l'aspetto di avversione al rischio. Abbiamo invece un'inversione d'atteggiamento quando il decisor-makers decide in termini \u201cnegativi\u201d; allora in questo caso viene \u201cassopito\u201d il senso di avversione al rischio.\nSi tratta dunque di una teoria che supera quella classica, utilitarista di avversione al rischio secondo cui la curva di utilit\u00e0 sarebbe semplicemente rappresentata da una funzione concava. In realt\u00e0 la convessit\u00e0 varierebbe in funzione dell'incorniciamento dato durante la presentazione della situazione al decisore.\nQuesto tipo di studi in realt\u00e0 verr\u00e0 applicato negli studi di psicologia, economici, nella professione forense, in politica (in questi ultimi due casi si riconduce alla cosiddetta disciplina di \u201cretorica\u201d), e in tanti altri settori ancora.\nEsistono diversi modelli presentati dagli studiosi che spiegherebbero l'effetto incorniciamento:"}
{"id": "1399844", "revid": "767487", "url": "https://it.wikipedia.org/wiki?curid=1399844", "title": "Art of Noise", "text": "Il gruppo degli Art of Noise, precursori del pop sperimentale, fu formato nel 1983 dal produttore Trevor Horn, dal giornalista musicale Paul Morley, e dai sessionman Anne Dudley, J. J. Jeczalik, e Gary Langan. Le composizioni strumentali del gruppo erano melodici collages sonori, basati sulla tecnologia del campionamento, ancora una novit\u00e0 per il periodo. Ispirati dalla rivoluzione musicale di fine secolo. Gli Art of Noise, che hanno sempre cercato di distinguere l'arte musicale dai suoi creatori, sono famosi per il loro innovativo uso dell'elettronica e dei computer nella musica pop. Il nome del gruppo si riferisce al manifesto futurista \"L'arte dei rumori\", composto da Luigi Russolo nel 1913.\nBiografia.\nGli inizi.\nNel 1983, Trevor Horn, che aveva ottenuto un grande successo nel 1979 con il brano \"Video Killed the Radio Star,\" registrato con Geoff Downes sotto il nome Buggles, stava lavorando in studio con gli Yes su quello che poi sarebbe diventato l'album \"90125\", e con Frankie Goes to Hollywood sul futuro album \"Welcome to the Pleasuredome\". Nei suoi lavori impieg\u00f2 come tastieristi e arrangiatori Anne Dudley e J. J. Jeczalik, e al mixaggio l'ingegnere Gary Langan. Il team era stato messo insieme la prima volta nel 1981 per produrre l'album \"The Lexicon of Love\" degli ABC (dandogli un'immediata notoriet\u00e0 all'interno dell'ambiente musicale).\nLa spinta tecnologica degli Art of Noise fu l'avvento del campionatore Fairlight CMI, uno strumento elettronico inventato in Australia, del quale sembra Horn fosse il primo acquirente. Con il Fairlight, piccole registrazioni sonore chiamate campioni digitali possono essere suonate per mezzo di una tastiera musicale, mentre un processore computerizzato ne altera le caratteristiche come il timbro o l'altezza. Mentre molti altri compositori usavano i campioni come ornamenti dei loro lavori, Horn e compagni videro il potenziale per costruire un'intera composizione solo con i campioni.\nNegli stessi anni altri artisti cercavano di ottenere lo stesso obiettivo, come Jean-Michel Jarre o Yello. Il produttore e musicista Tony Mansfield aveva fatto un uso intenso del Fairlight per l'album di debutto \"Naked Eyes\", (il primo pop album con un intensivo uso del CMI). Lo stesso Horn aveva precedentemente inserito il campionatore in The Lexicon of Love, sia per migliorare alcuni elementi, sia per abbellire le composizione con effetti sonori (come la campanella del registratore di cassa in \"Date Stamp\").\nI campioni, alcuni derivati da altri brani, come il \u201cdum\u201d baritonale da \"Leave It\" degli Yes, e altri provenienti da sorgenti originali, erano immersi nei riverberi per mascherare la bassa qualit\u00e0 dei primi elaboratori (e per dare un tocco acustico da sala da concerto). In studio questi suoni erano poi assemblati in vari arrangiamenti e composizioni. Questo venne fatto all'inizio con un minimo intervento di strumenti suonati in modo tradizionale, ma lavori successivi videro l'uso anche di queste risorse.\nNel febbraio del 1983, con Paul Morley alla direzione artistica, Horn, Dudley, Jeczalik e Langan formarono la prima incarnazione degli Art of Noise. L'EP di debutto del gruppo, Into Battle with the Art of Noise, fu pubblicato nel settembre 1983 sull'etichetta ZTT. Immediatamente divenne una hit, grazie anche al brano \"Beat Box\".\nMorley gestiva il progetto come un gruppo senza protagonisti, solamente come un lavoro d'arte e null'altro. I componenti del gruppo non apparvero mai in foto senza maschera, e le copertine dei dischi erano riempite di citazioni, fotografie ed elementi grafici che erano nettamente in contrasto con l'uso del tempo di mettere sempre le immagini dei cantanti. Musicalmente il progetto intendeva omaggiare sia l'influenza di Claude Debussy, che aveva rivoluzionato la musica popolare all'inizio del ventesimo secolo, sia gli esperimenti sonori \u201cArt of Noise\u201d, del futurista italiano Luigi Russolo. Infine nel 1984 usc\u00ec il primo album completo che diede grande notoriet\u00e0 al gruppo: \"Who's Afraid of the Art of Noise?\". I primi video del singolo \"Close (to the Edit)\", per la regia di Zbigniew Rybczy\u0144ski, erano innovativi e inusuali, e diventarono i preferiti di MTV.\nCambiamenti.\n\"Moments in Love\", una sensuale ode strumentale da dieci minuti che apparve sia su Into Battle che su Who's Afraid, fu remixata e pubblicata come singolo nel 1985. Fu suonata al matrimonio di Madonna, usata nella colonna sonora di film, pubblicit\u00e0, remixata e campionata da altri artisti per anni, e compresa in moltissime compilation chill out e smooth jazz.\nFu circa intorno al 1985 che Dudley, Jeczalik e Langan si divisero malevolmente da Morley e Horn, come pure dalla ZTT. Le circostanze della riorganizzazione non furono mai rivelate, ma molte fonti indicano che ci furono dispute sul controllo creativo:\nDopo la divisione i membri rimasti si legarono all'etichetta China Recors, mantenendo alcuni aspetti e caratteristiche del gruppo originale, per il loro secondo album, \"In Visible Silence\". Questo album conteneva la cover, vincitrice di un Grammy, del tema di \"Peter Gunn\", registrata con la leggendaria chitarra vibrata di Duane Eddy suonata dal vivo e non campionata. Il video di Peter Gunn era interpretato dal comico Rik Mayall che prendeva in giro l'investigazione privata. Dallo stesso album il singolo \"Legs\" divenne una hit dance, e \"Paranoimia\" ebbe successo quando un remix fu pubblicato come singolo con reincisi campioni vocali forniti dal personaggio computerizzato Max Headroom.\nNel 1986 Jeczalik e Dudley iniziarono ad apparire in foto senza maschera, allontanando I fans che apprezzavano il gusto estetico di Morley dell'\"Arte per l'Arte\". I pezzi successivi continuarono l'evoluzione degli Art of Noise verso un gruppo pop, lontano dal non-gruppo senza viso immaginato da Morley.\nNel 1987 la formazione si era ridotta ai soli Jeczalik e Dudley. Quell'anno vide l'uscita di \"In No Sense? Nonsense!\". L'album risaltava i pi\u00f9 avanzati collages ritmici di Jeczalik, pi\u00f9 arrangiamenti d'archi, stralci di corali, e le melodie di Dudley. Non ottenne grossi apprezzamenti, sebbene la loro etichetta tentasse di promuovere i remix di \"Dragnet\" nelle discoteche.\nNel 1988, in collaborazione con il cantante Tom Jones, produssero una cover di \"Kiss\" di Prince (diventata un fondamento nei concerti di Jones), rinnovando l'interesse pubblico negli Art of Noise, e fornendo al gruppo la migliore hit venduta. Il brano apparve in molti album di Jones, e la China Records la inser\u00ec anche nella grande raccolta di successi The Best of the Art of Noise, la prima edizione che contenesse anche brani licenziati dalla ZTT.\nL'album seguente, \"Below the Waste\", nonostante il memorabile singolo \"Yebo!\", interpretato dalle voci uniche dei cantanti zulu Mahlathini and the Mahotella Queens, non ottenne molto successo fin dalla sua uscita nel 1989.\nScioglimento e altre apparizioni.\nNel 1990 Dudley e Jeczalik dichiararono la fine degli Art of Noise.\nIl decennio seguente vide la China Records pubblicare varie compilation degli Art of Noise: \"The Ambient collection\", \"The FON Mixes\", \"The Drum end Bass Collection\", \"Art Works\" e la ristampa del \"Best Of\" senza i brani dell'era ZTT. Alla fine la China Records chiuse.\nI quattro quinti degli Art of Noise hanno lavorato all'album degli Yes 90125, con Trevor Horn come produttore, Gary Langan ingegnere, Anne Dudley e J.J.Jeczalik arrangiatori e programmatori. Molti dei campioni usati per l'album sono anche apparsi in \"Into Battle\". I quattro appaiono anche nell'album del 1982 \"Duck Rock\" di Malcolm McLaren e nell'album \"The Lexicon of Love\" degli ABC, nel quale Dudley collabor\u00f2 nella scrittura di un brano iniziando la sua carriera di autore.\nGli Art of Noise sono accreditati anche per la colonna sonora della serie TV \"The Krypton Factor\".\nAnne Dudley e Jaz Coleman dei Killing Joke collaborarono assieme nel 1990 per l'album \"Songs from the Victorious City\", ispirati da un viaggio fatto da loro in Egitto.\nGli Art on Noise inoltre diedero ai Prodigy i diritti per il campionamento femminile \u201cHey, Hey\u201d da \"Close (to the Edit)\" inserito nel brano \"Firestarter\". I Prodigy successivamente contribuirono al remix di \"Instruments of Darkness\", contenuto nella compilation del 1991 The FON Mixes. Lo stesso sample \u00e8 udibile nella canzone Benzin dei Rammstein.\nAnne Dudley nel 1983 produsse due brani per l'album \"Debravation\" di Deborah Harry: \"Strike Me Pink\" e \"Mood Ring\". Inoltre ha orchestrato dozzine di brani pop e scritto e prodotto l'album Voice per Alison Moyet. Con Cathy Dennis, che aggiunse il testo ad una delle composizioni di Anne, registr\u00f2 il singolo \"Too Many Walls\", che divenne top ten in USA nel 1991.\nInfine vinse l'Accademy Award per la migliore colonna sonora originale per il film \"The Full Monty\".\nTra il 1995 e il 1997, Jeczalik e Bob Kraushaar (co-ingegnere in In No Sense? Nonsense!), produssero brani strumentali indirizzati alle discoteche sotto il nome di Art of Silence, pubblicando poi un album intitolato \"artofsilence.ko.uk.\"\nJezcalik ha ora iniziato una nuova carriera nel commercio di contratti di Borsa.\nReunion.\nSecondo un'intervista che Jezcalik rilasci\u00f2 alla fanzine della ZTT Outside World, nel 1991, Anne Dudley, Gary Langan e lui, ispirati dalle vendite di The FON Mixes, discussero per la riunione del gruppo come trio. Per la preparazione del nuovo album J.J. e Gary viaggiarono a Cuba per recuperare nuovo materiale. Ciononostante, non fecero nessuna nuova registrazione, e gli Art of Noise rimasero sciolti.\nNel 1998, Trevor Horn, Anne Dudley e Paul Morley, tornaroro sul loro intento di un progetto imperniato sul cambio verso il nuovo secolo. Il gruppo, riformato temporaneamente, includeva il chitarrista Lol Creme, ma lasciava fuori Jezcalik.\nUn nuovo singolo, \"Dream On\", versione remixata del prossimo album Dreaming in Colour, fu messa sul mercato per i club dance l'anno successivo. Un secondo singolo, \"Metaforce\", caratterizzato da un rap di Rakim, precedette l'uscita del \"1999\" del concept album The Seduction of Claude Debussy, uscito su etichetta ZTT.\nQuest'ultimo album segn\u00f2 un'evoluzione, piuttosto che un ritorno al passato, prendendo la forma di un progetto concettuale che rappresentasse la vita e i lavori di Claude Debussy. Ciononostante, pur avendo ricevendo ottimi tributi sia tecnici che critici, non divenne un successo di vendite.\nScioglimento e ultime uscite.\nDopo un'ultima manciata di esecuzioni dal vivo in Inghilterra e America, il gruppo si sciolse definitivamente.\nLa ZTT continua a riproporre materiale d'archivio, come la rimasterizzazione di Into Battle\u2026 su CD (con un brano in pi\u00f9, ma sostituendo la versione originale di \"Beat Box\" con la successiva \"Diversion One\"), e una compilation in Super Audio CD chiamata Reconstructed. Alla fine del 2004 l'etichetta Karvena ha pubblicato un album di tributo agli Art of Noise intitolato The Abduction of The Art of Noise. Quest'album contiene le cover di vari brani, compresa una nuova versione di \"Beat Box\" eseguita da J.J.Jeczalik con lo pseudonimo di Art of Silence.\nNell'agosto 2006 la ZTT ha pubblicato un box di 4 CD intitolato \"And what have you done with my body, oh my God?\" , comprendente esclusivamente di brani dell'era ZTT (1983-1985). Dai primi provini demo creati da Langman e Jeczalik prima delle sessioni per 90125 degli Yes, fino alle selezioni per l'esecuzione al Teatro Ambassadors di Horn e Morley. Il box comprende 40 nuovi remix, demo, e lavori incompiuti, e la versione di Into Battle\u2026, ripresa dai master originali, per la prima volta su CD.\nNel corso del mese di aprile 2011 esce la versione \"expanded\" di \"Into battle\", il loro primo EP pubblicato nel 1983. Questa edizione contiene, oltre alle classiche tracce che componevano il lavoro originale (e con la versione corretta del brano \"Beatbox\", contrariamente a quanto accaduto nell'edizione del 2003), diversi bravi che sulla carta dovevano far parte di un mai pubblicato album intitolato \"Worship\", il quale fu il tentativo di concretizzare sei mesi di esperimenti in studio.\nStile musicale.\nConsiderati importanti ispiratori della musica da ballo, gli Art of Noise hanno coniato una musica elettronica melodica e futurista che si ispira alla musica industriale, a quella etnica, all'hip hop e al rock. L'eccentrico album d'esordio \"Who's Afraid of\" (1984) propone soluzioni all'epoca considerate innovative nella musica d'atmosfera pur non mancando di brani pi\u00f9 frenetici e dalle ritmiche hip hop. Gli album seguenti all'esordio tentano di conciliare la musica da film a quella elettronica da ballo. Per comporre i loro brani adottano il sintetizzatore nonch\u00e9 registrazioni su nastro e molti effetti sonori in studio. \"AllMusic\" li cita fra gli artisti della new wave, del rock sperimentale, del dance rock, del punk e del rock alternativo."}
{"id": "1399846", "revid": "499020", "url": "https://it.wikipedia.org/wiki?curid=1399846", "title": "Castello della Boffalora", "text": "Il castello della Boffalora \u00e8 un fortilizio situato nel comune italiano di Agazzano, in provincia di Piacenza.\nIl castello \u00e8 situato sulle ultime pendici collinari dell'Appennino ligure, tra la val Tidone e la val Luretta, in posizione dominante rispetto alla strada che collega Pianello Val Tidone a Agazzano. Pur se posto ad un'altezza relativamente bassa, , la sua posizione permette una vista spazia su una buona parte della pianura sottostante.\nStoria.\nIn epoca tardo medievale, la storia del castello, citato in alcuni documenti come \"Flatus aurae\", fu legata a quella del consorzio gentilizio dei signori Da Fontana. Originariamente di propriet\u00e0 della famiglia Arcelli, ai quali fu concesso nel 1412 al momento della concessione da parte del duca di Milano Filippo Maria Visconti dell'investitura su diversi feudi nella vicina val Tidone, nel 1477 il castello, insieme al relativo feudo, entrarono a far parte dei beni della famiglia Rustici.\nNel 1555 il castello fu teatro di un fatto di sangue quando, durante una tentata rapina, il proprietario Girardo Rustici venne assassinato. Rimasto, nonostante il delitto, tra i beni dei Rustici, nel 1633 il possesso del castello pass\u00f2 alla famiglia Barattieri, tramite il matrimonio di Marta Rustici con un membro della casata. Nel 1671, a seguito della scomparsa del conte Guido Barattieri, il castello rimase alla vedova Elisabetta Zanardi Landi, mentre il feudo venne assegnato dalla Camera Ducale Farnesiana alla coppia di fratelli formata da Felice e Pier Francesco Bonvini, nell'ambito di un piano attuato dai Bonvini che prevedeva di reinvestire i proventi ottenuti tramite il commercio di spezie e tessuti nell'acquisto di terre e propriet\u00e0.\nNel 1699, a seguito dell'estinzione della famiglia Bonvini, il castello entr\u00f2 nelle propriet\u00e0 della Camera Ducale farnesiana, la quale, a distanza di un anno, lo concesse al marchese Francesco Casati. Nel 1704 il figlio di Francesco, Bartolomeo, fu oggetto di pesanti accuse, tra cui il conio di monete realizzate con una lega metallica di scadente qualit\u00e0, il ricorso al lavoro forzato da parte di contadini della zona per il restauro del castello e l'utilizzo, per l'arredamento del castello, di mobili di propriet\u00e0 ducale svenduti abusando della carica di maggiordomo al servizio del duca Francesco Farnese e, in seguito, ricomprati a prezzi vantaggiosi. Per queste ragioni, al Casati furono confiscati diversi beni tra cui il castello, mentre egli fu obbligato a a risarcire all'erario ducale la somma di doppie.\nEntrato a far parte dei beni del conte Federico Dal Verme nel 1716, il maniero fu oggetto di lavori di restauro. Nel 1726 ai Dal Verme subentr\u00f2 il conte Gaetano Baldini il quale fece continuare i lavori iniziati dai suoi predecessori. Nel 1773 la duchessa consorte Maria Amalia d'Asburgo-Lorena venne ospitata nel forte; a commemorazione dell'evento venne realizzata una lapide marmorea posta al disopra dell'ingresso.\nEstintosi il ramo familiare dei Baldini nel 1788, il castello ritorn\u00f2 alla Camera Ducale la quale, nel 1802, lo concesse a Carlo e Alemanno Tredicini. Dieci anni pi\u00f9 tardi il fortilizio venne acquistato da Genesio Scarani. La propriet\u00e0 Scarani dur\u00f2 fino al 1821 quando ad essa subentr\u00f2 la famiglia Radini Tedeschi. Nel 1950 l'edificio venne ceduto alla famiglia Anguissola-Scotti. Negli ultimi anni del XX secolo il castello \u00e8 pervenuto, per tramite di un'eredit\u00e0, alla famiglia Brichetto Orsi.\nOggetto di alcuni crolli nei primi anni del XXI secolo, il castello si trova in precarie condizioni di conservazione.\nStruttura.\nIl castello presenta una struttura a pianta rettangolare dotata di cinque torri realizzate in pietra e laterizio sulla cui sommit\u00e0 si trova un apparato a sporgere realizzato in mattoni il quale si sorregge su mensole dotate di beccatelli e merli. Quattro delle cinque torri sono poste agli angoli della struttura e sono caratterizzate da notevoli differenze tra loro in termini di forma e dimensioni. La quinta torre, il mastio, situato in posizione dominante rispetto all'ingresso posto sulla facciata nord-occidentale del castello si caratterizza per la presenza dell'altana. Delle torri angolari, 3 su 4 sono dotate di sporti, mentre la torre meridionale presenta i segni dell'originaria presenza di finestre ad arco, in seguito murate. La torre orientale, invece, presenta una forma marcatamente pi\u00f9 slanciata delle altre.\nIl castello \u00e8 realizzato in gran parte in ciottoli, con l'esclusione degli sporti delle torri, realizzati in mattoni, e presenta un'altezza d'inclinazione tardo-medievale. Vista decadere la propria funzione militare a partire dal XVII secolo, il castello sub\u00ec dei rifacimenti finalizzati alla trasformazione in dimora residenziale che inclusero la costruzione di uno scalone per permettere l'accesso al piano nobile, l'edificazione di un portico al pian terreno e di un loggiato al primo piano, entrambi caratterizzati da 3 fonici. All'interno sono presenti saloni con soffitto a cassettoni, mentre la volta della scalinata principale \u00e8 affrescata a motivi policromi.\nOratorio.\nAll'esterno del castello sono presenti alcune costruzioni rurali e un piccolo oratorio dedicato a San Giuseppe, di struttura particolare. L'edificio, pi\u00f9 volte rimaneggiato, fu fatto costruire nel 1726 da parte di Gaetano Maria Baldini sul luogo di una costruzione preesistente. L'oratorio che originariamente conteneva al suo interno delle reliquie di San Felice Martire, presenta una struttura a tre navate, delle quali la centrale \u00e8 sovrastata da una cupola di forma ovale. La caratteristica peculiare dell'edificio \u00e8 la presenza nell'abside di due altari posti su livelli differenti, di cui quello posteriore \u00e8 rialzato e visibile dalla navata attraverso un'arcata, elemento non comune nel territorio piacentino."}
{"id": "1399848", "revid": "1745361", "url": "https://it.wikipedia.org/wiki?curid=1399848", "title": "Paul Gonsalves", "text": "Biografia.\nSassofonista jazz tenore d'origine di Capo Verde, era considerato uno dei migliori e pi\u00f9 raffinati musicisti del suo strumento. \u00c8 famoso per la performance al Festival jazz di Newport, con un formidabile assolo a 27-chorus nel mezzo dei due brani \"Diminuendo in Blue and Crescendo in Blue\" scritti nel 1937 da Duke Ellington.\nNacque a Brockton da genitori capoverdiani; il suo primo strumento fu la chitarra, e da bambino suonava canzoni folk portoghesi per la sua famiglia, cosa che veramente non gli piaceva.\nCrebbe a New Bedford e divenne noto come membro della \"\"Sabby Lewis Orchestra\".\nIl suo primo ingaggio fu a Boston, al sax tenore con la Sabby Lewis band, nella quale suon\u00f2 prima e dopo il servizio militare durante la II guerra mondiale.\nLa carriera di Gonsalves non \u00e8 stata soltanto nel gruppo di Ellington; dotato di una tecnica prodigiosa e di un timbro molto caldo e vellutato, ha suonato con le grandi band di Count Basie (1947-1949) e Dizzy Gillespie (1949-1950) prima del complesso di Ellington (1950-1974). I suoi riferimenti possono essere ritrovati certamente in Ben Webster , e , soprattutto in Coleman Hawkins, verso il quale Paul ebbe sempre una sconfinata ammirazione.\nDal carattere timido ed introverso, ma allo stesso tempo gentile e premuroso con tutti, a causa della sua fragilit\u00e0 mentale, Gonsalves ebbe una vita dedita all'alcol e droghe, mor\u00ec il 15 maggio 1974 per un'overdose a Londra pochi giorni prima della morte di Ellington (24 maggio 1974): a quest'ultimo il figlio Mercer Ellington non disse mai nulla circa la sorte del suo collaboratore, perch\u00e9 Duke ne avrebbe sofferto troppo, essendo ormai molto debole e malato (grande infatti era l'affetto di Ellington per questo sassofonista che, nel 1956, aveva di fatto risollevato la popolarit\u00e0 dell'orchestra ellingtoniana, caduta in ombra nel quinquennio 1951 - 1955).\nEd infatti, proprio la ristampa del disco del 1999 \"Ellington at Newport - The Complete Album\"\", restaurata dai nastri originali della radio \"The Voice of America\" (riesumati per caso a pi\u00f9 di quaranta anni dall'evento), una edizione ampliata per includere l'intero concerto originale, ripropone in maniera limpida ed emozionante la performance che rese Gonsalves un nome di fama da primo posto."}
{"id": "1399859", "revid": "339392", "url": "https://it.wikipedia.org/wiki?curid=1399859", "title": "Novak Djokovi\u0107", "text": ""}
{"id": "1399868", "revid": "643494", "url": "https://it.wikipedia.org/wiki?curid=1399868", "title": "Quo vadis, baby? (miniserie televisiva)", "text": "Quo vadis, baby? \u00e8 una miniserie televisiva prodotta da Colorado Film e SKY Italia, e diretta da Guido Chiesa. \u00c8 ispirata al film omonimo diretto da Gabriele Salvatores, e in primis dal romanzo \"Quo vadis, baby?\" di Grazia Verasani (Oscar Mondadori e oggi tascabile Feltrinelli) da cui il film \u00e8 tratto.\nIn onda su SKY Cinema 1 dal 15 maggio 2008 e su Italia 1 dal 5 dicembre 2008.\nTrama.\nTratto dall'omonimo romanzo della scrittrice Grazia Verasani, ambientata a Bologna, \u00e8 un noir dai toni profondi e tesi. Protagonista \u00e8 Giorgia Cantini (Angela Baraldi), una investigatrice privata di quarant'anni, apparentemente scontrosa, ribelle e istintiva. Una private eye alla Mike Hammer che, attraverso le sue indagini, scopre una provincia italiana piena di angoli bui e pericolosi, di verit\u00e0 nascoste e problemi reali: dal degrado della periferia urbana popolata da giovani disillusi e senza speranze, all'impresa industriale con manager corrotti e senza principi se non quello del denaro facile, dall'emarginazione alla speculazione edilizia, alla corruzione nelle istituzioni. Filo rosso ad unire tutte le sei puntate la misteriosa morte di Sara, sorella pi\u00f9 giovane della protagonista.\nA fianco di questa figura femminile cos\u00ec forte ruotano personaggi maschili diversi e complessi: Johnny Riva, sessantenne ex attore porno e proprietario del locale nel quale Giorgia va a cantare, Lucio Spasimo, l'assistente gay di Giorgia, pi\u00f9 giovane di lei, che la costringe con leggerezza a tenere i piedi per terra e Luca Bruni, commissario di polizia, ex compagno di scuola ed eterno pretendente di Giorgia.\nFattore umano.\nTrama.\nGiorgia Cantini indaga su un misterioso incidente aereo.\nLa ragazza dei rospi.\nTrama.\nGiorgia Cantini indaga sulla morte di una donna di mezza et\u00e0 nella periferia bolognese.\nL'onore delle armi.\nTrama.\nGiorgia Cantini indaga sul traffico illegale di armi dall'Afghanistan.\nLa ballata di Johnny Riva.\nTrama.\nIl migliore amico di Giorgia, Johnny Riva, viene accusato di stupro.\nSotto ricatto.\nTrama.\nGiorgia indaga su una vicenda di ricatti nel mondo dei call center.\nRequiem per Sara.\nTrama.\nGiorgia Cantini indaga sulla scomparsa della sorella Sara in Africa."}
{"id": "1399878", "revid": "149525", "url": "https://it.wikipedia.org/wiki?curid=1399878", "title": "Aposimbionte", "text": ""}
{"id": "1399879", "revid": "149525", "url": "https://it.wikipedia.org/wiki?curid=1399879", "title": "Aposimbiosi", "text": ""}
{"id": "1399881", "revid": "125962343", "url": "https://it.wikipedia.org/wiki?curid=1399881", "title": "Ippari", "text": "Il fiume Ippari \u00e8 un corso d'acqua della Sicilia sud-orientale, lungo 28 chilometri.\nIl fiume ha origine dal monte \"Serra di Burgio\", a circa 800\u00a0m s.l.m., e passa sotto Chiaramonte Gulfi, costeggia Comiso e Vittoria, e nella parte finale segna il confine tra i comuni di Vittoria e Ragusa. Sfocia nel Mare Mediterraneo tra Scoglitti e Punta Braccetto.\nIl suo nome risale al periodo greco e sembra derivi dall'antica leggenda del pastorello Ippari innamorato della ninfa Camarina; infatti la pi\u00f9 antica citazione oggi nota \u00e8 quella contenuta nell'opera \"Olimpia\" del poeta greco, del V secolo a.C., Pindaro.\nLa sua portata, oggi molto ridotta, sembra essere stata invece notevole nell'antichit\u00e0, in quanto la zona, ricca di boschi e d'acqua, risulta ricca di insediamenti abitativi. Ancora nel Cinquecento vennero costruiti lungo il suo corso numerosi mulini ad acqua, secondo quanto riferito da Tommaso Fazello. Presso la foce formava un bacino lacustre naturale chiamato lago di Camarina, spesso paludoso a causa della poca profondit\u00e0, ma oggi asciutto.\nSempre presso la foce si trova il sito archeologico dell'antica citt\u00e0 di Kamarina, il cui porto canale era proprio l'estuario dell'Ippari.\nAd oggi sono presenti diverse associazioni sportive e culturali che sono impegnate nella valorizzazione di tutto il territorio, comprendente l'intera riserva del Pino d'Aleppo, con visite ed escursioni organizzate.\nIttiofauna.\nIn base ad una ricerca effettuata nel 2006 nel bacino fluviale \u00e8 presente la sola specie alloctona Gambusia Holbrooki "}
{"id": "1399886", "revid": "110157", "url": "https://it.wikipedia.org/wiki?curid=1399886", "title": "IBM SSEC", "text": "L'IBM SSEC, sigla di IBM Selective Sequence Electronic Calculator (traducibile dall'inglese come \"calcolatore elettronico a sequenza selettiva\"; popolare soprannome \"Poppa\") era un computer elettromeccanico sviluppato dall'IBM e terminato nel gennaio del 1948.\nL'IBM Selective Sequence Electronic Calculator fu dedicato nel 1948 a Thomas J. Watson, Sr. e venne costruito presso il quartier generale dell'IBM a New York, fu il primo computer a poter caricare un programma esternamente pur non essendo un computer totalmente elettronico. Wallace J. Eckert fu responsabile del linguaggio di programmazione del sistema. Il computer venne costruito al piano terra dell'edificio ed era visibile dai passanti che camminavano davanti all'edificio IBM. Il 27 gennaio 1948 venne svolta la prima dimostrazione pubblica e il sistema oper\u00f2 fino all'agosto del 1952 quando venne dismesso dato che l'avvento dei computer elettronici lo avevano reso obsoleto. Al suo posto venne installato un computer IBM 701.\nIl SSEC era un ibrido, utilizzava valvole termoioniche e rel\u00e8 elettromeccanici, combinare la velocit\u00e0 dei circuiti elettronici con una memoria di circa 400\u00a0000 numeri. Il sistema utilizzava circa 13500 valvole termoioniche per l'unit\u00e0 aritmetica, era dotata di otto registri ad alta velocit\u00e0 con tempo di accesso inferiore a 1 millisecondo. Il SSEC aveva 21400 rel\u00e8 che venivano utilizzati per le unit\u00e0 di controllo e per realizzare 150 registri lenti con tempo di accesso di 20 millisecondi. L'unit\u00e0 aritmetica del computer era un derivato di quella dell'IBM 603. Le addizioni venivano eseguite in 285 microsecondi a le moltiplicazioni richiedevano 20\u00a0000 microsecondi ed era circa 100 volte pi\u00f9 veloce dell'Harvard Mark I. I dati che servivano frequentemente erano immagazzinati nei veloci circuiti elettronici mentre gli altri erano immagazzinati dai rele o su nastri perforati.\nPer i suoi tempi il SSEC era molto affidabile, eseguiva mediamente un errore ogni otto ore di funzionamento. Venne utilizzato dall'U.S. Atomic Energy Commission per calcolare la posizione dei pianeti. Il computer produsse le tabelle della posizione della Luna che furono utilizzate durante il progetto Apollo negli anni sessanta."}
{"id": "1399926", "revid": "200568", "url": "https://it.wikipedia.org/wiki?curid=1399926", "title": "Marzocco (Donatello)", "text": "Il Marzocco \u00e8 un'opera di Donatello in pietra serena (135,5x38x60 cm) custodita nel Museo del Bargello di Firenze. Anticamente si trovava in piazza della Signoria, dove oggi, per preservarla dagli agenti atmosferici, \u00e8 sostituita da una copia. Risale al 1419-1420.\nStoria.\nLa statua venne commissionata dalla Repubblica fiorentina in occasione della visita di papa Martino V in citt\u00e0. Essa era destinata a decorare lo scalone degli appartamenti papali in Santa Maria Novella. In seguito venne spostata nella piazza cittadina, come simbolo della repubblica stessa.\nDescrizione e stile.\nLa statua raffigura il simbolo del marzocco, un leone araldico che poggia una zampa su uno scudo, in questo caso lo stemma di Firenze col giglio fiorentino: questa particolare rappresentazione era infatti sin dal medioevo simbolo della citt\u00e0 ed il leone era il suo animale totemico. \nDonatello tratt\u00f2 il soggetto in maniera rivoluzionaria, riuscendo a infondere anche nella figura animale tutta quella maestosit\u00e0 delle sue opere di quegli anni (si pensi al volto del \"Profeta pensieroso\" o al gesto del \"Profeta imberbe\", entrambe per il campanile di Giotto) l'espressione vivacemente contratta del muso, accentuata da effetti chiaroscurali e tramite il gesto, pacato e solenne, di poggiare la zampa sullo scudo."}
{"id": "1399932", "revid": "121423737", "url": "https://it.wikipedia.org/wiki?curid=1399932", "title": "So Tonight That I Might See", "text": "So Tonight That I Might See \u00e8 il secondo album dei Mazzy Star, pubblicato nel 1993 dalla Capitol Records. La prima traccia dell'album, \"Fade Into You\", \u00e8 stata l'unico singolo della band ad entrare nella classifica Billboard Hot 100, piazzandosi al 44\u00ba posto. La canzone \u00e8 entrata anche nella UK chart al 48\u00ba posto.\nIl disco.\nQuesto disco presenta un limitato cambiamento nel suono dall'album precedente She Hangs Brightly; le tracce sono un po' pi\u00f9 sviluppate e leggermente meno decise. \"Fade Into You\" divenne un'espressione, nella met\u00e0 degli anni novanta, dei drammi giovanili e rappresent\u00f2 una sorta di noia delicata che mancava all'aggressiva rabbia del grunge. Continuando con il tema generale della quiete, di canzoni contemplative, l'album divent\u00f2 argomento di conversazione nelle stazioni radio dei college.\nLa traccia Into Dust \u00e8 stata usata nel trailer \"Dust to Dust\" per il videogioco Gears of War 3 nel 2010."}
{"id": "1399939", "revid": "123399526", "url": "https://it.wikipedia.org/wiki?curid=1399939", "title": "La genesi di Shannara", "text": "La genesi di Shannara \u00e8 una trilogia fantasy scritta da Terry Brooks e composta dai romanzi \"I figli di Armageddon\" (2006), \"Gli elfi di Cintra\" (2007) e \"L'esercito dei Demoni\" (2008).\nAmbientazione.\nLe vicende narrate nella trilogia sono ambientate nel 2100, circa 80 anni dopo quelle descritte ne \"Il fuoco degli angeli\". La lotta fra Verbo &amp; Vuoto ha visto prevalere quest'ultimo, e la terra \u00e8 ormai ridotta in condizioni apocalittiche: le stagioni sono scomparse e sono state sostituite da un'eterna estate, le precipitazioni si sono drasticamente ridotte e fiumi e mari sono irrimediabilmente inquinati da veleni derivati dalle guerre combattute negli ultimi giorni della civilt\u00e0 come la conosciamo. I deserti vengono interrotti solo dalle rovine delle citt\u00e0, ormai trasformate in fortezze dove si nascondono gli ultimi esseri umani per difendersi dalle armate di demoni ed ex-uomini che hanno devastato l'intero pianeta.\nL'utilizzo di armi chimiche e nucleari durante le Grandi Guerre che hanno sconvolto il pianeta ha portato alla nascita di nuove forme di vita, mutazioni genetiche di esseri umani che vivono ai margini della societ\u00e0 come i \"\"Rana\" e i \"Lucertola\"\", o insetti e altri animali trasformati in feroci predatori.\nPersonaggi principali.\nLogan Tom.\nA otto anni, dopo la morte dei suoi genitori a seguito di un attacco dei demoni guidato dal \"Vecchio\" \u00e8 entrato in una squadra di ribelli guidata da Michael Poole, il quale \u00e8 diventato per lui come un padre. Dopo la morte di Michael durante un assalto ad un campo di schiavit\u00f9 (ucciso proprio da Logan stesso in quanto aveva perso la testa dopo aver visto gli esperimenti che i Demoni conducevano sui bambini), la Signora gli \u00e8 apparsa in sogno rendendolo un Cavaliere del Verbo. Ha dedicato la sua vita a cacciare i demoni e a liberare gli umani rinchiusi nei campi di lavoro. Il suo incarico \u00e8 quello di trovare il Variante, convincerlo a partire e proteggerlo durante il suo viaggio per salvare la razza umana dalla distruzione.\nFalco.\n\u00c8 il capo di un gruppo di ragazzi di strada che si fanno chiamare gli \"Spettri\". Non ricorda quasi nulla delle proprie origini, ma custodisce una visione riguardo al futuro dell'umanit\u00e0. Falco \u00e8 un ragazzo di circa 18 anni. Egli ha fondato gli Spettri e ne \u00e8 il capo. Questo perch\u00e9 ha la visione. In sogno gli \u00e8 apparso un luogo dove dovr\u00e0 andare assieme alla sua famiglia e ad altri umani per far rivivere la razza umana.\nIl suo nome \u00e8 Falco perch\u00e9 ha una vista molto acuta, nonostante tutti i veleni con cui \u00e8 stato a contatto. Prima di diventare uno Spettro viveva nelle coste dell'Oregon, assieme ai genitori, dei quali per\u00f2 non ha che un vago ricordo. Allora si poteva ancora nuotare nel mare, senza rischiare la morte per epidemie e veleni.\nGrazie a Logan Tom, capir\u00e0 di essere il Variante, un essere magico figlio di Nest Freemark (vedi saga dello stesso autore incentrata sui cavalieri del verbo e sulla lotta tra Verbo &amp; Vuoto).\nLa visione e la magia che costituiscono parte integrante del suo essere lo portano ad essere il catalizzatore delle attenzioni di Cavalieri e Demoni; il suo destino portare quel che resta dell'umanit\u00e0 verso un nuovo mondo\nAngela Perez.\nCavaliere del verbo, rimasta orfana giovanissima, viene allevata da un avventuriero di nome Johnny. Dopo la sua morte ha dedicato la sua vita a proteggere gli abitanti delle fortezze e ad aiutarli a fuggire dagli attacchi dei demoni. Abbandona questo compito quando viene incaricata dalla signora del fiume di andare alla ricerca degli elfi per avvisarli dell'imminente armageddon e fare in modo che l'antica razza possa salvarsi.\nFindo Gask.\n\u00c8 un Demone, il pi\u00f9 vecchio e potente della sua razza. Ha dedicato gran parte della sua esistenza impegnato nella ricerca del Variante, la creatura magica che pu\u00f2 rivelarsi la pi\u00f9 grande minaccia per i Demoni. \u00c8 anche presente nel ciclo del \"Verbo &amp; Vuoto\" \nFindo Gask \u00e8 il Demone che ha guidato l'assalto alla fortezza dove Logan Tom viveva quando era bambino, per questo il Cavaliere aveva ricevuto dalla Signora la promessa di riuscire a trovarlo e ucciderlo, dopo che il suo compito fosse stato portato a termine. Il Demone muore al termine della battaglia tra ex uomini e i sopravvissuti presente ne \"L'esercito dei Demoni\", per mano di Logan che, aiutato dalle Pietre utilizzate da Simralin, uccide il Demone con la sua magia.\nCollegamenti con la saga di Shannara.\nL'origine del mondo delle Quattro terre \u00e8 un tema dominante; infatti ci sono numerosi collegamenti con gli altri libri della saga, come ad esempio il millepiedi gigante presente ne \"La Spada di Shannara\", e si spiega l'origine di alcuni celebri artefatti magici come il \"Loden\" o \"Le pietre magiche degli Elfi\"."}
{"id": "1399944", "revid": "287204", "url": "https://it.wikipedia.org/wiki?curid=1399944", "title": "Zelia Gattai", "text": ""}
{"id": "1399945", "revid": "123391216", "url": "https://it.wikipedia.org/wiki?curid=1399945", "title": "Campanedda", "text": "Campanedda \u00e8 una frazione del comune di Sassari, ubicata nella pianura della Nurra.\nStoria.\nLa borgata \u00e8 nata negli anni cinquanta con la riforma agraria del dopoguerra ad opera dell'Ente per la trasformazione fondiaria e agraria. Campanedda \u00e8 stata l'ultima borgata ad essere stata creata nella Nurra grazie a questa riforma.\nLa sua chiesa, Santa Maria a Torres, venne inaugurata nel 1960. \nGeografia antropica.\nLa frazione si articola in una piazza circondata dalle principali strutture pubbliche come le due scuole, l'ufficio comunale, l'ambulatorio medico, l'ufficio postale e la sezione dell'Avis.\nLa piazza principale, Piazza Ruiu, \u00e8 il centro della borgata, dove sono presenti anche i punti di ritrovo degli abitanti del posto.\nSport.\nCalcio a 11 - Campionato di Prima Categoria\nUn campo sportivo viene gestito dalla locale \"polisportiva Campanedda.\"\nFesta patronale e altri eventi.\nFesta Patronale\nLa Festa Patronale di S. Maria a Torres viene celebrata in una data variabile tra il 1\u00ba e il 7 settembre. Dal 2019 si \u00e8 invece deciso di farla cadere nella domenica pi\u00f9 vicina all'8 settembre."}
{"id": "1399946", "revid": "1652635", "url": "https://it.wikipedia.org/wiki?curid=1399946", "title": "Afric Simone", "text": "Biografia.\nNato da padre brasiliano e madre mozambicana, con la famiglia si trasferisce in Francia, dove inizia ad interessarsi di musica ed a comporre canzoni.\nRamaya.\nIl suo pi\u00f9 grande successo, che \u00e8 anche il primo, \u00e8 il 45 giri \"Ramaya\" pubblicato dalla Barclay: l'idea del cantante fu quella di utilizzare lo swahili, una delle lingue parlate nella sua nazione, che suonava agli orecchi degli europei molto esotica; in realt\u00e0, a livello musicale, la canzone non ha nulla di africano, ma mescola intelligentemente ritmi afrofunk o anche disco con una melodia pop orecchiabile. Il successo non fu solo francese (dove comunque il singolo arriv\u00f2 fino al terzo posto, preceduto solo da Donna Summer con la sua \"Love to Love You Baby\" e da Michel Sardou con \"La France\", vendendo un milione di copie), ma europeo, ed entr\u00f2 nelle hit parade tedesche, scandinave, olandesi e italiane.\nIn Italia raggiunse il primo posto solo a giugno del 1976, contendendosi il podio con \"S.O.S.\" degli \"ABBA\", a causa della presenza di \"Ancora tu\" di Lucio Battisti, che rimase in vetta per i quattro mesi precedenti senza interruzioni. Afric Simone fu ospite di molti programmi televisivi italiani, dal Festivalbar a Discoring, dove present\u00f2 anche il 45 giri successivo, \"Hafanana\", che, pur non raggiungendo le vendite di \"Ramaya\", fu un discreto successo, raccogliendo la maggior parte delle vendite in Unione Sovietica.\nDurante le sue esibizioni televisive, si esibiva in balli scatenati, usando spesso una sedia che sollevava con i denti, per poi salirci con un salto sopra dopo averla posata.\nAltre canzoni.\nI dischi successivi ebbero ancora successo, ma non in Italia: ricordiamo \"Playa blanca\", \"Piranha\" e \"Salom\u00e9\", canzone lenta che mostra un altro aspetto di questo musicista, che arriv\u00f2 pure ad esibirsi all'Olympia di Parigi e a collaborare con Charles Aznavour. In seguito in Francia non riscosse pi\u00f9 le attenzioni del pubblico, che continuarono invece per qualche anno in Germania, dove pubblic\u00f2 altri dischi.\nSi \u00e8 esibito nuovamente in Italia, in tempi pi\u00f9 recenti, nelle trasmissioni: Meteore - Alla ricerca delle stelle perdute (su Italia Uno), Anima mia e Quelli che... il calcio (durante la conduzione di Fabio Fazio) entrambe su Rai 2, Ciao Darwin (presentata da Paolo Bonolis e Luca Laurenti su Canale 5).\nOggi Afric Simone lavora prevalentemente nella televisione olandese, anche come autore."}
{"id": "1399949", "revid": "726373", "url": "https://it.wikipedia.org/wiki?curid=1399949", "title": "D-Bus", "text": "D-Bus (\"Desktop Bus\") \u00e8 un sistema di comunicazione tra processi (IPC), sviluppato come progetto di software libero, che offre alle applicazioni un semplice modo di comunicare tra loro.\nD-Bus \u00e8 stato pesantemente influenzato dal sistema DCOP e lo ha sostituito nella versione KDE 4; D-Bus fa parte del progetto Freedesktop.org e Red Hat \u00e8 il suo sviluppatore principale.\n\u00c8 implementato in Qt 4, GNOME e sulla piattaforma Maemo per applicazioni mobili.\nIntroduzione.\nMediante D-Bus una applicazione pu\u00f2 registrarsi per offrire servizi ad altre.\nD-Bus offre anche alle applicazioni client la possibilit\u00e0 di ricercare i servizi disponibili.\nInoltre i programmi possono registrarsi in attesa di eventi del kernel, come ad esempio il cambiamento di periferiche collegate.\nD-Bus \u00e8 implementato come demone, e gli utenti possono eseguire diverse istanze, ciascuna delle quali \u00e8 definita un canale.\nGeneralmente esister\u00e0 un canale privilegiato, detto canale di sistema (\"system channel\"), e una istanza privata per ogni utente.\nLe istanze private sono necessarie perch\u00e9 il canale di sistema avr\u00e0 restrizioni di accesso.\nIl canale di sistema ha la missione di recapitare i messaggi dallo strato di astrazione dall'hardware (Hardware abstraction layer o HAL) a tutti i processi interessati.\nLe istanze private invece forniscono un sistema di comunicazione tra le applicazioni dell'utente senza restrizioni.\nArchitettura.\nL'architettura di D-Bus si sviluppa su tre livelli:\nUtilizzo.\nD-Bus \u00e8 progettato per fare fronte a due possibili casi:"}
{"id": "1399952", "revid": "1305772", "url": "https://it.wikipedia.org/wiki?curid=1399952", "title": "De Do Do Do, De Da Da Da", "text": "De Do Do Do, De Da Da Da \u00e8 il secondo singolo estratto da \"Zenyatta Mondatta\", il terzo album del gruppo musicale britannico The Police. \u00c8 entrato nella top ten dei singoli pi\u00f9 venduti sia nel Regno Unito che negli Stati Uniti.\nLa canzone.\nIn un'intervista, Sting ha spiegato che la canzone parla dell'attrazione della gente verso le canzoni semplici:\nRiedizione.\nLa canzone fu registrata nuovamente nel 1986 insieme a Don't Stand So Close to Me '86, e avrebbe dovuto essere inclusa nell'album ', ma alla fine non venne pubblicata. Fu comunque inclusa nell'edizione DTS dell'album '; questa versione rimane difficile da trovare perch\u00e9 le ultime stampe dell'edizione DTS non la includevano.\nLe recensioni di quest'ultima versione contengono generalmente dure critiche; la canzone \u00e8 tacciata di essere \"sterilizzata\" e \"semplicemente orrenda\"."}
{"id": "1399954", "revid": "599013", "url": "https://it.wikipedia.org/wiki?curid=1399954", "title": "Santi Cazorla", "text": "Carriera.\nClub.\nVillarreal e Recreativo Huelva.\nInizia la sua carriera nelle giovanili del Real Oviedo, ma in seguito alla crisi che ha portato il club in terza divisione viene ceduto, non ancora diciottenne, al Villarreal.\nDebutta nella Primera Divisi\u00f3n il 30 novembre 2003 con la maglia del Villarreal, pur giocando prevalentemente nel Villarreal B, militante in Segunda Divisi\u00f3n B. Nella stagione successiva entra definitivamente nell'orbita della prima squadra, giocando 28 partite in campionato e 11 in Coppa UEFA, e contribuendo alla causa con 2 reti in campionato e 4 in Europa. La sua prima rete in campionato \u00e8 datata 1\u00ba maggio 2005 contro il Getafe (4-0). Il suo esordio in Europa risale al 28 luglio 2004, sfida contro l'Amburgo valida per l'Intertoto (1-0). Il Villarreal vince l'Intertoto 2004, ottenendo un biglietto per la Coppa UEFA 2004-2005, dove Cazorla sigla la prima delle sue quattro reti contro l'Hammarby (3-0). Durante la stagione 2005-2006, invece, gioca 23 partite in campionato e 2 in Champions League, senza andare a segno. L'esordio nella massima competizione europea avviene il 18 ottobre 2005 contro il (1-1).\nIl 7 luglio 2006 viene ceduto al Recreativo Huelva per 600.000 euro con diritto di contro-riscatto (a 1,2 milioni di euro), squadra con la quale raggiunge l'ottavo posto in campionato, nonch\u00e9 il suo record personale di 5 reti in campionato. Il primo gol con la nuova maglia \u00e8 realizzato contro il Maiorca (1-1). A fine stagione riesce a realizzare anche una doppietta, la sua prima in carriera, contro il Deportivo La Coruna (2-5).\nRitorno al Villarreal e M\u00e1laga.\nL'anno seguente torna al \"Sottomarino giallo\" che esercita il contro-riscatto. Alla prima giornata, contro il Valencia, sigla la sua prima rete al ritorno (0-3).\nNel corso di una partita di campionato contro l'Almeria subisce una frattura al perone della gamba destra che gli impedir\u00e0 di disputare il resto del campionato, la Champions League e la Confederations Cup. Nonostante il suo infortunio il Villarreal riesce comunque a qualificarsi in Europa League. Nonostante tutto termina la stagione segnando 5 gol e portando il Villarreal in Champions League.\nIn quattro stagioni mette a segno 23 reti in campionato, segnando tre doppiette (contro Real Betis, e M\u00e1laga).\nIl 26 luglio 2011 lascia il Villarreal, firmando un contratto quinquennale col M\u00e1laga, per 19 milioni di euro pi\u00f9 2 di bonus.\nSegna il primo gol in campionato al debutto il 28 agosto nella sconfitta per 2-1 contro il Siviglia.\nLa settimana successiva segna una doppietta nel 4-0 contro il Granada. Termina la stagione come secondo capocannoniere della squadra (dietro al venezuelano Rond\u00f3n) e porta la sua squadra a qualificarsi, per la prima volta nella sua storia, alla Champions League grazie al 4\u00ba posto in campionato.\nArsenal.\nIl 7 agosto 2012 Cazorla si unisce all'Arsenal per la cifra di 19 milioni di euro. Debutta il 18 agosto nella 1\u00aa di campionato contro il Sunderland finita 0-0 in cui viene nominato uomo partita. Segna il suo primo gol con la maglia dei \"Gunners\" il 2 settembre nella vittoria per 2-0 ad Anfield contro il Liverpool dove fornisce anche l'assist per il gol dell'altro neo-acquisto Lukas Podolski. Nella stessa stagione segna reti importanti contro Reading (2-5, tripletta), Aston Villa (2-1, doppietta) e Sunderland (0-1).\nIl 2 novembre 2013 segna il primo gol della stagione nella vittoria per 2-0 contro il Liverpool. Il 4 gennaio nella partita contro il Tottenham valida per la FA Cup segna il primo dei due gol che permettono alla sua squadra di passare il turno che tra l'altro \u00e8 il primo in questa competizione (2-0). Il 18 gennaio seguente realizza una doppietta al Fulham (2-0). Il 24 gennaio 2014 segna la sua seconda rete in 2 presenze nella partita casalinga contro il Coventry City finita 4-0 per i suoi valida per i sedicesimi di finale di FA Cup. Il 28 gennaio 2014 torna ancora al gol nel pareggio per 2-2 sul campo del Southampton.\nIl 30 novembre 2015 si rompe il legamento crociato del ginocchio destro durante il pareggio contro il Norwich City, subendo uno stop forzato di sei mesi.\nIl 19 ottobre 2016 gioca la sua ultima partita con il club londinese, in occasione del match di UEFA Champions League vinto per 6-0 contro il Ludogorets: costretto ad operarsi per risolvere dei problemi alla caviglia destra che lo affliggevano da tre anni, rischia poi di vedersi amputata la gamba a causa di un'infezione avvenuta durante un secondo intervento causato dalla fascite plantare (questa gli ha danneggiato parte del calcagno e del tendine di Achille). Dopo otto operazioni totali al piede, il 21 maggio 2018 l'Arsenal annuncia lo svincolo del giocatore spagnolo al termine della stagione.\nIl secondo ritorno al Villarreal.\nDopo la sua partenza dall'Arsenal, Cazorla si allena per breve periodo con la squadra giovanile dell', poi fa ritorno al Villarreal per allenarsi durante il periodo del pre-campionato. Gioc\u00f2 la sua prima partita 636 giorni dopo l'infortunio. Il 9 agosto 2018, dopo un periodo di prova, firma ufficialmente per il club spagnolo. Il 18 agosto 2018, quasi due anni dopo la sua ultima partita ufficiale, esordisce nella partita persa per 1-2 contro la . Torna a segnare il 4 ottobre 2019 contro lo Spartak Mosca partita finita 3-3\nAl-Sadd\nDalla stagione 2020-2021 sar\u00e0 un giocatore del Al-Sadd, allenata dal connazionale Xavi.\nNazionale.\nViene convocato per la prima volta in nazionale maggiore spagnola nel maggio 2008. Esordisce il 23 maggio nell'amichevole vinta per 2-1 contro il Per\u00f9. Pochi giorni pi\u00f9 tardi il CT Luis Aragon\u00e9s lo inserisce nella lista dei 23 calciatori che prenderanno parte al campionato europeo di Austria e Svizzera 2008: nel corso del vittorioso torneo colleziona cinque presenze, tutte da subentrante. Il 19 novembre dello stesso anno segna la prima rete con le \"Furie rosse\", in occasione dell'incontro amichevole vinto per 3-0 contro il .\nDopo aver partecipato alla Confederations Cup nel 2009, l'anno seguente \u00e8 costretto a saltare la spedizione mondiale in Sudafrica a causa di un'ernia.\nIl 4 giugno 2011 segna una doppietta, contribuendo alla vittoria della sua squadra nell'amichevole contro gli Stati Uniti (terminata 4-0). Nel 2012 \u00e8 convocato per l'europeo di Polonia e Ucraina, nel corso del quale scende in campo solo per due volte da subentrante (10 minuti contro l' e 10 contro la ) , ma si laurea campione continentale per la seconda volta. Nel 2013 \u00e8 convocato per la Confederations Cup tenutasi in Brasile, che vede la Spagna piazzarsi seconda. Convocato anche per il mondiale di Brasile 2014, dove la Spagna esce al primo turno, gioca in due delle tre partite disputate dai suoi nella rassegna.\nIl 9 ottobre 2015 segna una doppietta nella partita vinta per 4-0 contro il all'Estadio Las Gaunas di Logro\u00f1o, partita che sancisce la qualificazione della Spagna all'europeo di . Gioca e segna anche nell'amichevole del 13 novembre successivo contro l' (2-0) all'Estadio Jos\u00e9 Rico P\u00e9rez di Alicante, ma non sar\u00e0 convocato per l'europeo, essendo reduce da un infortunio. Salter\u00e0 le partite della nazionale anche negli anni a venire, a causa di perduranti infortuni. Il 18 maggio 2019 torna in nazionale dopo 4 anni venendo convocato da Luis Enrique, giocando da titolare alla prima occasione utile contro le Isole Far Oer.\nStatistiche.\nPresenze e reti nei club.\n\"Statistiche aggiornate al 25 febbraio 2022.\""}
{"id": "1399966", "revid": "558966", "url": "https://it.wikipedia.org/wiki?curid=1399966", "title": "Borsa (liturgia)", "text": "La borsa \u00e8 un oggetto liturgico cattolico e serve per custodire il corporale.\nCaratteristiche e funzioni.\nLa borsa \u00e8 composta da due quadrati di cartone uniti e aperti da un lato, proprio per contenere il corporale, la borsa deve anche essere coperta di stoffa almeno da un lato per essere dello stesso colore dei paramenti liturgici.\nLa borsa \u00e8 utilizzata per contenere il corporale, anche quando si deve distribuire la comunione fuori dalla Messa, come ad esempio per portare la comunione agli infermi, anche se in questo caso di solito \u00e8 rotonda e pi\u00f9 rigida per potere essere appesa al collo e per contenere anche la pisside, in questo caso il colore deve essere lo stesso della stola, mentre in altri casi per distribuire la comunione fuori dalla Messa la borsa \u00e8 bianca.\nStoria.\nLa borsa \u00e8 stata introdotta dopo che sono state ridotte le dimensioni del corporale: infatti fino alle celebrazioni medioevali, quest'ultimo veniva custodito in apposite scatole di legno, perch\u00e9 era molto pi\u00f9 grande di quello odierno. L'uso della borsa viene fatto risalire all'XI secolo, in applicazione di quanto stabilito nel Concilio di Reims."}
{"id": "1399967", "revid": "104265", "url": "https://it.wikipedia.org/wiki?curid=1399967", "title": "Cavazzale", "text": "Cavazzale \u00e8 la frazione principale di Monticello Conte Otto, nonch\u00e9 la pi\u00f9 popolosa.\n\u00c8 anche conosciuta come il luogo di abitazione del celebre cuoco Matteo Possamai"}
{"id": "1399968", "revid": "487782", "url": "https://it.wikipedia.org/wiki?curid=1399968", "title": "Four Seasons Hotels and Resorts", "text": "Four Seasons Hotels, Inc., che opera come Four Seasons Hotels and Resorts, \u00e8 una multinazionale con sede in Canada, a Toronto, attiva nell'ospitalit\u00e0 di lusso. Gestisce pi\u00f9 di 100 hotel in tutto il mondo. Dal 2007, i proprietari di maggioranza della societ\u00e0 sono Bill Gates (tramite \"Cascade Investment\") con una quota del 71,25% (fino a settembre del 2021 del 43%) e il principe Al-Waleed bin Talal.\nIn Italia \u00e8 presente nello storico palazzo della Gherardesca di Firenze e a Milano.\nStoria.\nIsadore Sharp fonda la Four Seasons Hotels, Inc. nel 1960. Mentre, giovane architetto, lavora per il padre, Sharp progetta un motel per un amico di famiglia; il successo lo spinge a creare un proprio hotel. Compra un grosso appezzamento di terreno in una zona degradata di Toronto e progetta un albergo per offrire ai viaggiatori d'affari opportunit\u00e0 sosta durante gli scali aerei; il Four Seasons Motor Hotel viene inaugurato nel 1961.\nFour Seasons costruisce altri alberghi, tra cui l\"'Inn on the Park\" del 1963, un hotel resort di due piani e da 4 milioni di dollari nella periferia di Toronto, che ospita anche la prima discoteca del Canada.\nIl lusso diventa parte integrante del marchio e quando, nel 1970, sbarca in Europa, inaugurando a Londra il primo albergo oltre l'Atlantico, il \"Four Seasons Hotel London\", Sharp lo progetta per competere con gli hotel d'\u00e9lite della citt\u00e0, come Claridge's e The Connaught.\nNel 1974 il superamento dei costi del \"Four Seasons Hotel Vancouver\" porta la societ\u00e0 quasi al fallimento. Di conseguenza, Sharp inizia a passare al suo attuale modello di business solo per la gestione, eliminando i costi associati all'acquisto di terreni e edifici. La societ\u00e0 diventa una public company nel 1986, anno in cui \u00e8 costruito il \"Four Seasons Hotel Austin\", nove piani sulla riva nord del Lady Bird Lake. Ospiter\u00e0 nel 1991 la regina Elisabetta II durante la sua visita nel Texas. Nel 1997 sar\u00e0 il primo hotel ad avere una rete wireless per l'accesso a Internet alta velocit\u00e0 e sar\u00e0 ceduto nel 2016 ad Anbang Insurance Group (Blackstone Group) per 359,7 milioni di dollari.\nNegli anni Novanta, dopo avere costruito un albergo alle Hawaii e nelle isole (Maui e Wailea), Four Seasons e Ritz-Carlton iniziano una competizione diretta, con Ritz-Carlton che enfatizza un look uniforme mentre Four Seasons privilegia l'architettura e gli stili locali con un servizio uniforme; alla fine \u00e8 Four Seasons a guadagnare quote di mercato.\nLa recessione economica globale colpisce la societ\u00e0 all'inizio e alla met\u00e0 degli anni 2000. Quando gli attentati dell'11 settembre 2001 hanno causato il crollo del settore dei viaggi, Four Seasons rifiuta di tagliare i prezzi delle camere in modo da preservare il valore percepito del marchio, causando tensioni con altri proprietari di immobili. Nel 2007 la societ\u00e0 accetta un buyout da parte del presidente della Microsoft, Bill Gates, e del principe saudita Al-Waleed bin Talal, per 3,8 miliardi di dollari. I due sono titolari, in parti uguali, del 95% del capitale sociale, mentre Sharp ha il resto.\nNuovi problemi sono da affrontare durante la crisi finanziaria del 2007-2010. La societ\u00e0 ha effettuato i primi licenziamenti aziendali nella sua storia, riducendo del 10% la forza lavoro di Toronto, ma ha continuato ad investire, aggiungendo altri hotel e resort al suo portafoglio, in particolare in Cina: dapprima nel 2010, a Hangzhou, quindi a Guangzhou, a Pechino, una seconda propriet\u00e0 a Shanghai nel 2012. Apre in India un hotel a Mumbai, nel 2013, inaugura il suo primo hotel in Russia nel Palazzo Lobanov-Rostovsky a San Pietroburgo, in seguito apre un secondo hotel a Mosca. Espansione anche in Indonesia con un hotel a Giacarta e altri due a Bali.\nNell'ottobre 2012, Four Seasons apre un nuovo hotel a Toronto, con 259 camere, ubicato nel quartiere Yorkville, progettato dallo studio di design internazionale Yabu Pushelberg. L'hotel, che comprende un ristorante di lusso guidato dallo chef Daniel Boulud, viene salutato da \"The Globe and Mail\" come \"il rinnovo di un iconico marchio canadese nella sua citt\u00e0 natale\". L'attico \u00e8 acquistato dall'imprenditore Robert \u00d6sterlund (fondatore di Xacti, LLC e Inbox.com) per oltre 28 milioni di dollari, un prezzo record in Canada.\nNel 2009, il fondatore Sharp ha scritto un libro di memorie intitolato \"Four Seasons: The Story of Business Philosophy\". Contiene una cronaca storica degli alberghi sin dal suo inizio."}
{"id": "1399972", "revid": "838137", "url": "https://it.wikipedia.org/wiki?curid=1399972", "title": "Don't Stand So Close to Me '86", "text": ""}
{"id": "1399973", "revid": "599013", "url": "https://it.wikipedia.org/wiki?curid=1399973", "title": "Jean Ragnotti", "text": "Ha trascorso la maggior parte della sua carriera agonistica correndo per la squadra corse Renault.\nBiografia.\nIl suo debutto avviene nel 1967 a bordo di una Renault 8 Gordini. In seguito fa qualche apparizione con auto del marchio tedesco Opel, in particolare la Kadett sia gruppo 1 che gruppo 2. Il suo primo contratto da \"ufficiale\" in Renault lo ottenne nel 1973 alla guida di una 12 Gordini. In seguito a questa prima esperienza nel rally, Jeannot si dedic\u00f2 alle gare in pista per poi sparire per qualche anno.\nRiapparve nel 1982 a bordo di una Renault 5: macchina con cui corse (in diverse categorie, dalla Alpine Turbo alla Maxi Turbo gruppo B) fino al 1986, anno dell'abolizione delle auto da rally di gruppo B, considerate troppo pericolose dopo l'ennesimo incidente culminato con la tragica scomparsa di Henri Toivonen e Sergio Cresto. Venne messo alla guida della Renault 11 turbo, che per\u00f2 non era ai livelli delle altre vetture del tempo.\nDopo gli anni passati nella categoria Superturismo alla guida di una R21 4x4 Turbo, Jean torn\u00f2 a calcare le scene del rallysmo, mettendosi alla guida di una Renault 5 GT Turbo gruppo N. Port\u00f2 poi all'esordio la Clio 1.8 16v nei primi anni Novanta, per poi scalare di livello con la Williams 2.0 16v e concludere in bellezza con la Maxi.\nLa sua carriera si conclude nel 1996 a bordo della Megane Maxi. La Renault, per cui lavora ancora oggi come \"Ambasciatore\", gli ha dedicato un modello della Clio Renault Sport, la Jean Ragnotti appunto (che in Italia veniva commercializzata con il nome Light)"}
{"id": "1399974", "revid": "119982", "url": "https://it.wikipedia.org/wiki?curid=1399974", "title": "Four Seasons Hotel Las Vegas", "text": ""}
{"id": "1399975", "revid": "18323", "url": "https://it.wikipedia.org/wiki?curid=1399975", "title": "Gene Amdahl", "text": "Studi.\nAmdahl nacque da genitori immigrati con discendenza norvegese e svedese a Flandreau nel Dakota del Sud. Dopo aver svolto il servizio militare durante la Seconda guerra mondiale nella marina statunitense complet\u00f2 la sua laurea in fisica alla South Dakota State University nel 1948. In seguito si trasfer\u00ec alla University of Wisconsin-Madison dove studi\u00f2 fisica teorica durante il suo dottorato. Nel 1952 svilupp\u00f2 il suo primo computer il WISC. In seguito abbandon\u00f2 il Wisconsin per andare a lavorare presso IBM nel giugno 1952.\nIBM e Amdahl Corporation.\nPresso IBM collabor\u00f2 allo sviluppo dell'IBM 704, dell'IBM 709 e al progetto \"Stretch\", la base del sistema IBM 7030 Stretch. Abbandon\u00f2 IBM nel dicembre del 1955 e lavor\u00f2 presso la Ramo Wooldridge e la Aeronutronic prima di tornare a IBM nel settembre del 1960. Al suo ritorno lavor\u00f2 al System/360 e divenne IBM Fellow nel 1965. Lavor\u00f2 presso i laboratori ACS a Menlo Park California. Nel settembre 1970 abbandon\u00f2 ancora IBM dopo che le sue idee per lo sviluppo di nuovi computer erano state bocciate. Fond\u00f2 la Amdahl Corporation a Sunnyvale California con l'aiuto di Fujitsu.\nCompet\u00e9 nel settore dei mainframe con IBM, la sua societ\u00e0 svilupp\u00f2 dei mainframe compatibili con quelli IBM, il primo modello, l'Amdahl 470 V6 venne venduto nel 1975. Questo era pi\u00f9 espandibile veloce e affidabile dell'equivalente IBM System 370/165. GLi Amdahl 470 erano compatibili con le serie S/360 e S/370 e questo permetteva alle societ\u00e0 di sostituire i computer IBM senza dover acquistare l'hardware da IBM. Il team Amdahl sviluppo VM/PE, un software sviluppato per migliorare le prestazioni del sistema operativo IBM MVS che veniva eseguito dal sistema operativo IBM VM. Nel 1979 aveva venduto V6 e V7 per pi\u00f9 di un miliardo di dollari ed aveva pi\u00f9 di 6000 dipendenti nel mondo. La societ\u00e0 vendeva anche sistemi di front-end (il 4705) per i computer e periferiche allegate come hard disk ad alte prestazioni sviluppati congiuntamente con Fujitsu.\n1979 - imprenditore.\nAmdahl nell'agosto del 1979 abbandon\u00f2 la sua societ\u00e0 e fond\u00f2 la Trilogy Systems. Questa, con fondi per 200 milioni di dollari, mirava a sviluppare circuiti integrati per mainframe. La societ\u00e0 nel 1983 emise un'offerta pubblica di vendita per 60 milioni di dollari. La societ\u00e0, viste le difficolt\u00e0 tecniche nello sviluppo dei circuiti integrati, decise di concentrarsi sullo sviluppo di tecnologie VLSI ma quando anche questo progetto fall\u00ec la societ\u00e0 si fuse con la Elxsi. Elxsi fall\u00ec poco dopo l'abbandono di Amdahl, che avvenne nel 1989. Amdahl aveva abbandonato la societ\u00e0 per concentrarsi sulla Andor International una societ\u00e0 fondata da lui nel 1978. Andor mirava a competere nel mercato dei mainframe medio-piccoli e mirava ad acquistare quote di mercato tramite innovative tecniche di produzione che avrebbero dovuto ridurre i costi e rendere le macchine molto efficienti. Problemi di produzione e la forte concorrenza portarono la societ\u00e0 alla bancarotta nel 1995.\nComunque determinato, nel 1996 Amdahl cofond\u00f2 la Commercial Data Servers a Sunnyvale. Anche questa societ\u00e0 sviluppava mainframe, bench\u00e9 si sarebbe concentrata sullo sviluppo di un processore a raffreddamento liquido, sviluppato per essere utilizzato in sistemi integrati. Nel 1997 l'azienda rilasci\u00f2 la sua unica macchina, la ESP/490, un miglioramento del sistema IBM P/390 della famiglia System/390. La societ\u00e0 in seguito cambi\u00f2 nome divenendo Xbridge Systems e si focalizz\u00f2 sullo sviluppo di sistemi di connettivit\u00e0 software tra mainframe e sistemi aperti. Dal 2005 il sito della societ\u00e0 non riporta pi\u00f9 Amdahl come manager della societ\u00e0.\nNel novembre 2004 Amdahl entr\u00f2 a far parte del consiglio direttivo della Massively Parallel Technologies.\nPremi.\nDr. Amdahl fu IBM Fellow nel 1965, e divenne membro della National Academy of Engineering nel 1967. Ha ricevuto molti premi per la sua attivit\u00e0 di ricerca e ha depositato molti brevetti, ha ricevuto due Lauree honoris causa per le sue ricerche."}
{"id": "1399978", "revid": "767487", "url": "https://it.wikipedia.org/wiki?curid=1399978", "title": "Thomas Blug", "text": "Biografia.\n\u00c8 un chitarrista tedesco e dimostratore e collaboratore del marchio tedesco di amplificatori Hughes &amp; Kettner.\nNel 1997 \u00e8 stato premiato come miglior chitarrista Rock-Pop tedesco.\nNel 2004 per il 50\u00ba anniversario della Stratocaster ha vinto la \"Stratking of Europe\".\nUtilizza una Fender Stratocaster del 1961 bianca che suona dal 1980.\nHa collaborato in dischi con Hazel o' Connor, Blue Fiction, Snap, Culture Beat, No Angels. \u00c8 stato in tour con Tic Tac Toe, Purple Schulz, The Rainbirds, Bastiaan Ragas.\nGrazie alla sua collaborazione con Hughes &amp; Kettner utilizza gli amplificatori e accessori della casa tedesca, in particolare il Triamp MKII e Switchblade."}
{"id": "1399980", "revid": "119982", "url": "https://it.wikipedia.org/wiki?curid=1399980", "title": "Four Seasons Hotels", "text": ""}
{"id": "1399986", "revid": "767487", "url": "https://it.wikipedia.org/wiki?curid=1399986", "title": "Paul Raven", "text": "Ha fatto parte di numerosi progetti Industrial e Industrial metal, tra cui Killing Joke, Ministry e Prong.\nCarriera musicale.\nPaul Raven inizia ufficialmente la sua carriera musicale nel 1982, quando entra a far parte di una band glam rock, i Kitsch.\nTuttavia Paul raggiunse il successo solo dopo essere entrato nei Killing Joke, sostituendo il precedente bassista Martin Glover nel 1982, giusto in tempo per un tour in Nord America. Raven rester\u00e0 nel gruppo dalla pubblicazione dell'album \"Fire Dances\" a \"Extremities, Dirt &amp; Various Repressed Emotions\". Dopo il tour di supporto dell'album, i Killing Joke si sciolsero, e la band escluso il cantante Jaz Coleman form\u00f2 i Murder, Inc. con Chris Connelly alla voce. Raven partecip\u00f2 al progetto Murder, Inc., e nello stesso periodo collabor\u00f2 con i Pigface di Bill Rieflin.\nI Killing Joke si riformarono nel 1992, ma con il bassista originario, ovvero Martin Youth Glover. Raven entr\u00f2 quindi a far parte dei Prong, con cui pubblic\u00f2 gli album \"Cleansing\" e \"Rude Awakening\". Dopo lo scioglimento dei Prong, Paul collabor\u00f2 con i Zilch, gruppo di cui era bassista e produttore, e con cui pubblic\u00f2 l'album \"3.2.1.\". Raven collabor\u00f2 quindi come ingegnere del suono e facendo remix con molti gruppi, tra cui Spahn Ranch, Psychic TV, e Die Krupps. Nel 2001 Paul entr\u00f2 a far parte dei Society 1.\nAlla fine del 2001 i Godflesh, storico gruppo Industrial metal, si riformarono, e Paul Raven ne fece parte per qualche mese, prima che il gruppo si sciogliesse definitivamente per un esaurimento nervoso di Justin Broadrick. Giusto in tempo per un tour negli Stati Uniti, Raven ritorn\u00f2 nei Killing Joke, pubblicando l'album omonimo del 2003, appunto Killing Joke e il successivo, \"Hosannas From The Basements Of Hell\".\nNel 2005 Paul inizi\u00f2 a lavorare con Al Jourgensen dei Ministry per \"Rio Grande Blood\", seguito da un tour mondiale. Raven ha inoltre collaborato con Al Jourgensen durante le registrazioni di \"The Last Sucker\", partecipando alla composizioni delle canzoni \"Watch Yourself\" e \"End Of Days Pt. 1 &amp; 2\".\nPaul Raven \u00e8 stato trovato morto il 20 ottobre 2007 nella sua residenza. Raven era a Ginevra per lavorare con la band francese \"Treponem Pal\" per l'album Weird Machine, in cui collaboravano anche il batterista Ted Parsons e i membri dei The Young Gods. La morte \u00e8 stata causata da un attacco di cuore, avvenuto dopo che Paul era andato a dormire.&lt;ref name='Ministry/Killing Joke Bassist Paul Raven Dead At 46'&gt;Ministry/Killing Joke Bassist Paul Raven Dead At 46 &lt;/ref&gt;"}
{"id": "1399991", "revid": "1861950", "url": "https://it.wikipedia.org/wiki?curid=1399991", "title": "Canadian Airlines", "text": "Canadian Airlines \u00e8 stata una compagnia aerea canadese, con sede ad Calgary mentre i suoi hub principali sono stati l'Aeroporto Internazionale di Calgary, l'Aeroporto Internazionale di Montr\u00e9al-Pierre Elliott Trudeau, l'Aeroporto Internazionale di Toronto-Pearson e l'Aeroporto Internazionale di Vancouver.\nStoria.\nCanandian Airlines \u00e8 stata costituita il 27 marzo 1987 quando la Pacific Western Airlines ha acquistato la Canadian Pacific Air Lines, che a sua volta aveva recentemente acquisito Eastern Provincial Airways e Nordair. Nel 1989 il vettore aereo ha acquistato Wardair Canada e di conseguenza ha avuto la possibilit\u00e0 di aumentare le rotte verso l'Europa. Nel 1991 a causa del crollo del settore aeronautico, la compagnia aerea ha razionalizzato le sue operazioni di volo e ha effettuato una ristrutturazione finanziaria da oltre 700 milioni di dollari di debiti grazie all'aiuto di American Airlines Group. Il 1\u00ba novembre 1996 Kevin Benson, allora presidente e amministratore delegato, ha presentato una strategia di ristrutturazione della durata di quattro anni per migliorare la redditivit\u00e0 di Canadian Airlines. Esso prevedeva il controllo dei costi, l'aumento delle entrate, la ricapitalizzazione e del rinnovo della flotta. Il 1\u00ba febbraio del 1999 l'aerolinea \u00e8 stata uno dei membri fondatori dell'alleanza aerea Oneworld, insieme a Qantas, American Airlines e British Airways. A seguito delle numerose proposte di acquisizione per Canadian Airlines, tra cui un'offerta da American Airlines che deteneva gi\u00e0 il 25% di essa; il 20 agosto 1999 Air Canada ha proposto un'offerta per ottenere le rotte internazionali canadesi e gli slot aeroportuali per un importo non specificato, oltre a retrocedere il marchio Canadian Airlines a semplice vettore regionale per alimentare gli hub di Air Canada. Tuttavia questa offerta venne rifiutata, il ci\u00f2 ha comportato che il 24 agosto dello stesso anno, Onex Corporation ha annunciato un'offerta pubblica di acquisto per l'aerolinea, sostenuta dalla societ\u00e0 madre American Airlines AMR Corporation, consistente in 1,8 miliardi di dollari in contanti e l'assunzione di 3,9 miliardi di dollari in debito. Il 19 ottobre 1999 Air Canada, con il sostegno dei partner di Star Alliance come Lufthansa, United Airlines e la banca CIBC ha offerto 92 milioni di dollari per Canadian Airlines con l'impegno di gestirla come compagnia separata ma la proposta \u00e8 stata rifiutata. Il 2 novembre dello stesso anno, un giudice del Quebec ha stabilito che l'acquisizione da parte di Onex era illegale, in quanto non rispettava la legge statale che imponeva la detenzione di massimo il 10% dell'azionario da parte di un singolo azionista non canadese. Di conseguenza Onex ha ritirato la sua offerta ed in seguito Air Canada, ha dichiarato che avrebbe proceduto all'acquisizione del vettore aereo. La compagnia \u00e8 diventata ufficialmente una filiale di Air Canada il 23 dicembre 1999 dopoch\u00e9 l'ufficio federale della concorrenza aveva dato il nulla osta il 21 dicembre dello stesso anno. Nel 2000 tutti i sistemi informatici ed i dipendenti di Canadian Airlines sono stati completamente integrati in Air Canada ma in un secondo momento, circa 8500 lavoratori sono stati licenziati anche a causa degli attentati dell'11 settembre 2001.\nStruttura aziendale.\nSociet\u00e0 controllate\nCanadian Regional Airlines\nCalm Air\nInter-Canadien\nAir Atlantic\nCanadian North\nFlotta.\nNel dicembre 1999 la flotta Canadian Airlines risultava composta dai seguenti aerei:\nFlotta storica.\nNel corso degli anni Canadian Airlines ha operato con i seguenti modelli di aeromobili:\nMarchio.\nNel corso degli anni Canadian Airlines ha utilizzato i seguenti loghi:\nEvoluzione del logo di Canadian Airlines\nServizi di bordo.\nIntrattenimento in volo\nLa maggior parte dei voli internazionali e di medio raggio offrivano sia audio che video mentre quelli a corto raggio offrivano solo intrattenimento audio.\nCibo e bevande in volo\nIl cibo proveniente da voli all'interno del Canada era fornito da LSG Sky Chefs.\nGiornali e riviste\nGiornali forniti in volo sulla maggior parte degli aeromobili:\nCabine\nCanadian Airlines ha offerto tre classi:\nNel 1987 la Canadian Airlines ha vietato il fumo su tutti i voli nazionali\nProgramma fedelt\u00e0.\nCanadian Plus \u00e8 stato il pi\u00f9 grande programma frequent flyer in Canada con oltre 60 compagnie aeree, hotel, noleggio auto e partner finanziari in tutto il mondo. Il programma aveva pi\u00f9 di tre milioni di membri.\nLounges.\nLe lounge canadesi erano chiamate Empress Lounge e si trovavano in diversi aeroporti in Canada e all'estero:"}
{"id": "1400004", "revid": "131358", "url": "https://it.wikipedia.org/wiki?curid=1400004", "title": "Kubilay T\u00fcrkyilmaz", "text": ""}
{"id": "1400008", "revid": "217591", "url": "https://it.wikipedia.org/wiki?curid=1400008", "title": "Purificatoio", "text": "Il purificatoio (chiamato meno comunemente purificatorio o purifichino) \u00e8 un oggetto liturgico cattolico.\nIl purificatoio \u00e8 un rettangolo di lino con una piccola croce ricamata, che pu\u00f2 avere varie dimensioni e serve durante la messa: per pulire la patena prima di deporvi l'ostia consacrata dopo la recita del Padre Nostro; per pulire il calice prima di versare il vino e l'acqua; per asciugarsi le labbra dopo aver bevuto dal calice; e infine per pulire il calice alla fine della comunione. Da non confondere con il manutergio."}
{"id": "1400013", "revid": "2145227", "url": "https://it.wikipedia.org/wiki?curid=1400013", "title": "Lorenzo Ruiz", "text": "Biografia.\nPadre di famiglia, Lorenzo Ruiz si un\u00ec ad un gruppo di missionari domenicani della provincia del Santo Rosario (Filippine) e svolse il suo apostolato presso vari paesi asiatici (Taiwan, Giappone).\nIl gruppo (nove sacerdoti, due frati e tre terziarie, tutti dell'Ordine dei Predicatori, e tre laici, tra cui Lorenzo) venne arrestato a Nagasaki e, dopo essere stati sottoposti a vari tormenti, vennero messi a morte (in vari periodi, tra il 1633 ed il 1637): calati a testa in gi\u00f9 in una fossa piena di rifiuti, vennero lasciati spegnersi lentamente.\nPapa Giovanni Paolo II ha beatificato Lorenzo Ruiz ed i suoi compagni il 18 febbraio 1981 a Manila e li ha iscritti nel catalogo dei santi il 18 ottobre 1987.\nMemoria liturgica il 28 settembre.\nElenco dei sedici martiri.\nIl gruppo di cui faceva parte Lorenzo Ruiz \u00e8 conosciuto sotto il nome di sedici martiri di Nagasaki. Il Martirologio Romano li ricorda nei rispettivi anniversari della morte. Questo l'elenco completo:"}
{"id": "1400017", "revid": "205022", "url": "https://it.wikipedia.org/wiki?curid=1400017", "title": "DBUS", "text": ""}
{"id": "1400027", "revid": "110157", "url": "https://it.wikipedia.org/wiki?curid=1400027", "title": "The Amory Wars", "text": "The Amory Wars, in origine chiamata \"Bag.On.Line Adventures\", \u00e8 una serie di fumetti creata dal frontman dei Coheed and Cambria, Claudio Sanchez, e pubblicata dalla Evil Ink Comics. La trama di \"The Amory Wars\" \u00e8 anche l'argomento delle canzoni dei Coohed and Cambria, dato che ogni album pubblicato dalla band rappresenta un capitolo del concept fantascientifico, originariamente in cinque parti, narrato dai testi delle canzoni scritte da Sanchez.\nTrama.\nLa storia segue le avventure di Claudio Kilgannon attraverso un sistema solare fittizio lontano nel passato e conosciuto come \"Heaven's Fence\", alla ricerca di suo zio Jesse, dopo che i suoi genitori sono stati costretti con l'inganno dal governatore e supremo tri-mago, Wilhelm Ryan, ad uccidere i loro figli, tranne Claudio, unico sopravvissuto, e poi loro stessi.\nPubblicazione.\nA partire dal 13 giugno 2007, l'intera saga, a partire dagli inizi, verr\u00e0 pubblicata in modo cronologicamente corretto e Guz Vasquez disegner\u00e0 l'intera serie ad eccezione della terza parte del capitolo secondo che verr\u00e0 invece illustrata da Chris Miller, il cui stile \u00e8 piuttosto simile a quello di Vasquez.\nCapitoli.\n\"The Bag.On.Line Adventures\".\nIl nome originale di tutta la storia era inizialmente \"The Bag.On.Line Adventures of Coheed and Cambria\" che avrebbe dovuto essere anche il nome del primo capitolo della vicenda e del rispettivo album. Cronologicamente, quindi, questa parte sarebbe dovuta venire prima di \"Second Stage Turbine Blade\", sebbene siano stati pubblicati fuori ordine.\nQuesto capitolo \u00e8 essenzialmente il prequel e segue la storia di Coheed, Cambria e Jesse come parte di un'agenzia anti-terroristica chiamata K.B.I, acronimo di Knowledge ('Conoscenza', riferita a Cambria e alla sua abilit\u00e0 di prevedere il futuro), Beast ('Bestia' riferito a Coheed) e Inferno (riferito a Jesse).\n\"The Amory Wars Sketchbook\".\nAd un certo punto Sanchez decise di cambiare il nome alla saga in \"The Amory Wars\" e ne venne pubblicato anche uno sketchbook, illustrato da Gus Vasquez, che ne disegn\u00f2 anche il libro di fumetti seguente. Originariamente chiamato \"Comic Zero\", The Amory Wars Sketchbook venne pubblicato dalla CominCon, ma pi\u00f9 tardi la Evil Ink inizi\u00f2 a venderne una serie limitata attraverso il suo sito web. In questo fumetto \u00e8 spiegata l'origine della \"Keywork\" (il simbolo che i Coheed and Cambria utilizzano come il loro) e dell\"Heaven's Fence\" e finisce con la presentazione del personaggio di Coheed Kilgammon e del suo pianeta natale Hetricus.\n\"The Second Stage Turbine Blade\".\nPubblicati nell'estate del 2004 ed illustrato da Wes Abbot, i due libri di fumetti originali narrano gli eventi di circa il primo terzo dell'album dei Coheed and Cambria, \"The Second Stage Turbine Blade\", pubblicato nel 2002.\nQui vengono introdotti i protagonisti, compresi i cattivi Wilhelm Ryan e Mayo Deftinwolf che orchestrano un sinistro piano per uccidere i figli di Coheed e Cambria Kilgannon, in modo da attivare il virus Monstar, dormiente in Coheed, per distruggere i Magi rivali. Claudio Kilgannon riesce ad evitare la morte per mano dei suoi genitori, convinti con l'inganno che i loro figli, se lasciati vivi, possano causare la distruzione dell'umanit\u00e0 e diventa il protagonista degli ultimi capitoli. Dei due libri, il primo \u00e8 fuori produzione ed il secondo \u00e8 raro.\nGus Vasquez ha cominciato con l'illustrare la riedizione del \"The Amory Wars\" che inizia con la prima uscita di \"The Second Stage Turbine Blade\". La prima parte \u00e8 stata pubblicata il 13 giugno 2007 e le parti seguenti verranno pubblicare mensilmente. \u00c8 stata pubblicata dalla Evil Ink Comics con il supporto della Image Comics, della 12 Gauge Comics e la copertina \u00e8 stata illustrata da Tony Moore della \"The Walking Dead Fame\".\n\"In Keeping Secrets of Silent Earth: 3\".\nFino ad ora, nessun libro di fumetti narra gli eventi del terzo capitolo dei \"The Amory Wars\", \"In Keeping Secrets of Silent Earth: 3\", sebbene il corrispondente album dei Coheed and Cambria, sia stato pubblicato nel 2003. Sanchez asserisce che la nuova \"The Amory Wars\", illustrata da Gus Vasquez, coprir\u00e0 interamente \"In Keeping Secrets of Silent Earth: 3\".\nI dettagli della trama della vicenda non sono completamente noti, ma Sanchez ne ha parlato pi\u00f9 volte e un breve sommario \u00e8 stato anche pubblicato nel sito web della Evil Ink. Si racconta che 10 anni dopo \"The Second Stage Turbine Blade\", Claudio emerge dalle profondit\u00e0 del pianeta Shylos Ten, dove la \"Red Army\" del governatore tiene i prigionieri e li sottopone a brutali interrogativi. Scoprendo che la sua intera famiglia \u00e8 stata assassinata, Claudio brama la sua vendetta.\nI suoi nemici, il Supremo Tri-Mago Wilhelm Ryan ed il Generale Mayo Deftinwolf, sentono che \u00e8 ancora vivo e si investono di poteri speciali. Sanno che devono fermarlo prima che cominci a combatterli. Nel frattempo Inferno (Jesse K.) prende le armi contro la \"Red Army\" nel tentativo di vendicarsi anche lui. Claudio fa squadra con Ambellina, una 'Prise' allontanata dai suoi pari e costretta ad essere la sua guida. I due, assieme a Sizer, un IRO-bot disassemblato, cercano Inferno per avere risposte sul motivo per cui tutta la famiglia \u00e8 stata assassinata, ma si trovano inaspettatamente in una nave spaziale chiamata Velourium Camper che ha per capitano un pilota chiamato Al.\n\"Good Apollo, I'm Burning Star IV, Volume One: From Fear Through the Eyes of Madness\".\nUna novella grafica chiamata \"Good Apollo, I'm Burning Star IV, Volume One: From Fear Through the Eyes of Madness\" illustrata da Christopher Shy venne pubblicata nel settembre del 2005 assieme all'omonimo album della band ed \u00e8 ancora disponibile.\nLa storia di Good Apollo si distacca dalla narrativa fantascientifica dei primi tre capitoli ed esamina la vita del \"Writer\" (lo Scrittore), un personaggio che inserisce la vita del protagonista Claudio e dei suoi compagni in una storia fittizia. Attraverso tutta una serie di \nconversazioni ingannevoli con la sua bicicletta a dieci velocit\u00e0 su un precedente amore senza speranza, lo Scrittore decide che deve far finire la storia uccidendo Ambellina.\nGli eventi della storia portano ad uno scontro finale tra le forze del ribelle Jesse e la Red Army del Tri-Mago Wilhelm Ryan sotto il comando del Generale Mayo Deftinwolf cos\u00ec come ad un incontro tra lo scrittore e Claudio che culmina nella morte di Ambellina e nella manifestazione di Claudio come \"the Crowing\".\nLa nuova serie di \"Amory Wars\", illustrata da Guz Vasquez, rifar\u00e0 la storia narrata dal precedente \"Good Apollo, I'm Burning Star IV, Volume One: From Fear Through the Eyes of Madness\". Questo perch\u00e9 la precedente versione era stata ridotta a causa di problemi finanziari e l'arte di Shy, secondo Sanchez, per quanto ottima non si adattava alla perfezione a \"Good Apollo, I'm Burning Star IV, Volume One: From Fear Through the Eyes of Madness\".\n\"Good Apollo, I'm Burning Star IV, Volume Two: No World for Tomorrow\".\nIl nuovo album \u00e8 intitolato \"\". Al momento poco si sa riguardo alla trama se non che continuer\u00e0 dov'\u00e8 finito il Volume uno, che probabilmente ci sar\u00e0 un nuovo cattivo e che Wilhelm Ryan prosciugher\u00e0 le anime della Keywork. L'album verr\u00e0 pubblicato il 23 ottobre 2007 e si presume che il conseguente volume di fumetti sar\u00e0 incluso nella \"Amory Wars\" di Gus Vasquez."}
{"id": "1400043", "revid": "174925", "url": "https://it.wikipedia.org/wiki?curid=1400043", "title": "Alfabeto arhamaico", "text": ""}
{"id": "1400046", "revid": "228587", "url": "https://it.wikipedia.org/wiki?curid=1400046", "title": "Hot d'or", "text": "L'Hot d'or \u00e8 un premio europeo per il cinema pornografico, di solito consegnato ogni anno a maggio a Cannes in Francia nello stesso periodo del Festival di Cannes. \u00c8 spesso considerato l'equivalente pornografico della Palma d'oro; l'analogo premio statunitense sono gli AVN Awards. I premi sono stati consegnati annualmente dal 1992 al 2001. Dopodich\u00e9 la manifestazione si \u00e8 svolta ancora nel 2009 in occasione dei 20 anni della rivista pornografica francese Hot Video.\nTra le pi\u00f9 famose vincitrici ci sono Tabatha Cash, Laure Sainclair ed Estelle Desanges."}
{"id": "1400055", "revid": "30794", "url": "https://it.wikipedia.org/wiki?curid=1400055", "title": "Serra Casale", "text": "La Serra Casale o Monte Casale \u00e8 un'elevazione montuosa di 910 che fa parte dell'antichissimo apparato vulcanico degli Iblei di cui fa parte anche il vicino Monte Lauro di 986\u00a0m.\nLe loro cime segnano il confine tra le attuali province di Siracusa e Ragusa e fanno da spartiacque tra le vallate dell'Irminio e dell'Anapo.\nArcheologia.\nL'importanza della serra Casale \u00e8 dovuta essenzialmente alla presenza di importanti reperti archeologici, riportati alla luce dall'archeologo Paolo Orsi, agli inizi del XX secolo. L'Orsi li identific\u00f2 come facenti parte della citt\u00e0 greca di Casmene.\nIl sito di serra Casale presenta inoltre tracce di insediamenti Sicani risalenti, sembra, al periodo in cui questi si dovettero spostare dalla costa verso l'interno sotto la minaccia di invasori provenienti dal mare. L'area a quel tempo era ancora ricoperta di fitti boschi di leccio e di platani orientali ricchi di selvaggina.\nRimangono inoltre tracce di villaggi fortificati della civilt\u00e0 di Castelluccio costruiti in posizione strategica per il controllo delle vie di comunicazione."}
{"id": "1400056", "revid": "1632387", "url": "https://it.wikipedia.org/wiki?curid=1400056", "title": "Live in London (Testament)", "text": "Live in London \u00e8 un album dal vivo del gruppo musicale thrash metal statunitense Testament, pubblicato nel 2005 dalla Spitfire Records.\nCattura una delle esibizioni del periodo in cui si riunirono nella formazione classica. A loro si aggiunse il batterista John Tempesta, presente nel sesto album in studio della band Low, che suona nelle prime otto tracce del lotto.\nLive in London (video).\nLive in London \u00e8 uscito anche nell'edizione video e, oltre all'intera performance registrata al KOKO di Camden Town dell'8 maggio 2005, propone anche filmati del periodo e varie interviste alla band.\nQuesto \u00e8 stato pubblicato, sempre nel 2005, dalla Eagle Vision."}
{"id": "1400063", "revid": "287204", "url": "https://it.wikipedia.org/wiki?curid=1400063", "title": "Live in London (The Cardigans)", "text": "Live in London \u00e8 un DVD dei The Cardigans del 2004.\nTracce.\nExtra Features:"}
{"id": "1400073", "revid": "104265", "url": "https://it.wikipedia.org/wiki?curid=1400073", "title": "Bruno Cipolla", "text": "Come timoniere vinse la medaglia d'oro nel due con insieme a Primo Baran e Renzo Sambo alle Olimpiadi di Citt\u00e0 del Messico nel 1968. L'anno prima, sempre con Sambo e Baran, si era aggiudicato anche l'oro agli europei."}
{"id": "1400074", "revid": "729019", "url": "https://it.wikipedia.org/wiki?curid=1400074", "title": "Fermi (metropolitana di Torino)", "text": "Fermi \u00e8 una fermata della metropolitana di Torino, posta in via De Amicis a Collegno.\nPur essendo in territorio extraurbano rispetto a Torino, \u00e8 considerata parte di essa, ed \u00e8 raggiungibile in Metro con un normale biglietto urbano.\nLa fermata \u00e8 capolinea ovest della linea 1 della metropolitana, con relativo parcheggio di interscambio.\nNella stazione Fermi la vetrofania di Nespolo racconta il mondo visivo della scienza attraverso le formule matematiche del celebre scienziato e alcuni elementi grafici in tema scientifico.\nInterscambi.\nLa stazione consente l'interscambio con la rete di superficie GTT."}
{"id": "1400080", "revid": "767487", "url": "https://it.wikipedia.org/wiki?curid=1400080", "title": "Ersa (divinit\u00e0)", "text": "Ersa, nella mitologia greca, \u00e8 la dea della rugiada figlia di Zeus e Selene."}
{"id": "1400081", "revid": "287204", "url": "https://it.wikipedia.org/wiki?curid=1400081", "title": "Binondo", "text": "Binondo (in cinese ) \u00e8 un distretto di Manila ed \u00e8 una Chinatown. \u00c8 la pi\u00f9 antica Chinatown al mondo, fondata nel 1594 dagli spagnoli come insediamento, attraverso il fiume Pasig, per i cattolici cinesi, ed era posizionata in modo tale che i sovrani coloniali dall'Intramuros potessero tenere d'occhio i loro soggetti migranti. Era gi\u00e0 un centro del commercio cinese anche prima del periodo coloniale spagnolo. Binondo \u00e8 il centro commerciale di Manila, dove prosperano tutti i tipi di attivit\u00e0 gestite da filippino-cinesi.\nEtimologia.\nSono state avanzate numerose teorie sull'origine del nome \"Binondo\" e su quello di \"Tondo\", il suo distretto vicino. L'artista filippino Nick Joaquin suggerisce che i nomi potrebbero essere derivati dall'ortografia arcaica della lingua tagalog\"binondoc\" (ortografia moderna: \"binund\u00f3k\"), o montuoso, riferendosi al terreno inizialmente collinare di Binondo. Il linguista francese Jean-Paul Potet, tuttavia, ha suggerito che la mangrovia fluviale (Aegiceras corniculatum), che all'epoca era chiamata \"tundok\" (\"tinduk-tindukan\" oggi), sia l'origine pi\u00f9 probabile del termine, con il prefisso \"Bi-\" in \"Binondo\" che indica la posizione di Binondo rispetto a Tondo.\nStoria.\nFondato nel 1594, Binondo \u00e8 stato creato dal governatore spagnolo Luis P\u00e9rez Dasmari\u00f1as come insediamento permanente per immigrati cinesi. Gli spagnoli chiamavano \"sangley\" i cinesi che erano stati convertiti al cattolicesimo. Era dall'altra parte del fiume rispetto alla citt\u00e0 fortificata di Intramuros, dove risiedevano gli spagnoli. Inizialmente doveva sostituire il Parian vicino a Intramuros, dove i cinesi erano stati confinati per la prima volta. Gli spagnoli concedettero una concessione fondiaria per Binondo a un gruppo di commercianti e artigiani cinesi in perpetuo, esentasse e con limitati privilegi di autogoverno.\nI padri spagnoli domenicani fecero di Binondo la loro parrocchia e riuscirono a convertire molti residenti al cattolicesimo. Binondo divenne presto il luogo in cui gli immigrati cinesi si convertivano al cattolicesimo, si sposavano con donne indigene filippine e procrearono figli, che divennero la comunit\u00e0 cinese \"meticcia\". Nel corso degli anni, la popolazione di meticci cinesi di Binondo \u00e8 cresciuta rapidamente. Ci\u00f2 \u00e8 stato causato principalmente dalla mancanza di donne immigrate cinesi e dalla politica dei funzionari spagnoli di espellere o uccidere (nei conflitti) immigranti cinesi che si fossero rifiutati di convertirsi.\nNel 1603 ebbe luogo una rivolta cinese guidata da Juan Suntay, un ricco cattolico cinese, ma fu abbattuto da forze congiunte spagnole e filippine guidate da Luis P\u00e9rez Dasmari\u00f1as. In seguito la maggior parte dei 20.000 cinesi che componeva la colonia furono uccisi. La rivolta avvenne subito dopo una visita a Manila da parte di tre rappresentanti ufficiali cinesi che avevano rivelato di essere alla ricerca di \"una montagna d'oro\". Questa strana affermazione spinse gli spagnoli a concludere che era in arrivo un'imminente invasione dalla Cina. All'epoca i cinesi locali erano pi\u00f9 numerosi degli spagnoli, nella proporzione di venti a uno, e le autorit\u00e0 spagnole temevano che si sarebbero unite alle forze di invasione. Successivamente i cinesi minimizzarono quegli eventi nel tentativo di preservare i loro interessi commerciali. Nel 1605 un funzionario di Fukien scrisse una lettera in cui affermava che i cinesi che avevano partecipato alla rivolta non erano degni della protezione della Cina, descrivendoli come \"disertori delle tombe dei loro antenati\".\nDurante la breve occupazione britannica di Manila, tra il 1762 e il 1764, Binondo fu bombardato in diverse occasioni e alcune delle sue strutture distrutte. Molti spagnoli, meticci, cinesi e filippini furono uccisi e imprigionati indiscriminatamente.\nBinondo divenne il principale centro commerciale e finanziario a Manila per i cinesi etnici, i meticci cinesi e i filippini spagnoli. Durante il periodo coloniale spagnolo, vennero costruiti molti \"esteros\" (canali) che sfociavano nel fiume Pasig. Tra i molti che si sposarono nella storica chiesa di Binondo vi fu Andr\u00e9s Bonifacio, nel 1895, che divenne un eroe della rivoluzione filippina.\nPrima della seconda guerra mondiale, Binondo era il centro di una comunit\u00e0 bancaria e finanziaria che comprendeva compagnie assicurative, banche commerciali e altri istituti finanziari della Gran Bretagna e dagli Stati Uniti. Queste banche erano situate principalmente lungo \"Esc\u00f3lta\", che un tempo veniva chiamata \"Wall Street delle Filippine\".\nDopo la guerra e il nuovo sviluppo, la maggior parte delle aziende inizi\u00f2 a trasferirsi nella nuova area di Makati. Durante la crisi finanziaria dei primi anni 1980, vi era la \"Binondo Central Bank\", cos\u00ec chiamata in quanto gli imprenditori cinesi locali erano impegnati in un massiccio scambio, al mercato nero, di dollari USA, che spesso determinava il tasso di cambio peso-dollaro nazionale. Dato il suo ricco significato storico e finanziario, si dice che Binondo abbia uno dei pi\u00f9 alti valori fondiari a livello nazionale.\nIn letteratura.\nBinondo era spesso menzionata nei romanzi di Jos\u00e9 Rizal, ad esempio in, in \"Noli me tangere\" e \"El filibusterismo\".\nCultura.\nIl quartiere \u00e8 il luogo d'origine del Camaron rebosado, piatto a base di gamberetti divenuto un piatto tipico della cucina filippina."}
{"id": "1400082", "revid": "78273", "url": "https://it.wikipedia.org/wiki?curid=1400082", "title": "Vladimir Vernadsky", "text": ""}
{"id": "1400090", "revid": "78273", "url": "https://it.wikipedia.org/wiki?curid=1400090", "title": "ENDAS", "text": ""}
{"id": "1400095", "revid": "729019", "url": "https://it.wikipedia.org/wiki?curid=1400095", "title": "Lingotto (metropolitana di Torino)", "text": "Lingotto \u00e8 una stazione della metropolitana di Torino, inaugurata in concomitanza col prolungamento a sud della linea 1, nel marzo del 2011.\n\u00c8 stata il capolinea sud della linea fino al 23 aprile 2021, quando quest'ultima \u00e8 stata prolungata fino al nuovo capolinea di Bengasi.\nInterscambi.\nLa stazione consente l'interscambio con le linee di pullman del trasporto pubblico torinese."}
{"id": "1400096", "revid": "599013", "url": "https://it.wikipedia.org/wiki?curid=1400096", "title": "Eva V\u00edte\u010dkov\u00e1", "text": "Alta 190 cm per 79 kg, giocava come ala nel Gambrinus Sika Brno.\nCarriera.\nCresciuta nel \u017d\u010eAS \u017d\u010f\u00e1r nad S\u00e1zavou, nel 1999 \u00e8 passata al Gambrinus Brno. Da allora, ha vinto sei campionati cechi, tra il 2002 e il 2007. Nel 2005 \u00e8 stata vicecampione d'Europa, perdendo l'Eurolega in finale contro il CSKA Samara. Durante la stagione successiva, si ripete la stessa finale, ma questa volta Brno conquista la coppa.\nIn nazionale, ha esordito all'Europeo del 2001. Ha poi conquistato il quinto posto al Torneo Olimpico 2004. Nel 2005 ha vinto l'Europeo e nel 2006 ha partecipato ai Mondiali. Nel 2007 \u00e8 stata convocata per gli Europei in Italia con la maglia della nazionale ceca."}
{"id": "1400108", "revid": "767487", "url": "https://it.wikipedia.org/wiki?curid=1400108", "title": "Distretto di Sirte", "text": "Il distretto di Sirte (Arabo: \u0634\u0639\u0628\u064a\u0629 \u0633\u0631\u062a, \"Sha\u02bfbiyya Surt\"), \u00e8 uno dei 22 distretti della Libia. Si trova nel nord del paese e si affaccia sul Mediterraneo nel golfo omonimo. Il capoluogo \u00e8 la citt\u00e0 di Sirte.\nLa regione \u00e8 stata conosciuta anche come Sirtide.\nGeografia.\nLa municipalit\u00e0 di Sirte confina con le seguenti municipalit\u00e0:\nInfrastrutture e trasporti.\nIl territorio del distretto \u00e8 interamente attraversato dalla grande strada litoranea libica, che collega Tripoli con Bengasi."}
{"id": "1400116", "revid": "80030", "url": "https://it.wikipedia.org/wiki?curid=1400116", "title": "Prochor di Pe\u010derska", "text": "\u00c8 venerato come santo dalla Chiesa ortodossa russa che ne celebra la memoria il 10 febbraio e il 28 settembre.\nAgiografia.\nLa sua agiografia \u00e8 stata composta dal monaco Polikarp ed \u00e8 inserita nei \"Pateriki del Monastero delle Grotte di Kiev\", redatti tra l'XI e il XIII secolo.\nProchor prese i voti al Monastero delle grotte di Kiev alla fine dell'XI secolo. La sua agiografia lo descrive come un monaco dotato del dono della profezia ed estremamente parco nel nutrirsi. La sua caratteristica principale fu il cibarsi solo e unicamente di acqua e pane fatto, invece che con la farina, con l'atreplice, graminacea dal sapore estremamente amaro nota in russo come \"lebeda\". Narrano i resoconti agiografici che, durante una carestia, il monaco produsse una gran quantit\u00e0 di cibo con questo ingrediente per poi donarlo al popolo affamato. Il risultato, che avrebbe dovuto rivelarsi di un sapore amarissimo per via della particolare erba utilizzata, ebbe invece la caratteristica di possedere la croccantezza, la bont\u00e0 e le capacit\u00e0 nutritive del pane ordinario, sfamando in tal modo i kieviani.\nUn altro miracolo per cui \u00e8 famoso fu, durante una grave penuria di sale, al tempo indispensabile per la conservazione dei cibi, la trasformazione della cenere in tale condimento. Venuto a sapere di tale prodigio si racconta che il Gran principe Svjatopolk II di Kiev avesse voluto speculare su tale trasformazione, rivendendo a prezzi maggiorati il sale che si era premurato di confiscare. Poco dopo tale incetta, tuttavia, il sale si trasform\u00f2 di nuovo in cenere che Svjatopolk ordin\u00f2 di abbandonare. Dopo tre giorni la cenere si trasform\u00f2 di nuovo in sale e la popolazione pot\u00e9 attingervi.\nConscio dell'errore il Principe si rec\u00f2 a chiedere perdono al monaco. Ne nacque un rapporto devozionale tanto forte che si narra che, alla notizia della morte di Prochor, Svjatopolk abbandon\u00f2 improvvisamente le proprie truppe durante una guerra con i Poloviciani per seppellirne i resti mortali. Attaccando in seguito battaglia ottenne una vittoria completa sulle truppe nemiche."}
{"id": "1400120", "revid": "697352", "url": "https://it.wikipedia.org/wiki?curid=1400120", "title": "Odin Eidolon", "text": ""}
{"id": "1400121", "revid": "287204", "url": "https://it.wikipedia.org/wiki?curid=1400121", "title": "Hermann Lotze", "text": "In possesso di una solida formazione in medicina conosceva approfonditamente anche nozioni di biologia. Le sue opere sulla medicina l'hanno portato a risultati pionieristici nel campo della psicologia scientifica. \u00c8 una delle figure centrali della filosofia accademica tedesca del XIX secolo tradizionalmente riferita all\"idealismo teleologico\", come egli stesso defin\u00ec la sua dottrina, e al panpsichismo. Cerc\u00f2 di associare il meccanicismo scientifico con i principi dell'idealismo ritenendo che gli automatismi di causa-effetto che regolano l'universo non potessero avere una valida comprensione se non riferendoli all'azione finalistica di un'entit\u00e0 spirituale superiore.\nBiografia.\nNacque a Bautzen, Sassonia, Germania, figlio di un medico. Studi\u00f2 al ginnasio di Zittau; appassionato degli autori classici, tradusse l\"Antigone\" di Sofocle dal latino, pubblicandolo nella sua mezza et\u00e0. \nFrequent\u00f2 l'Universit\u00e0 di Lipsia come studente di filosofia e scienze naturali, ma vi entr\u00f2 ufficialmente come studente di medicina a diciassette anni. I primi studi di Lotze furono governati da due distinti interessi: il primo era scientifico, basato su studi matematici e fisici sotto la guida di E. H. Weber, W. Volkmann e Gustav Fechner. L'altro suo interesse era artistico ed estetico, e si svilupp\u00f2 sotto la cura di Christian Hermann Weisse. Egli fu attratto sia dalla scienza che dall'idealismo di Johann Gottlieb Fichte, Friedrich Schelling e Georg Hegel.\nIl primo saggio di Lotze fu la dissertazione \"De futurae biologiae principibus philosophicis\", con la quale nel 1838 si laure\u00f2 dottore in medicina. Quattro mesi dopo prese la seconda laurea in filosofia. Espose le basi del suo sistema filosofico nelle opere \"Metaphysik\" (Lipsia, 1841) e \"Logik\" (1843), oltre ad altri trattati minori pubblicati mentre era ancora studente a Lipsia. Si trasfer\u00ec poi all'Universit\u00e0 di Gottinga, succedendo a Johann Friedrich Herbart sulla cattedra di filosofia.\nI suoi primi due libri ebbero poca notoriet\u00e0 e Lotze dapprima venne conosciuto per una serie di lavori che aspiravano a stabilire i metodi di studio del fenomeno fisico e mentale dell'organismo umano nei suoi stati normali e di disagio, gli stessi principi generali che erano stati adottati per lo studio dei fenomeni nel mondo inorganico. \nQuando Lotze pubblic\u00f2 questi lavori, la scienza medica risentiva ancora l'influenza della Filosofia naturale di Schelling. Le leggi meccaniche, alle quali le cose esteriori erano soggette, erano concepite come valide nel solo mondo inorganico. Un meccanismo era l'inalterabile connessione di un fenomeno \"a\" con un altro fenomeno \"b\", \"c\", \"d\", sia questo seguente o precedente ad esso; meccanismo era l'inesorabile forma nella quale gli eventi di questo mondo sono verificati, e al quale sono connessi. L'oggetto di quegli scritti era di stabilire il ruolo onnipresente del meccanismo. Ma la visione meccanica della natura non \u00e8 identica a quella materialistica. Nell'ultimo dei lavori sopra menzionati la questione \u00e8 discussa a grandi linee: come dobbiamo considerare la mente e la relazione tra la mente e il corpo; la risposta \u00e8 che dobbiamo considerare la mente come un principio immateriale, la sua azione, tuttavia, sul corpo e viceversa, \u00e8 puramente meccanica, indicata da leggi fisse di un meccanismo psicofisico. \nQueste dottrine di Lotze, pronunciate con distinta e reiterata riserva, poich\u00e9 esse non contengono una soluzione della questione filosofica riguardante la materia, furono tuttavia considerate da molti essere l'eredit\u00e0 del filosofo, che denunciava i sogni di Schelling o le teorie idealistiche di Hegel. Pubblicati, come furono, durante gli anni in cui la scuola moderna del materialismo tedesco era al suo apice, questi lavori di Lotze furono annoverati tra la letteratura di opposizione della Filosofia empirica. \nIl fraintendimento delle sue posizioni indusse Lotze a pubblicare un pamphlet polemico in cui corresse due errori. La sua opposizione al formalismo di Hegel aveva indotto alcuni ad associarlo alla scuola materialistica, altri a contarlo tra i seguaci di Herbart. Lotze neg\u00f2 di appartenere alla scuola di Herbart, tuttavia ammise che la monadologia di Leibniz poteva essere considerata un antecedente degli insegnamenti di Herbart ed anche dei suoi.\nFilosofia.\nIl microcosmo.\nQuando scrisse le sue precisazioni riguardo all'originalit\u00e0 del suo pensiero rispetto a Hegel e Herbart, Lotze aveva gi\u00e0 pubblicato il primo volume del suo \"Mikrokosmus\". In molti passaggi del suo lavoro sulla patologia, fisiologia, e psicologia del rapporto vita-mente egli aveva chiaramente stabilito che il suo metodo di ricerca non dava una spiegazione di questo fenomeno, ma solo i mezzi per osservare i due termini del rapporto e connetterli insieme di modo che potessimo ottenere i dati necessari per decidere che significato si possa dare all'esistenza di questo microcosmo, o piccolo mondo della vita umana, insito nel macrocosmo dell'universo.\nEstende cos\u00ec l'argomento al vasto campo dell'antropologia, iniziando con la struttura complessiva dell'uomo, l'anima, l'unione corpo-anima nella vita, avanzando fino all'uomo e alla sua mente e al corso del mondo intero e concludendo con la storia, il progresso e la connessione universale delle cose.\nL'estensione della visione metafisica.\nQuesta sua concezione metafisica Lotze volle estenderla a particolari aspetti della ricerca filosofica; produsse annualmente scritti di psicologia e di logica (gli ultimi includevano una ricerca sull'intera filosofia sotto il titolo di \"Encyclop\u00e4die der Philosophie\"), poi, a lunghi intervalli compose scritti di metafisica, filosofia della natura, filosofia dell'arte, filosofia della religione, pi\u00f9 raramente s'interess\u00f2 della storia della filosofia e dell'etica. \nIn questi scritti egli espose le proprie visioni peculiari in forme pi\u00f9 ristrette, e durante l'ultimo decennio della sua vita espose la sostanza di quelle opere nel suo lavoro \"System der Philosophie\", del quale solo due volumi sono stati pubblicati. \nIl terzo volume conclusivo, che doveva trattare in maniera pi\u00f9 condensata i principali problemi della filosofia pratica, della filosofia dell'arte e della religione, non fu mai pubblicato. Un piccolo pamphlet di psicologia, contenente l'ultima forma in cui egli aveva cominciato a trattare lo stesso soggetto nei suoi scritti precedenti, rimasto incompiuto a causa della sua morte, fu pubblicato da suo figlio.\nLa funzione della filosofia.\nPer capire questa serie di scritti di Lotze, \u00e8 necessario iniziare con il significato della filosofia. Questa \u00e8 data dopo che il suo studio sulla logica ha stabilito due punti: \nIl linguaggio li ha cristallizzati in certe definite nozioni ed espressioni, senza le quali non possiamo procedere di un solo passo, ma che abbiamo accettato senza conoscere il loro esatto significato, e molto meno la loro origine; di conseguenza le scienze speciali e la saggezza della vita comune si impigliano tra loro facilmente e frequentemente in contraddizioni. \nLa funzione della filosofia consiste allora nel provare a portare unit\u00e0 e armonia nei pensieri sparsi della nostra cultura generale, per riportarli alla loro primaria assunzione e seguirli fino alle loro ultime conseguenze, per connetterli tutti insieme, per rimodellarli, accorciarli o amplificarli, cos\u00ec come per rimuovere le loro apparenti contraddizioni, e per combinarli nell'unit\u00e0 di un'armoniosa visione delle cose, e specialmente per investigare quelle concezioni che formano le iniziali assunzioni delle varie scienze, e per fissare i limiti della loro applicabilit\u00e0.\nIl metodo della ricerca.\nNon servir\u00e0 cominciare con la presunzione che ogni cosa nel mondo dovrebbe essere spiegata da un principio o da un unico metodo di ricerca, n\u00e9 siamo inoltre in grado di iniziare la nostra investigazione filosofica con un'inchiesta sulla natura del pensiero umano e la sua capacit\u00e0 di raggiungere una conoscenza oggettiva, poich\u00e9 verrebbe a mancare il collegamento alla realt\u00e0 e si rimarrebbe nel campo dell'astrazione.\nLa principale prova del valore oggettivo della visione che possiamo ottenere consister\u00e0 piuttosto nel grado con il quale si ha successo nell'assegnazione ad ogni elemento della cultura nella posizione ad esso dovuta, o nella quale si \u00e8 capaci di apprezzare e combinare differenti e apparentemente opposte tendenze e interessi.\nSecondo la sua visione nel vasto reame della ricerca filosofica troviamo tre distinte regioni, separate solo nei nostri pensieri, non nella realt\u00e0:\nQuesti superiori principi di valore morale ed estetico nel mondo dei fatti si sono realizzati tramite leggi. L'unione di queste tre \"regioni\" \u00e8 comprensibile se la riferiamo a una personale Deit\u00e0, che l'ha voluta nella creazione e conservazione del mondo.\nPossiamo aggiungere che in accordo con questo punto di vista niente \u00e8 reale tranne lo spirito vivente di Dio e il mondo degli spiriti viventi che egli ha creato; le cose di questo mondo hanno realt\u00e0 solo in quanto esse sono l'apparenza di una sostanza spirituale, che \u00e8 presente in tutto. \nLa metafisica.\nLe chiave della filosofia teoretica di Lotze si trova dunque nella sua metafisica che ha per oggetto rimodellare le nozioni correnti riguardanti l'esistenza delle cose e loro connessioni con le quali l'uso del linguaggio ci fornisce il modo per renderle consistenti e pensabili. Che le nozioni modificate cos\u00ec trovate abbiano un oggettivo significato ed esse in qualche modo corrispondano all'ordine reale del mondo esistente, che naturalmente esse non possono mai veramente descrivere, dipende da una generale confidenza che noi dobbiamo avere nei nostri poteri di ragionamento e nel significato di un mondo nel quale noi stessi con tutti i necessari corsi dei nostri pensieri abbiamo un dovuto posto assegnatoci.\nIl principio tuttavia di queste ricerche \u00e8 opposto a due tentativi frequentemente ripetuti nella storia della filosofia:\nNessuno di questi due tentativi \u00e8 praticabile. Il mondo che ci circonda \u00e8 gi\u00e0 creato; le nostre nozioni, che noi cerchiamo di descrivere correttamente o scorrettamente, \u00e8 gi\u00e0 fatto. \nCi\u00f2 che rimane da fare non \u00e8 spiegare come un tale mondo si appresta ad essere ci\u00f2 che \u00e8, n\u00e9 come noi siamo arrivati a formulare queste nozioni, ma pi\u00f9 o meno ci\u00f2 che segue: espellere dalle nostre concezioni quelle nozioni astratte che sono inconsistenti e stonate, o rimodellarle e definirle cosicch\u00e9 esse possano costituire un argomento consistente e armonioso. \nLa realt\u00e0.\nIn questa attivit\u00e0 Lotze rifiuta come inutili e inattendibili molte concezioni e nozioni della vita di ogni giorno. Il corso delle cose e la loro connessione non \u00e8 pensabile riferendola a una pluralit\u00e0 di esistenze, la realt\u00e0 delle quali (come distinta dalla nostra conoscenza delle stesse) possa essere concepita solo come una moltitudine di relazioni. \nQuesta qualit\u00e0 di stare in relazione ad altre cose \u00e8 ci\u00f2 che d\u00e0 ad una cosa la propria realt\u00e0.\nE la natura di questa realt\u00e0 ancora non pu\u00f2 n\u00e9 essere consistentemente rappresentata come una sostanza dura e fissa, n\u00e9 come un qualcosa di inalterabile, ma solo come un ordine fisso di ricorrenza di eventi o impressioni in continua evoluzione.\nMa, ancora, ogni tentativo di pensare chiaramente quali possano essere queste relazioni, quello che noi veramente intendiamo, se parliamo di un ordine fisso di eventi, forza su di noi la necessit\u00e0 di pensare anche che le cose differenti che stanno in relazione alle fasi differenti che seguono le une alle altre non possono essere esternamente messi insieme o fatti avvicinare da alcuni indefinibili poteri esteriori nella forma di alcune predestinazioni o destini inesorabili. \nLe cose stesse che esistono e le loro fasi di cambiamento devono stare in alcune connessioni interne; essi stessi devono essere attivi o passivi, capaci di fare o soffrire. Questo ci condurrebbe alla visione di Leibniz, che il mondo consiste di monadi, esseri auto-sufficienti che conducono una vita interiore. Questa idea per\u00f2 implica la concezione seguente di Leibniz, quella dell'armonia prestabilita, per la quale il creatore si \u00e8 preso cura di sistemare la vita di ogni monade, cos\u00ec che vada d'accordo con quella di tutte le altre.\nQuesta concezione, in accordo con Lotze, non \u00e8 n\u00e9 necessaria n\u00e9 intelligibile. Perch\u00e9 non interpretare all'inizio e rendere intelligibile la concezione comune originatasi nella scienza naturale, quella di un sistema di leggi che governa tutte le cose? Nel tentativo di rendere chiara e pensabile questa concezione, noi siamo per\u00f2 forzati a rappresentare la connessione delle cose come una sostanza universale, l'essenza della quale noi la concepiamo come un sistema di leggi che sottolinea ogni cosa e in s\u00e9 stessa connette tutto, ma \u00e8 impercettibile, e conosciuta da noi solo attraverso le impressioni che essa produce in noi, che noi chiamiamo cose.\nUna riflessione finale ci insegna che la natura di questa sostanza universale e onnipresente pu\u00f2 solo essere immaginata da noi come qualcosa di analogo alla nostra stessa vita mentale, dove solamente sperimentiamo l'unit\u00e0 della sostanza (che chiamiamo s\u00e9 stessi) preservata nella moltitudine dei suoi stati (mentali). Ci diventa anche chiaro che solo dove tale vita mentale veramente appare necessit\u00e0 noi vi assegniamo un'esistenza indipendente, ma che gli scopi della vita di ogni giorno cos\u00ec come quelli della scienza sono similmente serviti se noi priviamo le cose materiali al di fuori di noi di una loro indipendenza e assegniamo loro una pura esistenza connessa attraverso la sostanza universale per mezzo dell'azione della quale esse possono apparirci da sole. \nLa sostanza universale, che noi possiamo chiamare l'assoluto, a questo punto della nostra ricerca non \u00e8 dotato di attributi di una personale deit\u00e0, e rester\u00e0 per essere visto dalle analisi seguenti su quanto lontano possiamo andare \u2013 senza contraddizioni \u2013 per identificarlo con l'oggetto della venerazione religiosa, in quanto lontano esso nella metafisica sia un postulato che possa essere gradualmente portato pi\u00f9 vicino a noi e divenire un potere vivente. Molto in questa direzione \u00e8 detto da Lotze in vari passaggi dei suoi scritti; ogni cosa completa, tuttavia, sul soggetto \u00e8 ricercato. \nNemmeno sembrerebbe come potesse essere l'intenzione dell'autore fare molto pi\u00f9 che puntare alle linee sulle quale il seguente trattato del soggetto dovrebbe avanzare. L'attuale risultato della sua personale ricerca, la grande idea che giace alla fondazione della sua filosofia noi la sappiamo. Si pu\u00f2 tranquillamente stabilire che Lotze permetterebbe molta latitudine alle convinzioni individuali, poich\u00e9 infatti \u00e8 evidente che la nozione vuota di un assoluto possa solo diventare viva e significante per noi allo stesso grado dell'esperienza e del pensiero che ci hanno insegnato a realizzare la seriet\u00e0 della vita, il significato della creazione, il valore del bello e del buono, e il supremo principio della santit\u00e0 personale.\nPer dotare la sostanza universale con degli attributi morali, per mantenere che \u00e8 pi\u00f9 che il terreno metafisico di tutte le cose, dire che \u00e8 la perfetta realizzazione della santit\u00e0, il bello e il buono, pu\u00f2 avere significato solo per chi sente in s\u00e9 stesso quali reali non immaginari valori sono rivestiti in queste espressioni.\nL'Estetica costituisce un principale e favorito studio di Lotze, egli ha trattato questo soggetto anche alla luce delle idee principali della sua filosofia.\nLa posizione storica di Lotze \u00e8 molto interessante. Sebbene egli neghi di essere un seguace di Herbart, la sua definizione formale della filosofia e la sua concezione dell'oggetto della metafisica sono simili a quelle di Herbart, il quale definisce la filosofia come tentativo di rimodellare le nozioni dato dall'esperienza. \nIn questo ambito egli forma con Herbart un'opposizione alla filosofia di Fichte, Schelling ed Hegel, che anelavano ad una conoscenza oggettiva e assoluta, e anche al criticismo di Kant, che anelava a determinare la validit\u00e0 di tutta la conoscenza umana. Ma questo accordo formale include differenze materiali, e lo spirito che soffia negli scritti di Lotze \u00e8 pi\u00f9 dotato verso gli oggetti e le aspirazioni della scuola idealistica che al freddo formalismo di Herbart. Quello che tuttavia fu per gli idealisti un oggetto di pensiero isolato, l'assoluto, \u00e8 per Lotze solo inadeguatamente definibile in rigoroso linguaggio filosofico; le aspirazioni del cuore umano, i contenuti dei nostri sentimenti e desideri, l'animo dell'arte e la base della fede religiosa devono essere messi tutti insieme per poter riempire l'idea vuota di assoluto con un significato. Queste manifestazioni dello spirito divino ancora non possono essere tracciate e capite riducendo (come fece Hegel) la crescita della mente umana nell'individuo, nella societ\u00e0 e nella storia nel monotono ritmo di uno schematismo speculativo; l'essenza e significato che sono in loro si rivela solo allo studente dei dettagli, perch\u00e9 la realt\u00e0 \u00e8 pi\u00f9 grande e spaziosa della filosofia, il problema, \u201ccome l'uno pu\u00f2 essere molti\u201d, \u00e8 risolto solamente per noi negli innumerevoli esempi in vita e nell'esperienza che ci circonda, per cui noi dobbiamo ritenere un interesse vitale e che costituisce il vero campo di tutto il lavoro umano utile. \nQuesta convinzione della vuotezza dei termini e delle nozioni astratte, e per il riempimento della vita individuale, ha permesso a Lotze di combinare nei suoi scritti i due corsi nei quali il pensiero filosofico tedesco si \u00e8 mosso dalla morte del suo fondatore Leibniz. Possiamo definire questi corsi con i termini di esoterici ed essoterici \u2013 le forme e la filosofia della scuola, coltivata soprattutto nelle universit\u00e0, che prova a organizzare la nostra conoscenza e ridurla al principio intelligibile, perdendo in questo tentativo il significato pi\u00f9 profondo della filosofia di Leibniz; l'ultima filosofia non sistematizzata di cultura generale che troviamo nel lavoro di grandi scrittori del periodo classico, Lessing, Winckelmann, Goethe, Schiller e Herder, tutti loro espressero in gradi diversi la loro devozione a Leibniz. Lotze si pu\u00f2 dire aver portato la filosofia fuori dalle stanze dei letterati nel mercato della vita quotidiana. Capendo e combinando quello che fu grande e di valore in ci\u00f2 che era diviso e scompigliato egli divenne il vero successore di Leibniz.\nLotze fu frequentemente frainteso, grandemente ammirato, ascoltato da uditori devoti e letto da un circolo via via crescente, ma questo circolo non divenne mai una scuola filosofica."}
{"id": "1400139", "revid": "1543377", "url": "https://it.wikipedia.org/wiki?curid=1400139", "title": "Giovanni da K\u0119ty", "text": "Biografia.\nGiovanni Canzio nacque a K\u0119ty, una piccola citt\u00e0 vicino a O\u015bwi\u0119cim, in Polonia, da Stanis\u0142aw e Anna Kanty. Frequent\u00f2 l'Accademia di Cracovia, nella quale consegu\u00ec il baccalaureato e ottenne la laurea. Nel 1418 ottiene il dottorato di ricerca. I tre anni successivi alla laurea li trascorse dirigendo i corsi di filosofia dell'universit\u00e0, mentre si preparava per il sacerdozio.\nDopo la sua ordinazione, divenne rettore alla scuola dei canonici regolari del Santissimo Sepolcro di Miech\u00f3w. Mentre si trovava a Miech\u00f3w gli venne offerta la cattedra di Sacre Scritture della sua alma mater, l'Accademia di Cracovia, che in seguito sarebbe stata denominata Universit\u00e0 Jagellonica. Consegu\u00ec un dottorato in teologia e divenne direttore del dipartimento di teologia dell'Accademia. Professore di teologia a Cracovia, lasci\u00f2 l'insegnamento per qualche anno e si dedic\u00f2 al servizio pastorale presso la parrocchia di Olkusz, distinguendosi per spirito di preghiera e di penitenza e per la sua carit\u00e0 verso i poveri. Nel 1440 riprese la docenza (contribu\u00ec all'educazione del principe Casimiro Jagellone). Ha ricoperto la cattedra fino alla sua morte nel 1473. Giovanni trascorse molte ore copiando manoscritti delle Sacre Scritture, trattati teologici e altre opere accademiche.\nNel campo della fisica, ha aiutato a sviluppare teoria dell'impeto di Giovanni Buridano, che ha anticipato il lavoro di Galileo Galilei e Isaac Newton.\nDurante la sua permanenza a Cracovia, Giovanni Canzio divenne famoso in citt\u00e0 per la sua generosit\u00e0 e compassione verso i poveri, specialmente gli studenti bisognosi dell'universit\u00e0. Sopravvisse con ci\u00f2 che era strettamente necessario per sostenere la sua vita, offrendo regolarmente l'elemosina ai poveri. Nel corso della sua vita fece un pellegrinaggio a Gerusalemme e quattro pellegrinaggi a piedi a Roma.\nMichael Miechowita, storico medievale polacco e primo biografo del santo, descrisse l'estrema umilt\u00e0 e carit\u00e0 del santo, espressa anche nel suo motto personale:\nDopo essere andato in pensione, continu\u00f2 a vivere presso l'Accademia. Mor\u00ec durante la Messa della vigilia di Natale del 1473, all'et\u00e0 di 83 anni. Le sue spoglie furono sepolte nella collegiata di Sant'Anna, dove la sua tomba divenne e rimane un luogo di pellegrinaggio popolare. \u00c8 il patrono della diocesi di Bielsko-\u017bywiec (dal 1992) e degli studenti.\nCulto.\nGiovanni Canzio fu beatificato il 28 marzo 1676 da papa Clemente X, che conferm\u00f2 il suo culto. Clemente XII lo dichiar\u00f2 patrono di Polonia e Lituania nel 1737. Il 16 luglio 1767 venne canonizzato da papa Clemente XIII.\nIl Breviario romano contiene tre inni dedicatigli: \u00e8 l'unico confessore non vescovo a cui \u00e8 stato conferito questo onore nella liturgia cattolica.\nSan Giovanni Canzio \u00e8 un santo popolare in Polonia. Gli sono state dedicate un gran numero di chiese e scuole fondate da comunit\u00e0 di immigrati polacchi in America del Nord in citt\u00e0 come Cleveland, Winnipeg, Detroit, Chicago, Milwaukee, New York e Buffalo.\nQuando il giorno festivo di san Giovanni Cantius fu inserito per la prima volta nel Calendario romano generale nel 1770, fu inizialmente assegnato al 20 ottobre, ma dopo la riforma del calendario del 1969, avvenuta in forza del motu proprio \"Mysterii Paschalis\" la festa fu spostata al 23 dicembre, il giorno prima dell'anniversario della sua morte, avvenuto durante la Vigilia di Natale del 1473. I sacerdoti e le comunit\u00e0 che celebrano la messa secondo la Messa tridentina (e che seguono quindi il Calendario romano generale del 1960) continuano a celebrarlo il 20 ottobre con una festa di III classe."}
{"id": "1400146", "revid": "647919", "url": "https://it.wikipedia.org/wiki?curid=1400146", "title": "San Giovanni Canzio", "text": ""}
{"id": "1400154", "revid": "339392", "url": "https://it.wikipedia.org/wiki?curid=1400154", "title": "Costituzione statunitense", "text": ""}
{"id": "1400155", "revid": "4175", "url": "https://it.wikipedia.org/wiki?curid=1400155", "title": "Nazionale di rugby a 15 dell'Austria", "text": "La nazionale di rugby a 15 dell'Austria (\u00d6sterreichische Rugby-Union-Nationalmannschaft), dopo una sporadica apparizione negli anni '70, \u00e8 apparsa sulla scena all'inizio degli anni 90. Non si \u00e8 mai qualificata per la coppa del mondo di Rugby. Fa riferimento alla Federazione di rugby a 15 dell'Austria. \u00c8 formata esclusivamente da giocatori dilettanti.\nStoria.\nL'Austria gioc\u00f2 la sua prima partita internazionale il primo gennaio 1970 contro la Svezia perdendo per 3 a 11. Dopo una lunga pausa, la nazionale austriaca ha giocato la sua seconda partita il 3 maggio 1992 contro l'Ungheria perdendo 23-9. nello stesso anno ha giocato due incontri contro la Slovenia e ancora con l'Ungheria. \nPartecipa regolarmente al Campionato europeo per Nazioni di rugby, dove \u00e8 attualmente inserita nella 2\u00aa divisione poule C."}
{"id": "1400158", "revid": "142026", "url": "https://it.wikipedia.org/wiki?curid=1400158", "title": "Aleksandr Dugin", "text": ""}
{"id": "1400168", "revid": "84604", "url": "https://it.wikipedia.org/wiki?curid=1400168", "title": "Perro Negro (gruppo musicale)", "text": ""}
{"id": "1400175", "revid": "1305772", "url": "https://it.wikipedia.org/wiki?curid=1400175", "title": "Perro Negro", "text": ""}
{"id": "1400178", "revid": "287204", "url": "https://it.wikipedia.org/wiki?curid=1400178", "title": "Menkab", "text": "Menkab (nota anche come Menkar; \u03b1 Ceti / \u03b1 Cet / Alfa Ceti) \u00e8 la seconda stella pi\u00f9 luminosa della costellazione della Balena, con una magnitudine apparente di 2,54, superata solo da Deneb Kaitos (\u03b2 Ceti) e occasionalmente dalla variabile Mira (o Ceti). Il nome deriva dalla parola araba \u0645\u0646\u062e\u0631 \"man\u0127ar\" che significa \"il buco della narice\", alludendo alla sua posizione nel disegno della costellazione del mostro marino.\nOsservazione.\nSi tratta di una stella situata nell'emisfero celeste boreale, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nelle aree pi\u00f9 interne del continente antartico. Nell'emisfero nord invece appare circumpolare solo molto oltre il circolo polare artico. Essendo di magnitudine 2,54 la si pu\u00f2 osservare anche dai piccoli centri urbani senza difficolt\u00e0, anche con cieli moderatamente affetti da inquinamento luminoso.\nCaratteristiche fisiche.\nDistante 220 anni luce, \u00e8 una gigante rossa fredda, la cui temperatura \u00e8 di soli 3700 K. Visivamente \u00e8 circa 380 volte pi\u00f9 luminosa del Sole ma per essere una stella relativamente fredda, gran parte della radiazione \u00e8 emessa nello spettro dell'infrarosso, quindi non visibile ad occhio nudo. Tenendo conto anche di questa parte dello spettro di emissione la sua luminosit\u00e0 \u00e8 1800 volte pi\u00f9 grande di quella del Sole.\nMenkab \u00e8 una variabile irregolare di tipo Lb, con variazioni irregolari stimate intorno al 6%. \u00c8 una stella con una quantit\u00e0 di carbonio decisamente ridotta, essendo tale valore inferiore del 20% rispetto al valore solare. Menkab \u00e8 anche una radiosorgente, a causa del vento stellare che viene emesso dalla sua superficie.\nNel ciclo vitale delle stelle, Menkab si trova nella fase finale, ed appena inizier\u00e0 a bruciare il suo nucleo di carbonio diventer\u00e0 altamente instabile fino ad emettere nello spazio circostante i suoi strati esterni, diventando una nebulosa planetaria. Nel suo centro rimarr\u00e0, come residuo stellare, una massiccia nana bianca simile a Sirio B."}
{"id": "1400180", "revid": "209345", "url": "https://it.wikipedia.org/wiki?curid=1400180", "title": "Alpha Ceti", "text": ""}
{"id": "1400183", "revid": "63945", "url": "https://it.wikipedia.org/wiki?curid=1400183", "title": "Rugby a XV", "text": ""}
{"id": "1400188", "revid": "123371941", "url": "https://it.wikipedia.org/wiki?curid=1400188", "title": "Cartagloria", "text": "La cartagloria \u00e8 un oggetto liturgico, usato dal XVI secolo nella Messa tridentina.\nFunzione.\nLe carteglorie sono tre tabelle, poste sull'altare, di solito dentro una cornice, una al centro, le due ai lati e che riportano alcune formule in latino del Messale Romano facenti parte dell'ordinario della messa e quindi normalmente invariabili. Le carteglorie servono al sacerdote per ricordargli le formule da recitare, particolarmente se le rubriche richiedevano che il messale fosse in quel momento all'altra estremit\u00e0 dell'altare.\nLa cartagloria centrale riporta le preghiere del Canone e dell'Offertorio, da cui deriva il nome di \"tabella secretarum\" o \"del Canone\", inoltre si possono aggiungere altre formule e preghiere come il \"Gloria in excelsis Deo\", da cui deriva il nome cartagloria, il Credo e altre preghiere.\nLa cartagloria posta \"in cornu Epistulae\" (sulla destra guardando l'altare) riporta il salmo \"Lavabo\" e il \"Deus qui humanae substantiae\" che il sacerdote recita durante l'abluzione nell'offertorio, mentre il messale sta al lato opposto dell'altare, cio\u00e8 \"in cornu Evangelii\", dove \u00e8 stato messo per la lettura del Vangelo. L'altra tabella, al lato opposto, contiene l'inizio del Vangelo secondo Giovanni chiamato l'Ultimo Vangelo, perch\u00e9 si recita quasi sempre identico alla fine della messa, lontano dal messale che dopo la comunione \u00e8 stato rimesso al lato di destra per la lettura dell'antifona della comunione e l'orazione dopo la comunione.\nLe formule latine in esse contenute sono da recitare generalmente a voce impercettibile.\nLe carteglorie messe sull'altare per la messa sono rimosse per altre azioni liturgiche o paraliturgiche come l'Adorazione eucaristica.\nAbbandono.\nLe carteglorie vennero utilizzate a partire dal XVI secolo.\nNel Messale Romano rivisto per ordine del Concilio Vaticano II le parti del sacerdote sono quasi tutte dette o cantate ad alta voce e in gran parte insieme con il popolo presente. Non si sposta pi\u00f9 il messale da un lato all'altro dell'altare da destra a sinistra e all'inverso. Non c'`e pi\u00f9 l'Ultimo Vangelo, che formava l'intero contenuto di una delle tre carteglorie, n\u00e9 si recita pi\u00f9 un intero salmo al lavabo della presentazione delle offerte."}
{"id": "1400195", "revid": "160832", "url": "https://it.wikipedia.org/wiki?curid=1400195", "title": "Anghelu Ruju", "text": ""}
{"id": "1400200", "revid": "1442080", "url": "https://it.wikipedia.org/wiki?curid=1400200", "title": "Paperinik", "text": "Paperinik \u00e8 un personaggio dei fumetti, e costituisce l'identit\u00e0 segreta di Paperino. Nato su suggerimento della caporedattrice Elisa Penna a Guido Martina di creare un personaggio ispirato ai fumetti neri italiani, quest'ultimo ide\u00f2 il personaggio insieme al disegnatore Giovan Battista Carpi e ne scrisse la maggior parte delle avventure per circa un decennio. Paperinik esord\u00ec nel 1969, e successivamente \u00e8 comparso in tantissime storie pubblicate su \"Topolino\" e molte altre testate Disney, alcune delle quali dedicate al personaggio.\nInizialmente nato come alter ego mascherato furfantesco di Paperino, avente lo scopo di vendicarne i torti personali subiti (anche con azioni al di fuori della legalit\u00e0), si \u00e8 in seguito evoluto in un giustiziere, protettore della citt\u00e0 di Paperopoli. Inoltre, a partire dal 1996, su una testata a parte \u00e8 nata la Saga di PK, in cui Paperinik diventa a tutti gli effetti un supereroe e si confronta con nuovi personaggi e antieroi, ma anche nemici molto pi\u00f9 spietati, temuti e pericolosi.\nStoria editoriale e caratteristiche.\nIl personaggio esord\u00ec nella storia \"Paperinik il diabolico vendicatore\", pubblicata in due parti su \"Topolino\" n. 706 e 707 nel giugno 1969. Considerato da molti il prodotto migliore del fumetto Disney italiano, gi\u00e0 nel decennio degli anni '70 vennero pubblicate molte altre storie incentrate sul personaggio, dai titoli molto suggestivi come \"Paperinik e la giustizia ultrasonica\", \"Paperinik e la Bella Addormentata\", \"Paperinik e l'intrepido signore del fuoco\" e \"Paperinik e il signore del raggio di Luna\".\nNel 1996 ci fu una rivisitazione drastica di Paperinik pubblicata su alcuni albi dedicati, indicati in generale come \"PK\", esorditi nel 1996 e fino al 2005 (\"PK - Paperinik New Adventures\", \"PK - Pikappa\").\nPaperinik \u00e8 un papero mascherato, vestito interamente con un costume nero che fu di Fantomius, ladro gentiluomo, con cinturone beige munito di razzi, mantello e cappello da marinaio (per renderlo riconoscibile come Paperino anche ai lettori pi\u00f9 piccoli); calza degli speciali stivaletti a molla sempre di Fantomius, e viaggia sulla 313-X, vale a dire la 313 di Paperino opportunamente arricchita da Archimede Pitagorico dei congegni dell'originale \"carro-mobile\" di Fantomius. Si serve di speciali gadget che l'inventore gli fornisce, tra i quali vale la pena di citare le \"car-can\" (caramelle-cancelline, cancellano la memoria), lo \"stilo sciogli-ferro\", il \"fungo friggitore\" e vari tipi di pistola: ad acqua, ipnotizzatrice, a microonde, ecc. La principale prerogativa di PK \u00e8 invece il portentoso \"Scudo Extransformer\".\nGenesi del personaggio.\nPaperino \u00e8, fin dagli esordi, un personaggio antitetico al leader del gruppo Topolino: \u00e8 pi\u00f9 pigro, meno coraggioso, pi\u00f9 infantile e a tratti meschino, persino pi\u00f9 stupido dell'eroe dalle grandi orecchie; proprio per questo, per\u00f2, \u00e8 stato da subito pi\u00f9 facile per i lettori immedesimarsi in lui, pi\u00f9 adatto a rappresentare l'ansia e le nevrosi dell'uomo moderno e risultando cos\u00ec estremamente simpatico nonostante il famoso \"caratteraccio\". In particolare tutta la prima generazione di autori Disney italiani, il primo dei quali era il prolifico Guido Martina, in un periodo che va dagli anni '50 agli anni '80 si concentr\u00f2 a esasperare comicamente i difetti di Paperino, che appariva particolarmente egoista e fannullone, oltre che inetto e impulsivo e quindi principale artefice della sua stessa sfortuna; perennemente sconfitto, il papero di queste storie era immerso peraltro in un clima familiare di costante conflitto: l'avido zio Paperone e la capricciosa Paperina lo sfruttavano e disprezzavano, il presuntuoso Gastone lo umiliava e persino i nipotini, particolarmente discoli e saccenti, non facevano che criticarlo. A seguito della richiesta da parte dei lettori di storie in cui Paperino riuscisse a uscirne per una volta vincitore, la caporedattrice Elisa Penna ebbe l'idea di introdurre un nuovo personaggio, ispirata dal successo di cui all'epoca godevano i fumetti neri italiani come \"Diabolik\" e la sua parodia \"Dorellik\", film interpretato da Johnny Dorelli; Guido Martina, con il disegnatore Giovan Battista Carpi, ide\u00f2 e scrisse la storia in questione; oltre che al fumetto nero, il legame al quale venne evidenziato anche dalla presenza della sinistra lettera K nel nome del personaggio, Martina si rifece alle origini stesse del fenomeno dei fumetti neri citando, nel nome di uno dei personaggi della storia (Fantomius) il personaggio di Fant\u00f4mas, protagonista di una serie di feuilleton di particolare successo all'inizio del XX secolo; Martina realizz\u00f2 quindi una parodia, genere che amava utilizzare calando i suoi personaggi (i cui difetti erano appunto esasperati a fini umoristici) in trame letterarie, con risvolti satirici o comunque fortemente ironici; la parodia riguardava in questo caso tutto il repertorio narrativo dei romanzi d'appendice che ebbero protagonisti personaggi come, oltre al gi\u00e0 citato Fant\u00f4mas, anche Rocambole e Arsenio Lupin, che furono ispirazione per gli stessi autori del fumetto nero italiano degli anni sessanta: Paperino si sarebbe calato in panni \"fantomatici\" senza per\u00f2 perdere del tutto la naturale goffaggine.\nSebbene la voce secondo cui l'idea alla base della creazione di Paperinik sarebbe stata di Elisa Penna sia stata confermata da pi\u00f9 fonti, il disegnatore Massimo De Vita ha recentemente dichiarato che la paternit\u00e0 dell'alter ego mascherato di Paperino sia da attribuirsi esclusivamente a Martina, e che la Penna se ne sia semplicemente attribuito il merito. \nL'idea che Paperino potesse avere una sorta di riscatto dalle pene quotidiane rappresentava il comune miraggio dell'uomo moderno di sollevarsi dalla propria meschina e ordinaria condizione, e gi\u00e0 nel 1949 Carl Barks (il pi\u00f9 grande autore americano di storie dei paperi, che aveva reso Paperino per la prima volta protagonista di lunghe avventure, ma aveva anche creato Paperone e la stessa citt\u00e0 di Paperopoli) aveva scritto la storia \"Paperino e il superdinamo\", in cui Paperino acquisiva temporaneamente una forza straordinaria diventando \"SuperSnooper\", salvo poi tornare normale nell'epilogo con sua somma frustrazione; l'invenzione degli autori italiani \u00e8 per\u00f2 divenuta col tempo un'identit\u00e0 segreta stabile e duratura, ancora oggi in auge e nota anche al di fuori dell'ambito italiano. Nell'universo Disney Paperino non \u00e8 del resto l'unico personaggio che ha un'identit\u00e0 segreta: all'epoca della pubblicazione della prima storia di Paperinik erano gi\u00e0 comparse storie in cui Pippo, grazie alle super-arachidi, diventava Super Pippo, paladino dei deboli a Topolinia, mentre solo in seguito verranno introdotti nelle strisce disneyane altri \"eroi mascherati\" come, ad esempio, Paperinika, alter ego di Paperina, e Paper Bat, identit\u00e0 segreta di Paperoga.\nIl personaggio di Paperinik tuttavia nasce piuttosto come vendicatore mascherato, privo delle velleit\u00e0 supereroistiche: si tratta dunque di un giustiziere, che si comporta persino da ladro, ma che si contrappone a Paperino in quanto quest'ultimo di solito non riesce mai a ottenere ci\u00f2 che vuole; Paperinik permetteva a Paperino di sfoderare le abilit\u00e0 nascoste, senza per\u00f2 snaturarsi e mantenendo almeno in parte la buffoneria e la semplicit\u00e0 del papero vestito alla marinara; le azioni poco giustificabili del vendicatore erano comunque la logica reazione ai modi truffaldini di Paperone, Gastone, e nelle storie successive Rockerduck e i Bassotti. In un'intervista Martina rifer\u00ec che:\nEvoluzione del personaggio.\nIl periodo \"noir\" e gli anni '70.\nNella prima storia, \"Paperinik il diabolico vendicatore\", Paperino entra in possesso di Villa Rosa, dimora segreta del ladro gentiluomo Fantomius, dove rinviene il suo diario segreto, le sue armi e il suo costume. Con qualche piccola variazione questo diverr\u00e0 il suo stesso costume, il cui mantello originale, nero esternamente e rosso nell'interno per dare un aspetto pi\u00f9 \"fantomatico\", sar\u00e0 sostituito successivamente da uno completamente blu o completamente rosso; in questa storia, come gi\u00e0 detto, Paperino si serve della nuova identit\u00e0 per ottenere una rivincita nei confronti dei parenti. Gi\u00e0 da questa prima avventura, Paperino sfrutta i marchingegni di Archimede Pitagorico, pur senza informarlo delle sue imprese; non indossa inoltre alcuna maschera al volto, ma nessuno lo scopre perch\u00e9 il vendicatore agisce nelle ore notturne, e infatti viene semplicemente descritto dai poliziotti che lo avvistano come un \"bandito con le ali da pipistrello\" (per via del mantello e della velocit\u00e0 acquisita dalla 313-X grazie ad Archimede).\nNella seconda avventura, disegnata da Romano Scarpa nel 1970 (\"Paperinik alla riscossa\"), di fatto Paperinik non compare: Paperino, travestendosi da Fantomius per una festa in costume, indossa una maschera blu in lattice che copre tutto il capo e presenta cerchiature nere intorno agli occhi, tipica del ladro gentiluomo: agir\u00e0 poi come Paperinik, vestito da Fantomius, pur senza rivelarsi come nuovo vendicatore neanche questa volta; tuttavia, chiedendo di nuovo aiuto all'inventore, Paperino rivela ad Archimede di essere Paperinik, e costui dimostra di sapere chi sia, come se il vendicatore avesse nel frattempo compiuto altre imprese che non ci \u00e8 dato conoscere. Nella terza storia (\"Paperinik torna a colpire\" del 1971), sempre disegnata da Scarpa, il look di Paperinik diventa definitivo: a met\u00e0 strada tra il volto scoperto della storia d'esordio e il cappuccio blu della seconda storia, viene introdotta la cerchiatura nera intorno agli occhi, la mascherina che serve per distogliere l'attenzione dai lineamenti del viso e rendere quindi difficile il riconoscimento del papero; in questa terza storia tutti conoscono Paperinik come misterioso criminale e lo temono, ma alla fine, poich\u00e9 Paperone aveva utilizzato un robot con le sue sembianze, ci si convince che il vendicatore fosse un automa sin dall'inizio; ci\u00f2 verr\u00e0 sconfessato, con la prima vera apparizione di Paperinik in pubblico, nella sua quarta storia (\"Il doppio trionfo di Paperinik\").\nPaperinik \u00e8 dunque inizialmente interessato solo a trovare una rivalsa per il suo alter ego Paperino nei confronti della sua famiglia, soprattutto sabotando i loschi traffici dello zio Paperone o i dispetti del cugino Gastone (in quel periodo, Martina interpretava ancora Paperone come il faccendiere senza scrupoli degli esordi barksiani). Qualcosa per\u00f2 cambia gi\u00e0 dopo le prime storie (seguiranno avventure come \"Paperinik e la giustizia ultrasonica\", \"Paperinik e la Bella Addormentata\", \"Paperinik e l'intrepido signore del fuoco\" e \"Paperinik e il signore del raggio di Luna\"), perch\u00e9 se pure Paperinik rimane un eroe alquanto misterioso, tuttavia i toni delle avventure si fanno pi\u00f9 comici e meno cupi, e il personaggio affronta adesso nemici dello zio come Rockerduck e i Bassotti, con i loro tentativi di rapina al deposito di Paperone o di truffa alla citt\u00e0; Paperinik si pone spesso al soldo di Paperone pur non avendo questi la coscienza del tutto pulita, e le trame si fanno anche abbastanza ripetitive.\nNel frattempo compare anche una versione femminile del personaggio, Paperinika, alter ego di Paperina sempre creata da Guido Martina e disegnata da Giorgio Cavazzano, che esordisce nel 1973 in \"Paperinika e il filo di Arianna\". \u00c8 l'alter ego di Paperina che poi ricomparir\u00e0 nella storia \"Paperinika contro Paperinik\" ma successivamente verr\u00e0 accantonata per un lungo periodo.\nGi\u00e0 alla fine degli anni '70 Paperinik \u00e8 diventato un'istituzione e l'idolo delle folle, essendosi posto di fatto a difesa della citt\u00e0 dai criminali, e bisogner\u00e0 aspettare la met\u00e0 degli anni '90 e sceneggiatori come Fabio Michelini (autore, con Carpi, di \"Paperinik e il ritorno a Villa Rosa\"), Francesco Artibani, Alberto Savini e soprattutto dal 2003 Marco Gervasio, per rivedere il Paperinik pi\u00f9 \"fantomatico\" delle origini.\nIl \"periodo umoristico\".\nDalla fine degli anni '70 fino agli anni 2000 inoltrati (con le dovute eccezioni), le atmosfere delle storie di Paperinik su \"Topolino\" sono pi\u00f9 leggere, ed egli perde rapidamente la missione originaria di vendicatore di Paperino; la nuova generazione di sceneggiatori Disney tende a scrivere storie in cui le \"gag\" sono sempre pi\u00f9 numerose e non risparmiano nemmeno Paperinik, ormai divenuto un vero e proprio \"simbolo\" cittadino dell'eroe che il maldestro Paperino si ritrova a impersonare, diventando parodia del genere supereroistico tanto in voga in quegli anni e persino un po' parodia dello stesso Paperinik degli esordi; alla comicit\u00e0 graffiante e intrisa di satira di Guido Martina si sostituisce quella pi\u00f9 bonaria di autori come Giorgio Pezzin e Bruno Concina, che dissacrano umoristicamente il modello del paladino della giustizia mettendo Paperinik alle prese con le assurde manie della societ\u00e0 paperopolese che impediscono spesso all'eroe di svolgere il proprio \"mestiere\": vanno ricordate \"Paperinik e la rivolta dei mariti\" del 1978, scritta da Pezzin e disegnata da Massimo De Vita, ma anche \"Paperinik e la marcialonga furtiva\" (1976), \"Paperino e... il rivale Paperinik\" (1986), \"Paperinik e il festival di Sanromolo\" (1988) \"Paperinik e la mania collezionistica\" (1988), \"Paperinik e la disfida analcolica\" (1987) e \"Paperinik e la lotta dietetica\" (1989) scritte da Pezzin. In questo periodo si arriver\u00e0 persino a calare Paperinik in parodie di Indiana Jones, lanciandolo in avventurose cacce al tesoro ai quattro angoli del mondo.\nMassimo De Vita \u00e8 il principale disegnatore che si occupa di Paperinik in questo periodo, e tender\u00e0 comunque a ridare spessore al personaggio ispirandosi, sul finire degli anni '80, a Batman: pur sempre coinvolto in disavventure comiche, Paperinik \u00e8 ora dotato di una sorta di \"bat-segnale\" luminoso nel cielo, e non si scontra pi\u00f9 solo con gli onnipresenti Bassotti ma conosce nuovi avversari criminali fortemente caricaturali come Inquinator, in \"Paperinik contro Inquinator\" (1991) e Spectrus nell'ottavo capitolo della saga \"Alla ricerca della pietra zodiacale\" (1990), su testi di Sarda.\nGli anni novanta: Paperinik supereroe.\nAll'inizio degli anni novanta, la neonata Accademia Disney italiana sta vivendo un particolare periodo di crescita; in questi anni nascono numerose nuove testate oltre al classico settimanale, e nel 1993 anche Paperinik, rimasto comunque nell'immaginario dei lettori come l'eroe mascherato Disney per eccellenza, pu\u00f2 vantare il proprio albo, inizialmente chiamato Paperinik e altri supereroi, un mensile che ristampa le sue vecchie avventure ma ne pubblica anche di nuove; in queste nuove storie, pur rimanendo legati al genere umoristico, si proporranno sfide via via pi\u00f9 complesse per l'eroe mascherato, e in particolare si tender\u00e0 ad approfondirne il carattere senza trascurare una tendenza all'introspezione psicologica, come nelle storie scritte da Lucio Leoni a cavallo del nuovo millennio. Contemporaneamente le apparizioni di Paperinik sul settimanale \"Topolino\" si diradano, e a met\u00e0 decennio si prova per la prima volta a recuperare il personaggio facendolo tornare alle origini con le storie \"Paperinik e l'ultima impresa\" (1995) e \"Paperinik e il ritorno a Villa Rosa\" (1996), guardacaso disegnata proprio dall'artista che aveva creato il personaggio, Giovan Battista Carpi.\nMa la nuova generazione di autori decide di sfruttare fino in fondo le potenzialit\u00e0 inespresse del personaggio, lanciando l'uscita di un'ulteriore testata a lui dedicata nel 1996, con albi mensili dal formato pi\u00f9 grande sul modello dei \"comic-book\" americani dei supereroi: si tratta di PK - Paperinik New Adventures, ma \u00e8 solo la prima delle testate che comporranno la saga generalmente conosciuta come PK, una serie che rivisita totalmente Paperinik ponendolo di fronte a minacce intergalattiche, affiancandolo con nuovi potenti alleati e dotandolo di un armamentario molto pi\u00f9 sofisticato, che beneficia di tecnologie ultra-moderne; Paperinik diventa a tutti gli effetti un supereroe, mentre prima a ben vedere non lo era mai stato, in quanto privo di armi superpotenti ma dotato solo di gadget. Il desiderio di sperimentare dei tratti da supereroe in Paperino si era visto proprio durante il \"periodo umoristico\" di Paperinik, e gi\u00e0 nella storia del 1981 \"Paperino aspirante supereroe\" di Carlo Chendi e del disegnatore Giorgio Cavazzano, Paperino provava a intraprendere una carriera del genere, indossando il manto di alcuni dei pi\u00f9 famosi supereroi del fumetto statunitense. Paperinik aveva poi conosciuto un periodo da supereroe nelle storie brasiliane, che per\u00f2 erano caratterizzate da comicit\u00e0 demenziale. Per quanto riguarda l'Italia, sulle pagine del mensile \"Paperinik\", nel corso degli anni novanta, le avventure inedite concedevano campo libero agli autori italiani per calcare la mano sugli aspetti supereroistici del personaggio, in particolare di fronte a quei pochi criminali pi\u00f9 elaborati e difficili da combattere come Inquinator che erano stati introdotti su Topolino, andando a sostituire gli onnipresenti Bassotti.\nLe storie di PK, per\u00f2, sono qualcosa di assolutamente nuovo: destinate a un pubblico pi\u00f9 adulto di quello che compra il settimanale, sono caratterizzate da trame complesse e ritmo variabile, e dalla trattazione di tematiche nuove e pi\u00f9 mature, quali l'amore, il sacrificio, lo scorrere del tempo, la responsabilit\u00e0, e riflessioni sul rapporto uomo-tecnologia e uomo-natura; in quest'ottica, i personaggi sono profondi, sfaccettati e spesso sottoposti ad una forte introspezione psicologica; vi sono molti antieroi, e lo stile narrativo tocca sia la fantascienza che il thriller. PK \u00e8 effettivamente un supereroe, ma resta comunque il solito Paperino, un personaggio insicuro e combinaguai che ora ha di nuovo la possibilit\u00e0 di sfoderare tutte le doti nascoste come era stato agli esordi di Paperinik, essendo chiamato a lottare contro minacce pi\u00f9 grandi di lui e a migliorare se stesso; in questo senso gli autori di PK, pur ispirandosi ai classici supereroi dei fumetti ne presero anche le distanze, creando un eroe pi\u00f9 semplice e fallibile che potesse rappresentare le ambizioni dell'uomo comune che Paperino possedeva.\nQueste storie di genere fantascientifico vedono sia ai disegni che alle sceneggiature alcuni degli artisti italiani pi\u00f9 innovativi, tra cui Alessandro Sisti, Ezio Sisto, Claudio Sciarrone, Paolo Mottura, Fabio Celoni, Francesco Guerrini, Francesco Artibani, e raccontano la storia di un Paperino che per caso si ritrova a curiosare, da Paperinik, nei meandri dell'imponente Ducklair Tower, dove scoprir\u00e0 l'esistenza dell'intelligenza artificiale \"Uno\" che lo preparer\u00e0 a combattere nuovi oscuri e potenti nemici. I filoni narrativi comprendono gli scontri con i vampiri alieni Evroniani, la PBI e i viaggi nel tempo. A PKNA seguiranno PK\u00b2 e PK - Pikappa, fino alla chiusura nel 2005.\nDal 2000 in poi.\nDal 2000 le vendite di PK calano e nel 2002 la serie andr\u00e0 incontro a un reboot, mentre la testata mensile Paperinik produce meno storie nuove; cos\u00ec, Paperinik torna pi\u00f9 spesso su Topolino, anche con il ciclo umoristico \"OK Paperinik\" di Artibani-Barbucci; in particolare, per\u00f2, autori come Marco Gervasio riprendono le fila del ritorno alle origini di Paperinik lasciate in sospeso nel 1996, affrontando la sua vicenda in maniera pi\u00f9 seria e organica per esplorare il passato di Fantomius e aprire nuovi scenari:\nNel 2008 il personaggio conosce un effimero restyling in seno alla saga \"Ultraheroes\". \nNell'ultimo decennio invece, ritorna la saga di PK stavolta su \"Topolino\" dal 2014, con il nome PK - Nuova era, che si aggancia direttamente alla continuity delle prime due serie, finch\u00e9 approda su un albo dedicato nel 2019; con il nuovo \"trasferimento\" della saga, su Topolino ricominciano le storie scritte da Marco Gervasio che riprendono ancora pi\u00f9 spiccatamente il personaggio noir degli esordi, in occasione dei 50 anni dello stesso:\nAlbi dedicati.\nLe storie del personaggio sono comparse inizialmente sul settimanale Topolino e poi su altre testate dedicate:\nAltri media.\nPaperinik ha fatto la sua prima apparizione nei cartoni animati all'interno della \"Camminata Disney\", sigla animata realizzata da Romano Scarpa nel 1982 per il programma \"Topolino show\".\nNel 2002, Ubisoft ha pubblicato il videogioco \"Chi \u00e8 PK?\", su PlayStation 2 e Nintendo GameCube. Il gioco, un platform 3D in cel-shading, permette di impersonare PK che, armato di scudo Extransformer ed aiutato da Uno, deve scongiurare un'invasione evroniana.\nPer un certo periodo, all'epoca degli albi di \"PK\u00b2\" (2001-2002), sul sito web di Disney Italia \u00e8 stato disponibile \"PK Race\", semplice videogioco gratuito realizzato in Adobe Flash: con visuale dall'alto, Pk, a bordo della Pi-kar, doveva portare a termine un percorso evitando ostacoli (tombini, macchie d'olio), raccogliendo bonus (il cappello di PK o \"il pulcino Waldo\", mascotte del \"Duckmall\"), rimanendo entro stretti limiti di tempo e punteggio e ricevendo messaggi sulla falsariga delle spiritose risposte alle lettere della redazione (\u00abComplimenti, non ti sei ancora arreso! Ti meriti una patente per il triciclo\u00bb). Altri piccoli videogiochi, ma amatoriali (non ufficiali), sono stati creati da alcuni fan.\nEdizioni estere.\nIl personaggio divenne protagonista a partire dal 1986, con il nome \"Superpato\" (cio\u00e8 \"super papero\"), di storie realizzate in Brasile di genere demenziale. Tra i suoi compagni c'\u00e8 Paperinika (\"Superpata\"). Nelle storie brasiliane, alcune delle quali tradotte in italiano e pubblicate soprattutto sui mensili quali l'Almanacco Topolino, Paperinik entra a far parte del \"Club dei supereroi\", di cui fanno parte Paperinika e altri supereroi disneyani.\nNei paesi del Nord Europa e scandinavi (Norvegia, Svezia, Finlandia), sia le storie italiane pi\u00f9 vecchie che quelle della nuova versione rivisitata PK vennero presto pubblicate; in Danimarca la Egmont ha anche prodotto alcune storie sul personaggio come \"Paperinik e gli occhiali magici\", di Susanne Staun, Flemming Andersen e Jos\u00e9 Colomer Fonts. In Germania, dove \u00e8 noto come \"Phantomias\", ha ricevuto sia una serie personale, con l'edizione in lingua tedesca di \"PKNA\" (le avventure di PK), sia la stampa, su varie testate Disney, delle storie classiche italiane e brasiliane.\nIn Francia \u00e8 noto come \"Fantomiald\" e ne sono state prodotte storie dagli anni ottanta come \"Fantomiald contre les \u00e9l\u00e9ments\" (\"Paperinik e l'idolo del volo\", 1987), di Patrick Galliano e Maximino Tortajada del \"Comicup Studio\" sul n. 1790 di \"Le Journal de Mickey\".\nIn Spagna \u00e8 noto come \"Patomas\" e, oltre a pubblicare le storie di produzione italiana, ne sono state prodotte di originali nelle quali il personaggio \u00e8 stato caratterizzato come una sorta di \"Robin Hood\". Le storie di produzione italiana sono state pubblicate anche in Grecia, Paesi Bassi, Indonesia, Polonia, Islanda.\nNel 2000 venne finalmente edita negli USA la serie \"Disney Adventures\" per pubblicare direttamente storie tratte dalla serie italiana PKNA e dove il personaggio venne rinominato Duck Avenger. Nel 2015 e 2016 vennero proposte anche le storie iniziali degli anni settanta pubblicate negli USA negli albi \"Donald Duck\" editi dalla IDW. A queste segu\u00ec una serie dedicata alla versione fantascientifica del personaggio.\nCome per tutti i personaggi Disney, anche Paperinik ha, nei diversi paesi del mondo, altri nomi:"}
{"id": "1400209", "revid": "287204", "url": "https://it.wikipedia.org/wiki?curid=1400209", "title": "Confesercenti", "text": "La Confesercenti \u00e8 un'associazione di categoria che rappresenta le imprese italiane del commercio, del turismo e dei servizi, dell'artigianato e della piccola industria.\nConfesercenti rappresenta 350.000 imprese italiane, per una occupazione di circa 1 milione di addetti. \u00c8 articolata in 70 federazioni professionali, 20 sedi regionali, 120 sedi provinciali ed oltre 1000 fra sedi locali e sportelli. \n\u00c8 firmataria, per parte datoriale, di diversi contratti collettivi nazionali, fra i quali quello del comparto Terziario, Distribuzione e Servizi e del comparto Turismo.\nCon oltre 5.000 dipendenti, accanto alla tutela sindacale delle imprese associate, Confesercenti \u00e8 specializzata nell'erogazione di servizi a vantaggio delle imprese associate, tra i quali: agevolazione nell'accesso al credito bancario, assistenza fiscale e tributaria, formazione professionale e permanente, gestione di fondi professionali, assistenza sanitaria, previdenza integrativa, accesso ai sussidi pubblici per gli investimenti, convenzioni agevolate, ecc. \n\u00c8 componente dell'Ueapme, organizzazione internazionale che rappresenta gli interessi delle piccole e medie imprese (PMI) e dell'artigianato dell'Unione europea.\nStoria.\n\u00c8 stata fondata a Roma nel 1971 con la fusione di quattro associazioni settoriali di categoria: distributori di carburanti (FAIB), commercio ambulante (ANVAD), agenti di commercio (FIARC) e commercio in sede fissa (UNCIC), che decisero di dare vita ad una nuova confederazione del terziario (era gi\u00e0 dal 1946 esistente a livello nazionale Confcommercio) come strumento in grado di tutelare e rappresentare le piccole e medie imprese del commercio. Confcommercio infatti, rappresentava tutto il comparto, dalle imprese individuali alle grandi imprese del terziario. \nNell'ambito di Confesercenti si sviluppa l'esperienza di Conad. Nei primi anni settanta ha organizzato conferenze economiche dirette alla valorizzazione del ruolo delle piccole e medie imprese (PMI) del settore con la finalit\u00e0 di coinvolgerle nei processi economici fondamentali del Paese, affermando, contemporaneamente il principio secondo il quale la grande distribuzione non era l'unico soggetto in grado di competere nel mercato. Fra quelle degli anni '70 e '80, diverse ebbero per titolo \u201cDalla bottega all'impresa\u201d e \u201cNavigare il futuro\u201d.\nNegli anni novanta l'associazione ha sostenuto politiche volte al mantenimento degli equilibri tra piccola, media e grande distribuzione commerciale e, schierandosi contro la liberalizzazione assoluta del mercato, favorendo politiche volte alla programmazione.\nIl confronto con il Governo si \u00e8 acuito nella fase di elaborazione ed emanazione del cosiddetto \"decreto Bersani\" (1999), disciplina che ha previsto la liberalizzazione delle autorizzazioni amministrative per i negozi commerciali di piccole dimensioni, ottenendo comunque la limitazione delle aperture delle strutture di grandi dimensioni.\nDalla fine degli anni '90 ad oggi l'associazione ha partecipato alla contrattazione collettiva con i sindacati dei lavoratori ed alla ricerca di strumenti volti a garantire alle PMI prospettive di innovazione e sviluppo in un mercato sempre pi\u00f9 globalizzato. \nDal 30 ottobre 2006 insieme con Casartigiani, Confartigianato, Confcommercio e CNA, con il cosiddetto Patto del Capranica, costituisce il nucleo di organizzazioni che sfocer\u00e0 nella costituzione di R.ETE. Imprese Italia, nata ufficialmente il 10 maggio 2010.\nDal 1994 al 2015 la Confesercenti \u00e8 stata presieduta da Marco Venturi, il quale nell'aprile 2015 ha lasciato il posto a Massimo Vivoli, fino a quel momento vicepresidente vicario nonch\u00e9 presidente di Confesercenti Toscana e del consorzio fidi Italia Comfidi. Il 19 giugno 2017 viene eletta Presidente Nazionale dell'associazione l'imprenditrice Patrizia De Luise."}
{"id": "1400214", "revid": "599013", "url": "https://it.wikipedia.org/wiki?curid=1400214", "title": "Rub\u00e9n Gracia", "text": "Carriera.\nCresciuto calcisticamente nella squadra della citt\u00e0 natale, dopo una breve parentesi in prestito nel Utebo FC fa ritorno al per accasarsi in seconda squadra.\nFece il proprio debutto con la prima squadra nella stagione 2001-02 della Liga giocando trenta minuti contro il Barcellona.\nCon il vinse una Coppa del Re e una Supercoppa di Spagna.\nIl Villarreal si assicura le sue prestazioni nella finestra di mercato estivo del 2006.\nNonostante alcune mancate convocazioni da parte dell'allenatore Manuel Pellegrini la sua avventura nella squadra valenciana procede bene.\nNel 2011 \u00e8 stato protagonista del controverso episodio del lancio della bottiglietta all'allenatore del , Jos\u00e9 Mourinho, con conseguente espulsione del calciatore spagnolo in una partita terminata 4-2 per i \"blancos\".\nIl 7 gennaio 2015 passa all' con la formula del prestito. A fine stagione fa ritorno al Villarreal, ma il 23 luglio rescinde il suo contratto con il \"Sottomarino Giallo\".\nIl 24 luglio 2015 viene ingaggiato dal Deportivo la Coru\u00f1a.\nStatistiche.\nPresenze e reti nei club.\n\"Statistiche aggiornate all'11 aprile 2015.\""}
{"id": "1400229", "revid": "150109", "url": "https://it.wikipedia.org/wiki?curid=1400229", "title": "Cotilosauro", "text": ""}
{"id": "1400231", "revid": "287204", "url": "https://it.wikipedia.org/wiki?curid=1400231", "title": "Kaffaljidhma", "text": "Kaffaljidhma (Gamma Ceti, \u03b3 Cet) \u00e8 un sistema stellare nella costellazione della Balena. Di magnitudine apparente +3,47, dista circa 82 anni luce dal sistema solare.\nKaffaljidhma deriva dall'arabo \u0627\u0644\u0643\u0641 \u0627\u0644\u062c\u0630\u0645\u0627\u0621 Al Kaff al Jidhmah, che significa \"parte di una mano\".\nOsservazione.\nSi tratta di una stella situata nell'emisfero celeste boreale, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nelle aree pi\u00f9 interne del continente antartico. Nell'emisfero nord invece appare circumpolare solo molto oltre il circolo polare artico. Essendo di magnitudine 3,5, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra settembre e febbraio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche del sistema.\nGamma Ceti \u00e8 una stella tripla; le due componenti principali sono separate visualmente da 2,8 secondi d'arco, e risolvibili anche con un piccolo telescopio.\nGamma Ceti A \u00e8 una stella bianca di sequenza principale venti volte pi\u00f9 luminosa del Sole e oltre 2 volte pi\u00f9 massiccia, mentre la compagna, di classe F3, \u00e8 poco pi\u00f9 massiccia del Sole e poco pi\u00f9 luminosa (1,6 L\u2299). Le due stelle sono separate da almeno 70 UA, e ruotano attorno al comune centro di massa in un periodo di 320 anni.\nUna terza stella, una nana arancione di classe K5 e con una massa 0,6 volte quella solare, si trova a 14 minuti d'arco dalla coppia principale, e pare condividerne il moto. Se veramente legata a loro, questa terza componente dista almeno 21.000 UA dalla coppia principale, impiegando oltre 1,5 milioni di anni per compiere una rivoluzione.\nDa questa terza componente, la coppia principale apparirebbe formata da 2 brillanti stelle, di cui una luminosa quanto Venere visto dalla Terra, e l'altra 20 volte pi\u00f9 brillante. La nana arancione invece da A e B sarebbe vista con una magnitudine di -1,9, pi\u00f9 luminosa di Sirio visto dalla Terra."}
{"id": "1400232", "revid": "124751825", "url": "https://it.wikipedia.org/wiki?curid=1400232", "title": "Ferrovia Fidenza-Salsomaggiore Terme", "text": "La ferrovia Fidenza-Salsomaggiore Terme \u00e8 una breve linea ferroviaria italiana che collega Fidenza con Salsomaggiore Terme.\nInteressata da un significativo movimento di viaggiatori, ha beneficiato negli anni di progressivi miglioramenti nei servizi e negli impianti.\nStoria.\nUn progetto di sostituzione della tranvia interurbana che collegava le due localit\u00e0 emiliane ed era esercita dalla societ\u00e0 Autoguidovie Italiane (AGI) fu redatto nel 1928 ad opera dell'Ufficio costruzioni ferroviarie, in collaborazione con l'amministrazione del comune.\nLa linea ferroviaria fu aperta all'esercizio il 21 aprile 1937 dalle Ferrovie dello Stato con la contemporanea soppressione della parallela tranvia; tale nuova infrastruttura si inquadrava in un pi\u00f9 ampio progetto di rilancio della zona, che mirava alla valorizzazione delle terme di Salsomaggiore e che dieci anni prima aveva comportato, tra l'altro, il ritorno all'antico toponimo di Fidenza, di origini latine, in luogo di quello medievale di \"Borgo San Donnino,\" che connotava anche il vecchio impianto tranviario.\nIl 14 novembre 1938 fu inaugurato l'esercizio a trazione elettrica in corrente continua a 3000 volt.\nLa gestione dell'infrastruttura e degli impianti ferroviari \u00e8 affidata, dal 2000, a RFI SpA, societ\u00e0 del gruppo Ferrovie dello Stato, che qualifica la linea come complementare.\nIl 12 aprile 2009 venne aperta all'esercizio commerciale la fermata intermedia di Vaio-Ospedale, attivata ufficialmente il 14 dicembre 2008.\nNei mesi di gennaio e febbraio 2015 la linea venne chiusa al traffico per l'esecuzione di importanti lavori di rinnovamento, che hanno visto la sostituzione di armamento e massicciata su tutto il percorso e l'innalzamento dei marciapiedi del binario 1 della stazione di Salsomaggiore Terme e dei binari 1 e 1 ovest di quella di Fidenza.\nCaratteristiche.\nLa linea, lunga 9 chilometri, \u00e8 interamente a binario unico ed elettrificata a 3 000 V CC e presenta un percorso in ascesa costante del 13 per mille.\nNel 1982 fu attivato sulla linea il regime di esercizio a Dirigenza locale, con conseguente trasformazione della fermata di Salsomaggiore Terme in stazione presenziata da Dirigente Movimento, mantenendo l'abilitazione al servizio merci in piccole quantit\u00e0.\nNegli anni successivi la situazione \u00e8 ulteriormente mutata, con la totale eliminazione dei servizi merci; attualmente la linea vede un esercizio a spola tra le stazioni di Fidenza e Salsomaggiore, con circolazione regolata dal Dirigente Movimento della stazione di Fidenza: di conseguenza sulla linea pu\u00f2 transitare un solo treno per volta ed \u00e8 sempre lo stesso convoglio a svolgere tutte le corse, viaggiando alternativamente in entrambe le direzioni.\nLa fermata intermedia di Vaio-Ospedale \u00e8 impresenziata e adibita al servizio pubblico; la stessa \u00e8 conseguentemente sprovvista di segnali fissi e i marciapiedi sono dotati di tabella di orientamento per indicare la fine del marciapiede stesso.\nPercorso.\nIl bivio di partenza di questa linea \u00e8 posto subito dopo la stazione di Fidenza, sulla linea Milano-Bologna, in direzione Milano.\nLasciata la citt\u00e0, la linea risale con andamento sud est verso la cosiddetta spianata di Vaio, servita dalla citata fermata di Vaio-Ospedale, costeggiando il parco fluviale regionale dello Stirone.\nLa stazione capolinea di Salsomaggiore Terme, raggiunta dopo una percorrenza di 7 minuti senza la fermata intermedia di Vaio-Ospedale e di 9 minuti con la fermata, presenta un fabbricato viaggiatori monumentale, disposto di testa rispetto al piano dei binari. Quest'ultimo \u00e8 oggi costituito dalla sola asta di regresso necessaria all'esercizio a spola, tuttavia erano in passato presenti altri 3 binari ed un tronchino, a testimonianza dei passati modelli di esercizio e del traffico merci ormai cessato.\nTraffico.\nIl servizio passeggeri \u00e8 svolto da treni regionali sulla relazione Fidenza \u2013 Salsomaggiore Terme operati da Trenitalia Tper nell'ambito del contratto di servizio con la regione Emilia-Romagna. In passato la linea \u00e8 stata utilizzata per collegamenti diretti tra Salsomaggiore e Reggio Emilia, Milano e Brescia.\nL'orario \u00e8 cadenzato con treni ogni mezz'ora nei giorni feriali e ogni ora in quelli festivi, che fermano a Vaio-Ospedale a corse alterne. Sono presenti inoltre tre coppie di corse dirette Salsomaggiore Terme \u2013 Parma, una al mattino, una al pomeriggio e una alla sera.\nNon \u00e8 presente alcun traffico merci.\nMateriale rotabile.\nConsiderate le caratteristiche orografiche della linea e la vocazione passeggeri il servizio \u00e8 fin dall'origine stato effettuato con materiale leggero.\nFra le prime elettromotrici impiegate figurano le ALe 790/880, in seguito rimpiazzate da ALe 582; l'introduzione dell'orario cadenzato e dell'esercizio a spola port\u00f2 all'utilizzo pressoch\u00e9 uniforme di convogli ALe+Le 803, sostituiti dal 20 giugno 2005 da convogli Minuetto elettrico di Trenitalia. Dal 2011 tali treni hanno iniziato a scomparire dalla linea, in favore delle meno moderne ALe 642, che a partire dal 6 marzo 2020 sono state prima affiancate e poi sostituite dai nuovi elettrotreni ETR 103 \"Pop\"."}
{"id": "1400233", "revid": "209345", "url": "https://it.wikipedia.org/wiki?curid=1400233", "title": "Gamma Ceti", "text": ""}
{"id": "1400234", "revid": "104458", "url": "https://it.wikipedia.org/wiki?curid=1400234", "title": "Spedizione in Sicilia", "text": ""}
{"id": "1400236", "revid": "178779", "url": "https://it.wikipedia.org/wiki?curid=1400236", "title": "Franco di Lucerna", "text": "Il Frank \u00e8 stata la valuta del canton Lucerna tra 1798 ed il 1850. Era suddiviso in 10 \"Batzen\", ognuno di 10 \"Rappen\" o 20 \"Angster\".\nStoria.\nIl Frank era la valuta della Repubblica Elvetica dal 1798. La Repubblica Elvetica cess\u00f2 di emettere monete nel 1803. Lucerna ha coniato monete tra il 1803 ed il 1846. Nel 1850, fu introdotto il franco svizzero con un cambio di 1\u00bd CHF per = 1 Frank di Lucerna.\nMonete.\nSono state emesse monete di rame da 1 Angster coniate negli anni 1804, 1813, 1823, 1832, 1834, 1839 e 1843, ed 1 \"Rappen\", coniate negli anni 1804, 1831, 1834, 1839, 1843 e 1846.\nLe monete di biglione furono da \u00bd (1813) ed 1 \"Batzen\" (tutti gli anni dal 1803 al 1813, escluso il 1812). \nSono state coniate monete d'argento con i valori di 2\u00bd (1815), 5 (1806, 1810, 1814, 1815, 1816), 10 (1811, 1812) \"Batzen\" e da 4 \"Franken\" (o \"Neutaler\") (1813, 1814, 1816, 1817). \n\"Lucerna\" ha coniato anche monete d'oro da 10 (1804) e 20 \"Franken\" (1807)."}
{"id": "1400241", "revid": "93556", "url": "https://it.wikipedia.org/wiki?curid=1400241", "title": "Geosaurus", "text": "Il geosauro (gen. Geosaurus) \u00e8 un arcosauro fossile, imparentato con i coccodrilli, vissuto nel Giurassico superiore (circa 150 milioni di anni fa). I suoi resti si rinvengono in Europa (principalmente in Germania e Francia), in Messico e in Argentina. Anche se il suo nome significa \"lucertola della terra\", era una creatura marina.\nIl coccodrillo - pesce.\nDotato di zampe trasformate in pinne, il geosauro era perfettamente adattato alla vita acquatica. Il corpo allungato e sottile, cos\u00ec come il rostro armato di numerosi denti acuminati, fanno supporre che questo animale fosse molto agile e potesse arpionare i veloci pesci che costituivano le sue prede. \nLe zampe, molto corte, erano simili a pagaie: il paio anteriore era ridotto a poco pi\u00f9 di moncherini, mentre quello posteriore era di dimensioni doppie.\nUna caratteristica del geosauro era la presenza di una pinna caudale fortemente arcuata (ancor pi\u00f9 che nell'affine \"Metriorhynchus\"), molto simile a quella del tonno: in realt\u00e0, la pinna era formata da due lembi carnosi sostenuti dalle vertebre caudali, che facevano inarcare notevolmente verso il basso la colonna vertebrale nel suo tratto finale. \nAlcuni splendidi fossili di questo animale, rinvenuti in Germania, mostrano i contorni del corpo dell'animale, sotto forma di una sottile pellicola carboniosa scura, in cui si possono ammirare anche piccoli dettagli come le pieghe cutanee di zampe e pinne."}
{"id": "1400244", "revid": "150109", "url": "https://it.wikipedia.org/wiki?curid=1400244", "title": "Fabrosaurus", "text": ""}
{"id": "1400268", "revid": "767487", "url": "https://it.wikipedia.org/wiki?curid=1400268", "title": "Franz von Mercy", "text": "Biografia.\nNacque a Longwy, nella Francia settentrionale al confine con il Belgio, da una famiglia lorenese, tra il 1590 ed il 1598. Dal 1606 al 1630 fu al servizio dell'esercito imperiale, e alla fine di questo periodo era stato promosso agli alti gradi; nel 1631 si distinse durante la battaglia di Breitenfeld e fu in seguito posto al comando di un reggimento di fanteria in Renania. Qui difese con grande coraggio la fortezza di Rheinfelden dall'assedio svedese, arrendendosi soltanto dopo cinque mesi; nominato ufficiale generale di cavalleria (\"General-Feldwachtmeister\"), prese parte ad ulteriori campagne lungo i fiumi Reno e Doubs tra il 1635 ed il 1637.\nNel settembre del 1638 fu nominato supervisore generale degli armamenti nell'esercito bavarese, all'epoca il secondo per dimensioni operante nell'Impero; nelle campagne seguenti oper\u00f2 al comando dei bavaresi, e occasionalmente ebbe ai suoi ordini forze congiunte bavaresi ed imperiali. All'epoca von Mercy era considerato uno dei pi\u00f9 importanti e capaci comandanti militari d'Europa; questo giudizio fu comprovato dalla grande vittoria da lui riportata sui francesi del maresciallo Josias Rantzau nella battaglia di Tuttlingen del 24 novembre 1643, in cui cattur\u00f2 il comandante nemico e circa 7.000 prigionieri, e in seguito alla quale fu nominato feldmaresciallo.\nL'anno seguente von Mercy combatt\u00e9 contro le forze francesi di Luigi II di Borbone (il \"Gran Cond\u00e9\") e del visconte di Turenne; attaccato dagli avversari nella battaglia di Friburgo dell'agosto 1644, durata tre giorni, fu costretto a ritirarsi, ma solo dopo avere inflitto agli avversari perdite superiori alle proprie. L'anno seguente vendic\u00f2 la sconfitta con un attacco a sorpresa contro le forze disperse di Turenne, nella battaglia di Mergentheim, riuscendo ad annientare la fanteria avversaria e a costringendo Turenne ad una precipitosa fuga.\nIl 3 agosto dello stesso anno fu nuovamente assalito frontalmente dalle forze francesi nella seconda battaglia di N\u00f6rdlingen, e alla fine dello scontro fu mortalmente ferito da un colpo di moschetto; la battaglia si risolse con una costosissima e limitata vittoria francese. Nel punto in cui cadde, Cond\u00e9 eresse un memoriale, con l'iscrizione \"Sta viator, heroem calcas\"."}
{"id": "1400273", "revid": "115512735", "url": "https://it.wikipedia.org/wiki?curid=1400273", "title": "Vijay Mallya", "text": "Biografia.\nFiglio di Vittal Mallya, ha ereditato nel 1983 il gruppo fondato dal padre, United Breweries Group, produttore tra l'altro della birra Kingfisher, con interessi che vanno dall'industria chimica a quella farmaceutica.\nSecondo la rivista Forbes \u00e8 la 664\u00aa persona pi\u00f9 ricca del mondo, con un patrimonio personale circa 1,5 miliardi di dollari.\nNel 2005 ha fondato la Kingfisher Airlines, la prima compagnia aerea indiana ad avere ordinato un Airbus A380, anche se alla fine il progetto \u00e8 andato in fumo, poich\u00e9 la compagnia \u00e8 fallita sospendendo tutte le operazioni di volo il 20 ottobre 2012. Mallya \u00e8 anche proprietario della linea low cost Kingfisher Red, ex Air Deccan.\nPossiede inoltre la squadra di calcio East Bengal Football Club di Calcutta e alla fine del 2007 ha comprato il team di Formula 1 Force India (gi\u00e0 Spyker F1), poi ceduto nel 2018. Si \u00e8 anche occupato dell'organizzazione del primo Gran Premio di Formula 1 in India. Il progetto del circuito \u00e8 stato affidato, come consuetudine in F1, all'architetto tedesco Hermann Tilke.\n\u00c8 anche proprietario della squadra dei Royal Challengers Bangalore, squadra di cricket Twenty20 che milita nella Indian Premier League.\nNel maggio del 2007 ha acquistato l'azienda di whisky Whyte &amp; Mackay.\nNel marzo 2016 la magistratura indiana ha emesso un mandato con ordine di arresto per riciclaggio di denaro.\nFa parte anche del Parlamento indiano, dove \u00e8 stato eletto nelle file del Partito Popolare.\nSposato, tre figli, vive per la maggior parte del tempo a Sausalito (California).\nPossiede uno degli yacht privati pi\u00f9 grandi del mondo, l'Indian Empress, lungo 97 metri, acquistato dalla famiglia reale del Qatar."}
{"id": "1400275", "revid": "146644", "url": "https://it.wikipedia.org/wiki?curid=1400275", "title": "Tasso di immigrazione", "text": ""}
{"id": "1400278", "revid": "1873140", "url": "https://it.wikipedia.org/wiki?curid=1400278", "title": "XVIII Dicembre", "text": "La stazione di XVIII Dicembre \u00e8 una stazione della linea 1 della metropolitana di Torino. Sotterranea, \u00e8 posta in piazza XVIII Dicembre.\nStoria.\nLa stazione venne attivata il 4 febbraio 2006, come capolinea della prima tratta della metropolitana torinese.\nRimase capolinea fino al 5 ottobre 2007, quando venne attivato il prolungamento per Porta Nuova.\nStrutture e impianti.\nLa stazione sorge in prossimit\u00e0 della vecchia stazione Porta Susa e fungeva da interscambio con la linea ferroviaria fino all'apertura dell'attuale stazione ferroviaria di Torino Porta Susa dove i servizi ferroviari sono ora stati spostati.\nAll'interno della fermata XVIII Dicembre, il cui nome, ripreso dalla piazza sovrastante, si riferisce alla data del massacro fascista, del 18 dicembre 1922, di cui la vetrofania di Ugo Nespolo, presente in tutte le stazioni della linea 1 della Metropolitana di Torino, ricorda l'efferato episodio.\nServizi.\nLa stazione dispone di:"}
{"id": "1400305", "revid": "111319", "url": "https://it.wikipedia.org/wiki?curid=1400305", "title": "David Palmer (squash)", "text": "\u00c8 uno dei giocatori di maggior successo della sua generazione, dopo aver vinto il \"World Open\" nel 2002 e nel 2006; Il \"British Open\" nel 2001, 2003 e 2004 e la \"Super Series Finals\" nel 2002, ha raggiunto il primo posto nel mondo per la prima volta nel settembre 2001. Quattro anni dopo la sua precedente stagione come numero uno mondiale, Palmer ha nuovamente raggiunto la vetta delle classifiche mondiali, che ha mantenuto per un mese, nel febbraio 2006.\nAl di l\u00e0 della sua tecnica di gioco, Palmer \u00e8 anche conosciuto per la sua tendenza a perdere la pazienza durante le partite. \u00c8 stato presidente della \"Professional Squash Association\" (\"PSA\"), ma non \u00e8 stato rieletto nel 2002, almeno in parte a causa del suo comportamento in campo. Infatti, nei campionati del mondo a Chennai, India, Palmer \u00e8 stato espulso dagli eventi gestiti dalla \"World Squash Federation\" (\"WSF\") per 13 mesi, perch\u00e9 riconosciuto colpevole di aver offeso verbalmente l'arbitro, abusando delle attrezzature di gioco. Malgrado la pena molto severa, la squalifica non ha escluso Palmer dai campi di gara, perch\u00e9 \u00e8 la PSA che organizza la maggior parte degli eventi a cui David partecipa, mentre la WSF gestisce solo alcuni grandi eventi.\nAl \"Giochi del Commonwealth\" del 2006, Palmer ha vinto la medaglia d'argento dopo aver perso in finale contro Peter Nicol. Ha anche vinto medaglie di bronzo nel doppio maschile e doppio misto."}
{"id": "1400311", "revid": "424268", "url": "https://it.wikipedia.org/wiki?curid=1400311", "title": "Nazionale di rugby andorrese", "text": ""}
{"id": "1400312", "revid": "1873140", "url": "https://it.wikipedia.org/wiki?curid=1400312", "title": "Principi d'Acaja (metropolitana di Torino)", "text": "Principi d'Acaja \u00e8 una fermata della metropolitana di Torino, sita in corso Francia presso via Principi d'Acaja e Casa Fenoglio-La Fleur.\nLa fermata \u00e8 stata resa operativa il 4 febbraio 2006 a tempo della sua release, data dell'inaugurazione della linea 1 metropolitana, e allora rappresentava il secondo scalo dalla stazione capolinea di XVIII Dicembre.\nAll'interno sono presenti le vetrofanie di Nespolo raffiguranti i simboli e i blasoni della casata di Savoia-Acaia, padrona della Signoria omonima e di Torino dal 1301 (data dell'insignazione di Filippo I di Savoia-Acaia) al 1418 (data della morte di Ludovico di Savoia-Acaia)."}
{"id": "1400316", "revid": "125233792", "url": "https://it.wikipedia.org/wiki?curid=1400316", "title": "Aurora Cancian", "text": "Biografia.\nHa doppiato importanti attrici, come Brenda Blethyn, Dianne Wiest, Julie Walters e Mary Steenburgen, ma anche Ginger Rogers in alcuni ridoppiaggi. Inoltre ha prestato la voce in film della Disney \"Red e Toby - Nemiciamici\" e \"Hercules\". Altri doppiaggi sono stati \"C'era una volta... Pollon\" (ruolo di Atena), il cortometraggio animato ceco \"Le fiabe della strega\" (voce narrante), a Brigitte Nielsen negli sceneggiati di \"Fantaghir\u00f2\". Ha inoltre doppiato vari personaggi nelle serie televisive \"Streghe\", \"Smallville\", \"Roswell\" e \"Alias\".\nCome attrice per la televisione la si ricorda fra gli interpreti dello sceneggiato \"I Buddenbrook\" del 1971, nel ruolo del sindaco nella fiction \"Carabinieri\" ed in quello dell'infermiera di \"Ho sposato un calciatore\". Ha inoltre preso parte a \"Il capitano\", alle due edizioni di \"Non lasciamoci pi\u00f9\", \"Le ragazze di San Frediano\", \"Raccontami una storia\" e \"Enrico Mattei - L'uomo che guardava al futuro\"."}
{"id": "1400318", "revid": "797136", "url": "https://it.wikipedia.org/wiki?curid=1400318", "title": "Sporting Club East Bengal", "text": "Lo Sporting Club East Bengal, (gi\u00e0 nota come East Bengal Footbal Club, Kingfisher East Bengal Footbal Club o Soccer Club East Bengal) \u00e8 una societ\u00e0 calcistica indiana di Calcutta, fondata il 1\u00ba agosto 1920.\nIl club ha vinto in tre occasioni la National Football League (nome con il quale era noto il campionato indiano di calcio tra il 1996 e il 2007): nel 2001, nel 2003 e nel 2004). Attualmente a livello nazionale milita nell'Indian Super League; mentre a quello regionale nella \"Calcutta Football League\", manifestazione riservata alle formazioni della metropoli, in cui ha trionfato 31 volte. Inoltre \u00e8 l'unica societ\u00e0 indiana ad aver vinto l'ASEAN Club Championship nel 2003.\nLa squadra disputa le partite casalinghe allo stadio \"East Bengal Ground\" di Calcutta. Tuttavia, vista la limitata capienza dell'impianto, le partite interne che richiamano molto pubblico vengono giocate nello stadio Yuva Bharati Krirangan, che pu\u00f2 ospitare fino a 120,000 spettatori.\nStoria.\nFondazione.\nIl 28 luglio 1920, alla vigilia di una partita tra Jorabagan Club e , l'allora allenatore del Jorabagan Club decise di mettere fuori rosa il difensore Sailesh Bose, uno dei migliori del club. Subito dopo la decisione dell'allenatore, il vicepresidente del club Suresh Chandra Chaudhuri, chiese invano che Bose fosse incluso nella formazione; e successivamente a seguito della risposta negativa da parte del club decise di dimettersi.\nPochi giorni dopo, il 1\u00ba agosto 1920, Chaudhuri assieme a Raja Manmatha Nath Chaudhuri, Ramesh Chandra Sen e Aurobinda Ghosh, formarono il proprio club che prese il nome di \"East Bengal Club\" per via delle loro origini.\nDopo la creazione del club, Sarada Ranjan Roy venne nominato primo presidente, mentre Suresh Chandra Chowdhury e Tarit Bhusan primi segretari.\nAnni '20 - Anni '30.\nNello stesso mese della loro formazione, il club ha partecipato al torneo inaugurale dell'Hercules Cup, un torneo riservato solo a sette squadre. L'11 agosto 1920, il club gioc\u00f2 la prima partita sia nel torneo che nella sua storia contro il Metropolitan College, vincendo per 4-0. L'East Bengal alla fine vinse il torneo, ripetendosi l'anno seguente con la vittoria del Khagendra Shield. \nPoco dopo la vittoria del suo secondo trofeo, il club decise di affiliarsi all'Indian Football Association, e consecutivamente alla seconda serie del campionato nazionale.\nL'8 agosto 1921, nel corso della semifinale di Cooch Behar Cup conclusasi con un pareggio a reti bianche, il clu disput\u00f2 il primo derby non ufficiale contro il .\nNel 1924, il club vinse l'IFA Second Division e ottenne la promozione diretta in IFA First Division. Tuttavia, a seguito della promozione sorsero delle polemiche sul metodo di promozioni dell'IFA, che acconsentiva la promozione di club soltanto due indiani in IFA First Division a causa della dominazione britannica e della maggiore importanza data alle squadre britanniche. Durante una riunione dell'organo di governo dell'IFA, i nove club britannici, facenti parti della First Division approvarono l'abolizione dell'oppressiva regola indiana del limite dei club.\nNel 1925, l'East Bengal fece il suo debutto in IFA First Division e Mona Dutta divenne il primo marcatore del club, in massima serie. Nello stesso anno il 28 maggio 1925, venne giocato il primo Derby di Calcutta, in maniera ufficiale.\nAnni '40-Anni '70.\nCon l'inizio degli anni '40, il club che fino ad allora aveva vinto soltanto due trofei, cominci\u00f2 ad imporsi sul campo nazionale conquistando: la prima IFA First Division nel 1942, seguita dall'IFA Shield nel 1943. Nel 1945 il club centro il primo double della sua storia vincendo l'IFA Shield e la Calcutta Football League.\nNel 1948, il club divenne il primo a vincere contro un club straniero in patria, mentre nel 1949 conquista il primo triplete nella sua storia, conquistando la Calcutta Football League, l'IFA Shield e la Rovers Cup, diventando il primo club indiano a raggiungere tale traguardo.\nDal 1949 al 1953, il club vide una grande ascesa nel mondo del Calcio, grazie al gruppo di giocatori composto da PBA Saleh, Ahmed Khan, P. Venkatesh, Appa Rao e KP Dhanaraj che formavano il famoso \"gruppo\" dei Pancha Pandava, e grazie al quale il club conquist\u00f2 tra IFA Shield consecuitivi (1949, 1950, 1951), un DCM Trophy (1950) e una Coppa Durand (1951), guadagnandosi nel frattempo il titolo di migliore squadra d'Asia, secondo l'almanacco della Football Association. Dopo la dissoluzione del Pancha Pandava nel 1953, il club continu\u00f2 a vincere conquistando tra gli anni '50 e gli anni '60, nove trofei.\nCon l'avvento degli anni '70 denominati dal club come \"Shonali Doshok\", letteralmente \"Era d'Oro\", il club vinse per sei anni consecutivi dal 1970 al 1975 la Calcutta League, l'IFA Shield nel 1970 (in finale contro il davanti a 60.000 spettatori) ed infine la seconda edizione della Federation Cup nel 1978.\nAnni '80-Anni '90.\nTra gli anni '80 e gli anni '90, il club vinse la Federation Cup nel 1980 e di nuovo nel 1985 e divent\u00f2 anche il primo club indiano a disputare l'AFC Champions League.\nDurante questo periodo il club sub\u00ec diversi cambiamenti a partire dal 1984, quando Dipak Das acquist\u00f2 il club trasformandolo prima in una societ\u00e0 per azioni privata, poi nel 1998 in una societ\u00e0 a responsabilit\u00e0 limitata, con una partecipazione di 50-50 a seguito di una collaborazione con l'United Breweries Group, ribattezzando il Club \"Kingfisher East Bengal Football Club\".\n2000-oggi.\nCon l'arrivo del XXI secolo, il club continu\u00f2 a confermarsi ad altri livelli conquistando tre campionati nazionali tra il 2000 e il 2003, quattro Federation Cup e due supercoppe indiane.\nNel 2018, dopo l'abbandono da parte di Kingfisher, il club venne acquistato dal Quess Corp che ne acquisto il 70% delle azioni ribattezzato il nome in Quess East Bengal Football Club.\nNel 2020, l'anno del centenario la Quess Corp cede il titolo del Club dopo appena un anno, cedendolo alla Shree Cement Ltd. che ne acquisisce il 76% delle azioni e ne cambia il nome in Soccer Club East Bengal.\nUn mese dopo, invece il club diventa la seconda squadra (dopo il Bengaluru) che passa ufficialmente dall'I-League all'ISL..\nStadio.\nIl Salt Lake Stadium (in bengalese \u09af\u09c1\u09ac\u09ad\u09be\u09b0\u09a4\u09c0 \u0995\u09cd\u09b0\u09c0\u09a1\u09bc\u09be\u0999\u09cd\u0997\u09a8, Yuba Bharati Krirangan) \u00e8 uno stadio polivalente in Bidhannagar, Kolkata, West Bengal. \u00c8 il pi\u00f9 grande stadio in India, e il secondo pi\u00f9 grande stadio al mondo per capacit\u00e0 tenendo infatti 120.000 posti a sedere.\nOrganico.\nRosa 2015-2016.\n (capitano)\nRosa 2014-2015.\nMP\nStaff tecnico.\nStaff aggiornato al 31 dicembre 2020."}
{"id": "1400323", "revid": "124123", "url": "https://it.wikipedia.org/wiki?curid=1400323", "title": "Josh Fisher (informatico)", "text": "Fisher si laure\u00f2 presso l'Universit\u00e0 di New York, mentre era dottorando sviluppo la trace scheduling una tecnica di ottimizzazione per compilatori che permetteva di individuare da un generico codice la presenza di molte istruzioni eseguibili in parallelo. Dopo il dottorato completato nel 1979 si trasfer\u00ec presso l'Universit\u00e0 Yale come docente e porto aventi i suoi studi sulle ottimizzazioni per l'estrazione dell'Instruction level parallelism (fu lui a coniare il termine) e propose nel 1983 lo sviluppo del progetto ELI-512, un computer con architettura VLIW in grado di processore un elevato numero di istruzioni in parallelo, il computer ovviamente si sarebbe avvantaggiato delle tecniche di ottimizzazione ideate da Fisher come la trace scheduling. Le societ\u00e0 informatiche si dimostrarono poco interessate al progetto e quindi Fisher e altri suoi colleghi abbandonarono l'universit\u00e0 e fondarono la Multiflow una societ\u00e0 nata per realizzare e commercializzare i progetti VLIW sviluppati da Fischer e colleghi. Dopo alcuni anni di successo nel 1990 la societ\u00e0 chiuse e Fisher venne assunto dalla Hewlett-Packard come sviluppatore per architetture VLIW. Nel 2003 ricevette l'ACM/IEEE Eckert-Mauchly Award. Fisher \u00e8 stato coautore del libro \"Embedded Computing: A VLIW Approach to Architectures, Compilers and Tools\", pubblicato nel 2005 da Morgan-Kaufmann/Elsevier. Nel 2006 si \u00e8 ritirato dall'attivit\u00e0."}
{"id": "1400329", "revid": "287204", "url": "https://it.wikipedia.org/wiki?curid=1400329", "title": "Lugagnano (Sona)", "text": "Lugagnano \u00e8 una frazione del comune di Sona, la pi\u00f9 popolosa, con 9 035 abitanti, un borgo dalle origini incerte.\nToponimo.\nLe origini del toponimo non sono conosciute anche a causa della sua rarit\u00e0; infatti esistono, oltre a questo paese, solamente Lugagnano Val d'Arda e Cassinetta di Lugagnano, mentre hanno toponimi simili ma etimologia differente Lughignano, Lugugnana e Lucugnano. Sono varie le ipotesi sull'origine del toponimo Lugagnano:\nStoria.\nRitrovamenti.\nAttorno a Lugagnano vi sono stati vari ritrovamenti di reperti preromani, di cui il pi\u00f9 importante presso la vicina localit\u00e0 Ca' di Capri: la famosa \"spada di Verona\", rinvenuta nel 1672 presso un sepolcreto in cui furono ritrovate anche quattro semisfere, probabilmente parti di uno scudo. La spada, secondo studi pi\u00f9 recenti, si tratta pi\u00f9 facilmente di un attizzatoio votivo, come sembra confermare l'iscrizione etrusca traducibile in \u00abdono offerto per Remie Hirafasuva e cos\u00ec per Velisane\u00bb. Secondo altri sarebbe stata rinvenuta nello stesso luogo che si svolse una battaglia tra Gaio Mario e i Cimbri nel 102 a.C., narrata da Paolo Diacono.\nNascita del borgo.\nIl nome Lugagnano compare per la prima volta nel testamento dell'arcidiacono Pacifico, redatto il 9 settembre 844, dove viene riportato il seguento testo: \"\u00absimul damus et terras nostras in Lucaniano in Campanea veronense asionense\u00bb\". Data l'aridit\u00e0 del terreno lugagnanese, per\u00f2, per lungo tempo la zona fu quasi disabitata e utilizzata per lo pi\u00f9 per il pascolo, fino a quando nel Cinquecento venne introdotto il gelso, che port\u00f2 l'attivit\u00e0 della bachicoltura. Pi\u00f9 tardi si riscontra in un documento fiscale la coltivazione a Lugagnano anche di mais, frumento, avena, miglio, grano, orzo, segala, ortaggi, e vino, anche se in bassa qualit\u00e0 e quantit\u00e0, sempre a causa della mancanza d'acqua. \nDa quel momento l'abitato cominci\u00f2 lentamente ad ingrandirsi tanto che venne concessa al borgo, il 21 gennaio 1712, la costruzione di una propria chiesa, che fu realizzata in meno di due mesi: l'8 marzo venne consacrato l'edificio, dedicato ai santi Anna e Bernardo. Nel 1797 si decise infine di creare una parrocchia separata da quella di San Massimo, alla quale la contrada era sempre stata soggetta, il vicario generale vescovile osserv\u00f2 quindi l'opportunit\u00e0 di costruire una chiesa pi\u00f9 grande, la cui progettazione fu affidata a Luigi Trezza.\nOttocento.\nDurante la prima guerra di indipendenza Lugagnano fu protagonista delle prime scaramucce tra soldati piemontesi e austriaci, che si sarebbero poco dopo scontrati nella battaglia di Santa Lucia: sul paese ripiegarono a fine aprile 1 500 soldati austriaci (che poi si diressero verso Verona), dopo che il loro tentativo di occupare la pianura a valle di Sona fu scoperto e annullato dall'attacco delle truppe piemontesi. Il 6 maggio i comandanti delle truppe sabaude decisero un'avanzata momentanea verso Verona con 30 000 uomini e 70 cannoni, e a sua volta il feldmaresciallo Josef Radetzky decise di avanzare da Verona con 16 000 uomini e 63 cannoni, mentre 11 000 soldati rimanevano all'esterno delle mura, pronti ad intervenire in caso di bisogno: Lugagnano, ormai sgomberata da qualche giorno, si trovava proprio a met\u00e0 strada. Sempre dalla piccola frazione pass\u00f2 quindi la seconda brigata sabauda, scontrandosi con l'avanguardia austriaca che dovette ripiegare a San Massimo. \nIl borgo venne nuovamente attraversato da truppe austriache provenienti da Verona a fine luglio, che si scontrarono a Sona con i piemontesi e, da l\u00ec, avanzarono fino a Custoza, dove si unirono ad altri reparti austriaci e sconfissero i sabaudi nell'omonima battaglia.\nNovecento.\nNel 1928 iniziarono i lavori di canalizzazione per portare l'irrigazione nella piana di Lugagnano, lavori conclusi in pochi mesi e che portarono alla messa a coltura dei peschi e altri alberi da frutto. Dopo le vicissitudine delle guerre mondiali, che toccarono solo marginalmente il paese, inizi\u00f2 la costruzione della nuova chiesa di Lugagnano dedicata a Sant'Anna, dato che la chiesa di Trezza era, ormai, insufficiente per capienza. Il progetto, che prevedeva un campanile mai realizzato, venne donato dall'ingegnere Demetrio Mazzi. La chiesa venne inaugurata il 1\u00ba maggio 1955 dopo un totale di 78 mesi di lavori: la chiesa, nonostante sotto il profilo artistico non sia pregevole, sotto quello umano fu un importante lavoro dell'intera comunit\u00e0. \nLa vecchia chiesa opera dell'architetto Luigi Trezza venne abbandonata e ne venne successivamente richiesta la demolizione per via di presunti problemi di staticit\u00e0 della struttura, anche se in realt\u00e0 le lesioni sulla facciata della chiesa furono allargate e annerite per giustificare l'abbattimento della chiesa: essa fu quindi demolita tra il 28 ottobre e il 6 novembre 1968.\nLa comunit\u00e0 dell'abitato, diviso amministrativamente tra ben quattro comuni (Verona, Bussolengo, Sommacampagna e Sona), negli anni settanta sent\u00ec l'esigenza, col crescere della popolazione, di vedere ridefiniti i confini in maniera che venisse inglobata in un solo Comune. La proposta di legge per la ridefinizione dei confini venne presentata in Regione il 22 gennaio 1974, quindi la Presidenza del Consiglio Regionale indisse un referendum popolare che si svolse il 20 e 21 ottobre 1974, quando vot\u00f2 a favore dell'unificazione con il Comune di Sona il 79% dei votanti.\nSociet\u00e0.\nEvoluzione demografica.\nDa quando \u00e8 diventato parte del comune di Sona, la crescita demografica del paese \u00e8 stata superiore rispetto alle altre frazioni e al capoluogo, per via della maggiore vicinanza a Verona e per la presenza di un territorio completamente pianeggiante e quindi pi\u00f9 facilmente edificabile.\nMonumenti e luoghi d'interesse.\nChiesa di Sant'Anna.\nLa chiesa parrocchiale dedicata a sant'Anna venne edificata nel secondo dopoguerra, quando a causa dell'incremento della popolazione si decise di abbandonare (e poi demolire) la precedente chiesa ottocentesca, realizzata dal noto architetto Luigi Trezza ma ritenuta troppo poco capiente. Notevole sia dal punto di vista artistico che delle dimensioni l'affresco del transetto di destra, in cui l'artista Federico Bellomi ha raffigurato un \"Giudizio Universale\". \nL'enorme affresco, promosso dal parroco don Mario Castagna, venne realizzato nell'arco di cinque anni su una superficie di circa 240 metri quadrati: nei 20 metri di altezza si possono riconoscere oltre 500 figure, tra le quali lo stesso parroco e l'autore dell'affresco. Intorno all'imponente figura centrale del Cristo Risorto si snodano le scene principali del Vecchio e del Nuovo Testamento.\nCorte Messedaglia.\nLa corte della Messedaglia sorse nella seconda met\u00e0 del XV secolo, come sembra confermare il pozzo della corte, andato perduto, che portava incisa come data il 1484. Il primo edificio realizzato fu la casa padronale, utilizzata dai conti Bevilacqua prima come luogo di villeggiatura e poi come residenza, in quanto possedevano numerosi terreni nelle localit\u00e0 Mancalacqua e Ca' di Capri. All'inizio del XVIII secolo venne realizzata invece una chiesetta dedicata a Santa Maria del Carmine e visitata nel 1725 dal Vescovo di Verona.\nVi sono varie ipotesi sull'origine del nome della corte, in particolare lo specialista di etimologia Luigi Messedaglia, nipote di Angelo Messedaglia, propone che \u00abal qual nome locale, che risponde ad un miscitalia, si dovrebbe attribuire il significato di campagna messa a diverse colture, oppure di terreni mescolati dalle piene dei fiumi\u00bb: a sostegno di questa derivazione viene portato come prova il termine veronese \"mesedar\" (oggi \"mesiar\"), ossia \"mescolare\". Altra tesi, che vede \"Mazadagia\" pronunciato invece con la z dolce, consiglia che potrebbe derivare dal veronese \"mazo\", in italiano \"maggio\", o \"mazadego\", in italiano \"maggiatico\", inteso come attivit\u00e0 del taglio del fieno a maggio.\nCorte Beccarie.\nCorte Beccarie \u00e8 la corte di maggiori dimensioni di Lugagnano, fatta costruire nel XVIII secolo dalla nobile famiglia dei Personi, proprietari anche della corte Messedaglia e della campagna di pertinenza: la famiglia decise realizzare un secondo insediamento spostato verso la strada che conduce da Verona a Lugagnano. La corte venne ampliata in diverse fasi fino all'Ottocento, quando venne acquistata dalla famiglia Lucchini. In quel periodo la corte aveva ancora i connotati rurali originali, con una forma ad U e la presenza esclusiva delle stalle. Tra il 1848 e il 1856 furono infine costruite le abitazioni sul lato strada, che diedero alla corte la sua forma definitiva. Agli inizi del Novecento venne realizzata una filanda che occupava molte decine di donne di Lugagnano e dei paesi limitrofi mentre la campagna.\nIl significato del nome della corte, che gi\u00e0 nel catasto austriaco era identificata con il toponimo \"Beccaria\", non \u00e8 conosciuto, tuttavia molto probabilmente starebbe a indicare il macello (dal veronese \"bec\u00e0r\", in italiano \"macellaio\"), origine che sarebbe giustificata dalle dimensioni delle stalle e di una conseguente possibile presenza di un macello \"in loco\".\nForte Lugagnano.\nIl forte militare si trova poco all'esterno del territorio comunale, all'incirca a met\u00e0 strada tra gli abitati di Lugagnano e San Massimo. La moderna fortificazione militare venne progettata dall'Imperiale Regio Ufficio delle Fortificazioni di Verona \u00e8 costruito tra il 1860 e il 1861, quando venne inaugurato col nome di \"Werk Kronprinz Rudolf\", venendo quindi intitolato all'infante arciduca Rodolfo d'Asburgo-Lorena, principe ereditario dell'Impero austro-ungarico, morto tragicamente durante i fatti di Mayerling. Il forte, caratterizzato da un tracciato poligonale tipico della scuola fortificatoria neotedesca con ridotta centrale, \u00e8 situato in aperta campagna e faceva sistema con il forte Chievo, arretrato sull'ala destra, e con il forte Dossobuono, sulla sinistra. Le sue artiglierie da fortezza dominavano la pianura antistante fino quasi al limite delle colline di Sommacampagna, Sona, Palazzolo.\nIl forte \u00e8 tra quelli pi\u00f9 grandi del sistema veronese, avendo avuto una guarnigione di 375 fanti e 72 artiglieri (ma in caso di emergenza poteva ospitare fino a 616 uomini). Trovavano spazio nel forte 4 cannoni rigati da 12 cm a retrocarica, 6 cannoni ad anima rigata da 12 cm a retrocarica, 2 cannoni ad anima rigata da 9,5 cm ad avancarica e 20 cannoni di diverso calibro ad anima liscia. La polveriera aveva una capienza di ben 52.500 kg di polveri da sparo.\nCultura.\nCarnevale di Lugagnano.\nNella frazione si tiene, durante il periodo di Carnevale, una grande sfilata di carri allegorici, la cui maschera principale della manifestazione \u00e8 lo \"Tzigano\", che viene eletto ogni anno dai cittadini dell'abitato. La maschera dello Tzigano, il cui nome indica uno zingaro, nasce da una leggenda che vuole che il borgo nasca proprio da una carovana di zingari che secoli prima si stanzi\u00f2 nella pianura, integrandosi con gli abitati sparsi nella campagna andando a formare insieme il centro abitato."}
{"id": "1400331", "revid": "1873140", "url": "https://it.wikipedia.org/wiki?curid=1400331", "title": "Bernini (metropolitana di Torino)", "text": "Bernini \u00e8 una fermata della metropolitana di Torino, sita in piazza Bernini, all'incrocio di corso Francia, corso Tassoni e corso Ferrucci.\nLa fermata \u00e8 stata resa operativa il 4 febbraio 2006, in occasione dell'apertura della prima tratta della metropolitana subalpina.\nAl suo interno, la vetrofania di Ugo Nespolo raffigura opere del grande scultore Gian Lorenzo Bernini, cui \u00e8 intitolata la piazza e la stazione, ma non solo: sono presenti anche richiami alla tradizione barocca di Torino ed in particolare vengono raffigurati palazzo Carignano e la cappella della Sindone.\nInterscambi.\nLa stazione consente l'interscambio con la rete di superficie GTT."}
{"id": "1400340", "revid": "196390", "url": "https://it.wikipedia.org/wiki?curid=1400340", "title": "Coppa delle nazioni di Rugby 1965-66", "text": ""}
{"id": "1400347", "revid": "287204", "url": "https://it.wikipedia.org/wiki?curid=1400347", "title": "Mohun Bagan Athletic Club", "text": "Il Mohun Bagan Athletic Club \u00e8 stata una societ\u00e0 calcistica indiana di Calcutta.\nFondato il 15 agosto 1889, era il club pi\u00f9 antico di tutta l'Asia.\nLa squadra aveva vinto tre volte la National Football League (nome con il quale era noto il campionato indiano di calcio tra il 1996 e il 2007): nel 1998, nel 2000 e nel 2002). Si \u00e8 imposta ben 27 volte nella \"Calcutta Football League\", manifestazione riservata alle formazioni della metropoli.\nLa squadra disputava le partite casalinghe allo stadio \"Mohun Bagan Ground\" di Calcutta, che ha una capienza di circa 30\u00a0000 spettatori. Le partite interne che richiamano molto pubblico vengono giocate nello stadio Yuva Bharati Krirangan, che pu\u00f2 ospitare fino a 120\u00a0000 spettatori.\nLa sua divisa sociale era marrone con due fasce verdi sui lati, calzoncini bianchi e calzettoni bianchi. La mascotte era una tigre. \u00c8 la prima formazione indiana ad aver adottato un inno ed una mascotte.\nIl Mohun Bagan \u00e8 da sempre acerrimo rivale di East Bengal Football Club, l'altra squadra di Calcutta.\nNel 2019 il Mohun Bagan entra a far parte del Club of Pioneers, associazione che accoglie le pi\u00f9 antiche societ\u00e0 di ogni nazione.\nNel 2020 si fonde ufficialmente con l'ATK, squadra dell'Indian Super League, formando una nuova squadra chiamata ATK Mohun Bagan Football Club\nStadio.\nIl Salt Lake Stadium (in bengalese \u09af\u09c1\u09ac\u09ad\u09be\u09b0\u09a4\u09c0 \u0995\u09cd\u09b0\u09c0\u09a1\u09bc\u09be\u0999\u09cd\u0997\u09a8, Yuba Bharati Krirangan) \u00e8 uno stadio polivalente in Bidhannagar, Kolkata, West Bengal. \u00c8 il pi\u00f9 grande stadio in India, e il secondo pi\u00f9 grande stadio al mondo per capacit\u00e0 tenendo infatti 120.000 posti a sedere."}
{"id": "1400348", "revid": "339392", "url": "https://it.wikipedia.org/wiki?curid=1400348", "title": "Ordinamento istituzionale degli Stati Uniti", "text": ""}
{"id": "1400349", "revid": "486946", "url": "https://it.wikipedia.org/wiki?curid=1400349", "title": "East Bengal Footbal Club", "text": ""}
{"id": "1400350", "revid": "196390", "url": "https://it.wikipedia.org/wiki?curid=1400350", "title": "Coppa delle nazioni di rugby 1966-67", "text": ""}
{"id": "1400352", "revid": "196390", "url": "https://it.wikipedia.org/wiki?curid=1400352", "title": "Coppa delle nazioni di rugby 1967-68", "text": ""}
{"id": "1400353", "revid": "196390", "url": "https://it.wikipedia.org/wiki?curid=1400353", "title": "Coppa delle nazioni di rugby 1968-69", "text": ""}
{"id": "1400354", "revid": "196390", "url": "https://it.wikipedia.org/wiki?curid=1400354", "title": "Coppa delle nazioni di rugby 1969-70", "text": ""}
{"id": "1400355", "revid": "438678", "url": "https://it.wikipedia.org/wiki?curid=1400355", "title": "Among My Swan", "text": "Among My Swan \u00e8 il terzo album dei Mazzy Star, pubblicato nel 1996 dalla Capitol Records. Bench\u00e9 non contenga nessuna canzone che sia entrata nella Billboard Hot 100 statunitense, a differenza del suo predecessore \"So Tonight That I Might See\", questo album ha fatto comunque raggiungere alla band la posizione pi\u00f9 alta nella Official Singles Chart, quando il singolo \"Flowers in December\" si \u00e8 piazzato al 40\u00ba posto nel novembre 1996. Il secondo singolo, \"I've Been Let Down\", non \u00e8 entrato in classifica n\u00e9 in Gran Bretagna n\u00e9 negli Stati Uniti.\nIl disco.\n\"Among My Swan\" fa meno affidamento sugli effetti di eco che erano pressoch\u00e9 onnipresenti in ogni traccia dei due precedenti album. La voce di Hope Sandoval \u00e8 accoppiata a una strumentazione acustica semplice che contraddistingue la maggior parte delle tracce. L'accompagnamento con chitarra e armonica in \"I've Been Let Down\" \u00e8 un primo esempio di ci\u00f2. Le diverse tracce comunque non si discostano notevolmente dalle sonorit\u00e0 dei lavori precedenti.\nDopo \"Among My Swan\" e il singolo \"I've Been Let Down\" nel 1996, la formazione \u2013 anche se mai ufficialmente sciolta \u2013 non ha pubblicato nulla per circa vent'anni prima dell'album \"Seasons of Your Day\" del 2013. La cantante Hope Sandoval ha nel frattempo intrapreso il nuovo progetto Hope Sandoval &amp; The Warm Inventions, che nel 2001 ha portato all'incisione dell'album \"Bavarian Fruit Bread\"."}
{"id": "1400358", "revid": "15756", "url": "https://it.wikipedia.org/wiki?curid=1400358", "title": "Governo locale degli Stati Uniti d'America", "text": "Il governo locale degli Stati Uniti d'America \u00e8 strutturato in forme di varia natura in accordo con la legislazione dei singoli stati della federazione.\nOgni stato infatti ha una propria Costituzione che, pur nelle varie specificit\u00e0, ricalca e rispetta comunque sempre la Costituzione degli Stati Uniti, che \u00e8 alla base di tutto il sistema di governo statunitense.\nSinossi generale.\nIl governo federale fu creato dalle ex colonie britanniche che erano state fondate ciascuna separatamente dall'altra ed erano governate indipendentemente le une dalle altre. Tra queste colonie si trovavano citt\u00e0 e contee con diversi livelli di sviluppo e, di conseguenza, con differenti bisogni amministrativi. La convenzione di Filadelfia decise cos\u00ec di mantenere un'ampia autonomia per gli stati e di non sostituire i diversi sistemi statali con un governo unitario. Con l'espandersi del paese, vennero annessi nuovi Stati, il cui ordinamento fu modellato su quello delle entit\u00e0 statali preesistenti.\nIl governo locale negli Stati Uniti si articola in tre livelli principali, quello statale, della contea, e quello del comune. Alcuni Stati organizzano tuttavia le loro aree rurali su due livelli municipali, uno superiore chiamato \"town\", \"township\", e uno inferiore spesso definito \"village\". Ogni livello ha il suo sistema politico, soggetto alle limitazioni poste dai livelli superiori.\nTipologie.\nStati.\nLo Stato rappresenta il primo livello di amministrazione locale degli Stati Uniti. Ognuno di essi ha una Costituzione scritta, un suo sistema di governo e un suo codice di leggi. Ogni Costituzione statale prevede che la pi\u00f9 alta autorit\u00e0 risiede nel popolo e pone certi principi a base del governo.\nLe differenze tra le normative dei vari Stati possono essere notevoli, anche in materie importanti come propriet\u00e0, salute, istruzione e diritto penale. Tipiche competenze statali sono inoltre le comunicazioni interne, le norme che regolano le imprese e i servizi pubblici, gran parte degli illeciti penali, oppure le condizioni di lavoro all'interno dello Stato. Il governo federale richiede che i vari stati adottino una forma di governo repubblicana e che non promulghino norme che siano in contrasto con la Costituzione o con le leggi federali, oppure con i trattati firmati dagli Stati Uniti.\nCome il governo federale, i governi statali si compongono di tre rami: esecutivo, legislativo e giudiziario, che svolgono, in linea di massima, le stesse funzioni dei loro corrispondenti a livello federale. Il capo dell'esecutivo statale \u00e8 il governatore, eletto a suffragio universale diretto, in genere per quattro anni (in certi stati, il mandato del governatore dura solo due anni). Tutti gli stati hanno un organo legislativo statale, che in tutti gli stati tranne uno \u00e8 bicamerale, in cui la camera alta si chiama generalmente Senato e quella bassa Camera dei Rappresentanti, Camera dei Delegati, oppure Assemblea Generale. Fa eccezione il Nebraska, che ha un organo legislativo monocamerale. In molti stati, i senatori hanno un mandato di quattro anni e i membri della camera bassa di due.\nInfine, ogni stato ha una propria polizia - detta \"state police\" - e un proprio sistema giudiziario costituito dai tribunali di contea e arriva fino ad una corte suprema statale (le denominazioni delle corti variano). In certi stati i giudici vengono eletti, in altri sono nominati, come accade nel sistema giudiziario federale.\nContee.\nLa contea rappresenta il secondo livello amministrativo locale degli Stati Uniti. Le contee sono suddivisioni territoriali dello Stato e dipendono direttamente da questo. Tutti gli stati presentano una completa suddivisione del proprio territorio secondo contee, ad eccezione dell'Alaska, divisa in Borough e Census Area, e della Louisiana, divisa in parrocchie. In quest'ultimo caso, per altro, la differenza pu\u00f2 dirsi solo formale, mentre nel primo va notato che la suddivisione del territorio dell'Alaska, per gran parte disabitato, non risulta ancora completata.\nLe funzioni di una contea possono variare enormemente da stato a stato. E in certi casi all'interno di uno stesso Stato possono esserci tipologie diverse di contee. Un esempio limite \u00e8 rappresentato dai cinque distretti (\"boroughs\") in cui \u00e8 divisa la citt\u00e0 di New York che sono altrettante contee, determinando cos\u00ec un'inversione gerarchica tra il terzo livello amministrativo (quello comunale) ed il secondo. Pi\u00f9 frequenti sono i casi come quello della Contea di Arlington, in Virginia, separata da Washington dal fiume Potomac, che, priva di amministrazioni comunali al suo interno, \u00e8 governata da un'amministrazione unitaria di contea. Questi casi, tipici di grandi citt\u00e0 che hanno saturato il territorio della propria contea trasformando la stessa in un'unica area metropolitana, definiscono il modello della cosiddetta \"consolidated city-county\".\nIn gran parte delle contee statunitensi, un centro urbano svolge le funzioni di capoluogo, in cui si riunisce la commissione di contea. Nelle contee pi\u00f9 piccole, la commissione viene eletta in un unico collegio, che comprende tutto il territorio. Nelle maggiori, i commissari (o supervisori) rappresentano i vari distretti. La commissione impone i tributi, assegna i fondi, fissa lo stipendio ai dipendenti dell'ente, sovrintende alle elezioni, cura la costruzione e il mantenimento di strade e ponti, amministra i programmi di \"welfare\" nazionali, statali e di contea. In qualche stato della Nuova Inghilterra, le contee non hanno funzioni di governo e sono unicamente divisioni del territorio utili per lo pi\u00f9 per fini statistici.\nPossono avere un organo analogo al \"city manager\", detto \"county manager\" (o \"county executive\" o \"chief administrative officer\"). Nelle contee si trovano analogamente un organo corrispondente al consiglio (detto per lo pi\u00f9 \"board of commissioners\", \"county commission\" o \"board of supervisors\"), il suo presidente (talvolta denominato anch'esso \"mayor\") e un \"county manager\" o \"county executive\".\nComuni.\nIl terzo livello amministrativo locale nella maggioranza degli Stati Uniti \u00e8 quello comunale. Lo statuto dei comuni \u00e8 competenza dei singoli Stati, che determinano i poteri dei vari governi cittadini, ma sotto molti aspetti le citt\u00e0 sono indipendenti dalle autorit\u00e0 statali. Per le grandi citt\u00e0 in particolare, la cooperazione tra ente municipale e le organizzazioni federali e statali \u00e8 essenziale per il funzionamento dei servizi pubblici. Nella maggior parte degli Stati le amministrazioni comunali hanno giurisdizione strettamente limitata all'area urbana e nelle sole localit\u00e0 che hanno lo \"status\" di \"incorporated places\", che rispondono allo status di city, town o village. Le aree extraurbane e le localit\u00e0 minori, classificati come \"unincorporated places\", sono sotto il governo diretto della contea, mentre i \"Census-designated place\" non hanno confini ben definiti.\nTutti hanno una qualche forma organo elettivo scelto dai cittadini ed un organo esecutivo, assistito da diversi capi dipartimento, che sovraintende alle attivit\u00e0 amministrative. Nello specifico a livello municipale ci sono cinque possibili modelli di governo:\nNel sistema del \"\"Mayor-Council\", la forma pi\u00f9 antica e tradizionale, vi \u00e8 un sindaco eletto a capo dell'esecutivo locale ed un Consiglio, pure eletto, che esercita il potere legislativo. Il sindaco nomina i direttori dei vari dipartimenti cittadini e gli altri dirigenti, a volte con l'approvazione del Consiglio, ha potere di veto sulle ordinanze e sugli atti normativi e spesso \u00e8 pure responsabile di predisporre il bilancio. Il Consiglio approva le ordinanze, impone tributi e ripartisce il denaro tra i vari dipartimenti cittadini. Pu\u00f2 aver due modelli di organizzazione:\nNel sistema \"Council-Manager\", si ha la presenza di:\nNel sistema basato sulla \"Comissions\"\" le funzioni esecutive e legislative sono svolte da uno stesso organo collegiale, di solito composto da tre o pi\u00f9 persone, elette da tutta la cittadinanza. \u00c8 tipico di realt\u00e0 non troppo grandi e pu\u00f2 o meno prevedere la figura di un presidente della commissione, non necessariamente chiamato \"sindaco\".\nNel sistema \"\"Town meeting\" tutti i cittadini possono votare liberamente su determinati argomento ed esprimere pa loro opinione su determinate questioni, amministrando la citt\u00e0 in modo diretto, essi scelgono tra di loro un gruppo di individui chiamati \"selectedmen\" o \"supervisors\" col compito do attuare le decisioni della cittadinanza.\nIl sistema \"Representative town meeting\"\" \u00e8 simile al precedente con la differenza che la cittadinanza elegge un gran numero di componenti con incarico di amministrare e supervisionare l'attuazione delle decisioni.\nCasi particolari.\nLe \"township\".\nUna \"township\" indica una area geografica corrispondente ad un centro abitato, in particolareil termine viene utilizzato per definire:\nLo United States Census Bureau (dipendente dal Ministero del Commercio) nel 2002 ha identificato ben 87.576 unit\u00e0 di governo locale negli Stati Uniti, comprese contee, comuni, \"township\", distretti scolastici e distretti con altre funzioni speciali.\nLe nazioni indiane.\nUna sentenza della Corte Suprema nota come il \"Caso Worcester contro Georgia\" (1832) ha stabilito che le comunit\u00e0 indiane sono considerate \"Nazioni interne\" (\"domestic dependent nations\") con una propria sovranit\u00e0, soggetta all'autorit\u00e0 federale, ma sottratta all'influenza dei governi statali. Centinaia di leggi, sentenze e \"ordini esecutivi\" (\"executive orders\") hanno influenzato i rapporti tra stati e autorit\u00e0 indiane, ma hanno tenuto ben distinte le due entit\u00e0. Gli indiani hanno sistemi di governo che variano, dal consiglio, investito di tutti gli affari tribali, a larghe e complesse burocrazie, con diverse autorit\u00e0 investite delle distinte funzioni. Le comunit\u00e0 sono libere di determinare il proprio sistema di governo e investire dell'autorit\u00e0 decisionale un consiglio oppure presidenti eletti o capi religiosi. La cittadinanza indiana (con gli annessi diritti di voto) \u00e8 generalmente ristretta agli individui che appartengono alla comunit\u00e0 per discendenza, ma le nazioni indiane sono libere di scegliere i criteri con cui definire la cittadinanza stessa."}
{"id": "1400363", "revid": "124123", "url": "https://it.wikipedia.org/wiki?curid=1400363", "title": "Nati nel 10 a.C.", "text": ""}
{"id": "1400366", "revid": "125578420", "url": "https://it.wikipedia.org/wiki?curid=1400366", "title": "Banca Popolare di Spoleto", "text": "Banca Popolare di Spoleto S.p.A. \u00e8 stato un istituto di credito italiano.\nStoria.\nVenne costituita a Spoleto il 28 aprile 1895 con il nome di \"Banca Popolare Societ\u00e0 Cooperativa\".\nLa sua fondazione fu il necessario rimedio al totale e generale dissesto degli istituti di credito spoletini che alla fine del XIX secolo erano ben cinque, ciascuno di modeste dimensioni. Il fallimento del \"Banco Laurenti\" priv\u00f2 la citt\u00e0 di un servizio indispensabile, dato il discreto giro d'affari che grandi proprietari terrieri locali intrattenevano con le Marche e con Terni. Fu Giulio Cesari, curatore fallimentare del \"Banco Poli\", nonch\u00e9 insegnante di Diritto ed Economia nel locale istituto tecnico commerciale, a proporre l'istituzione di un'altra, unica, banca cittadina, di cui divenne primo direttore. L'avvio fu particolarmente difficile, ma a dicembre il numero dei soci era gi\u00e0 aumentato, e cos\u00ec anche il patrimonio sociale e i depositi; l'anno si chiuse con un utile netto di lire 85,56.\nLa prima sede, assai angusta, fu in un mezzanino di \"vicolo San Filippo\"; in seguito l'ufficio venne ospitato in una stanza di \"Palazzo Pianciani\", nonostante l'omonima nobile famiglia considerasse disdicevole e sconveniente tale coabitazione. Nel 1909 la banca acquist\u00f2 un annesso del palazzo stesso che prospettava sull'omonima piazza e nel 1914 vi trasfer\u00ec la sede (tutt'oggi si trova a Piazza Pianciani, 5); l'acquisto e il fine restauro dei locali, finalmente pi\u00f9 che decorosi, fu il segno tangibile del successo dell'istituto e della sua solidit\u00e0, comprovata anche dalla gestione dell'esattoria comunale e dall'apertura di altre agenzie sul territorio: Trevi e Bevagna nel 1907, Arrone nel 1908, Leonessa nel 1911 e Cascia nel 1913. La dimensione regionale venne pienamente raggiunta nel 1950 con l'apertura della filiale di Perugia.\nDalla quotazione alla fusione.\nDal 1996 al 2017 \u00e8 stata quotata alla Borsa di Milano.\nL'8 febbraio 2013, dopo un'ispezione disposta dalla Banca d'Italia, il Ministro dell'economia, ha decretato la collocazione dell'istituto di credito in amministrazione straordinaria. Con proprio provvedimento, la Banca d'Italia ha nominato tre commissari straordinari (Giovanni Boccolini, Gianluca Brancadoro e Nicola Stabile) e tre componenti del comitato di sorveglianza (Silvano Corbella, Giovanni Domenichini e Giuliana Scognamiglio).\nIl 31 luglio 2014 cessa il commissariamento, e poco dopo il Banco Desio entra nell'istituto umbro fino ad arrivare controllare l'81,67% del capitale. Nel luglio 2019 la Popolare di Spoleto viene fusa per incorporazione nel Banco Desio, con un rapporto di concambio di un'azione di Banco Desio ogni cinque della Popolare di Spoleto.\nAzionariato.\nL'azionariato comunicato alla Consob \u00e8 il seguente:"}
{"id": "1400368", "revid": "124123", "url": "https://it.wikipedia.org/wiki?curid=1400368", "title": "Morti nel 1022", "text": ""}
{"id": "1400379", "revid": "124123", "url": "https://it.wikipedia.org/wiki?curid=1400379", "title": "Morti nel 1037", "text": ""}
{"id": "1400383", "revid": "122626274", "url": "https://it.wikipedia.org/wiki?curid=1400383", "title": "Museo dei tarocchi", "text": "Il Museo dei tarocchi si trova a Riola, sull'Appennino in provincia di Bologna, in un edificio del XVII secolo.\nIl Museo di Riola raccoglie numerosi mazzi di tarocchi e di carte da gioco antiche e moderne, opera documentata di vari artisti ed una collezione di vari \"Tarocchi d'Artista\", a tiratura limitata e firmati in originale dai singoli autori.\nLa raccolta del museo comprende inoltre dipinti di vari artisti dedicati al tema delle carte da gioco ed ai soggetti degli arcani maggiori.\nL\u2019originalit\u00e0 di questo museo consiste nell\u2019essere uno dei pochi centri, in Italia e nel mondo, che si occupa dell\u2019arte dei tarocchi a livello contemporaneo. Infatti sono in mostra collezioni di interi mazzi di tarocchi, realizzati da artisti italiani ed esteri, che hanno operato attraverso varie tecniche, dal collage alla scultura, dalla pittura alla grafica, dal video alle performance musicali.\nIl museo, oltre ad una collezione permanente, offre una serie di eventi culturali e mostre organizzate all\u2019interno dello stesso e in altre sedi. "}
{"id": "1400388", "revid": "124123", "url": "https://it.wikipedia.org/wiki?curid=1400388", "title": "Nati nel 1082", "text": ""}
{"id": "1400392", "revid": "1573940", "url": "https://it.wikipedia.org/wiki?curid=1400392", "title": "Lanius", "text": "Lanius () \u00e8 un genere di uccelli passeriformi della famiglia Laniidae.\nAl genere vengono ascritti gran parte degli uccelli noti col nome comune di av\u00e8rle.\nEtimologia.\nIl nome scientifico del genere, \"Lanius\", deriva dal latino e significa \"macellaio\" (cfr. col verbo \"dilaniare\", di medesima etimologia), in riferimento alle abitudini alimentari delle averle.\nDescrizione.\nSi tratta di uccelli di dimensioni medio-piccole, che vanno dai 14\u00a0cm dell'averla di Emin agli oltre 30\u00a0cm dell'averla grigia cinese: la maggior parte delle specie misura circa una ventina di centimetri di lunghezza.\nLe averle sono uccelli dall'aspetto robusto e massiccio, caratterizzati da una grossa testa ovale e allungata con becco forte e uncinato, forti zampe piuttosto corte, ali arrotondate e coda lunga e sottile dall'estremit\u00e0 squadrata.\nIl piumaggio presenta colorazione sobria, generalmente chiara sull'area ventrale (gola, petto e ventre) e grigio, bruno o nerastro su quella dorsale (ali, dorso e coda): fronte, vertice e nuca presentano generalmente colorazione differente rispetto al resto del corpo, mentre sulla faccia \u00e8 presente una mascherina nera. Le specie dell'Africa orientale e meridionale tendono a presentare quasi sempre colorazione bianca e nera.\nI due sessi sono generalmente simili.\nBiologia.\nLe averle sono uccelli dalle abitudini di vita diurne, che vivono da soli o in coppie e si dimostrano molto territoriali.\nLa dieta di questi uccelli \u00e8 in massima parte insettivora, componendosi perlopi\u00f9 di grossi insetti ed altri invertebrati, ma comprendendo di tanto in tanto anche piccoli vertebrati. Quando le prede sono abbondanti, le averle sono solite infilzarle su oggetti appuntiti (spine di cespugli, filo spinato) per poterle consumare in seguito oppure semplicemente per poterle alla bisogna spezzettare in unit\u00e0 pi\u00f9 facilmente gestibili.\nSi tratta di animali monogami: ambedue i sessi (in alcuni casi coadiuvati da alcuni aiutanti, in genere giovani di precedenti covate) collaborano nella costruzione del nido a coppa, nella cova delle 3-5 uova e nell'allevamento della prole.\nDistribuzione e habitat.\nIl genere presenta ampia diffusione che comprende gran parte dell'Eurasia (dalla penisola iberica alla Kamchatka fino all'Irian Jaya) e l'Africa, con due specie (l'averla settentrionale, olartica, e l'averla stolida, endemica) diffuse in Nordamerica.\nLe averle colonizzano una grande variet\u00e0 di ambienti, dalla foresta pluviale alla taiga boreale attraverso savana e macchia mediterranea: tratto comune \u00e8 la predilezione di tutte le specie per le radure con singoli alberi in evidenza, dai quali sia possibile tenere facilmente d'occhio i dintorni.\nLa maggior parte delle specie dei climi temperati \u00e8 stanziale, mentre quelle diffuse nelle aree a stagionalit\u00e0 pi\u00f9 marcata effettuano migrazioni anche di portata rilevante: \u00e8 interessante notare che le averle non perdono la loro spiccata territorialit\u00e0 nemmeno durante l'evento migratorio.\nTassonomia.\nAl genere vengono ascritte 29 specie:\nLa tassonomia del genere rimane ancora poco chiara: mentre alcuni \"taxon\" precedentemente considerati sottospecie sono stati elevati al rango di specie a s\u00e9 (come l'averla codirossa, l'averla settentrionale, l'averla iberica o il fiscal settentrionale), in futuro potrebbe avvenire nuovamente la stessa cosa (ad esempio con l'averla gigante tibetana). Alcuni autori riterrebbero il fiscal codalunga molto distante dalle altre specie, addirittura al punto di rendere il genere parafiletico e ritenerne pi\u00f9 corretta l'assegnazione a un genere a parte.\nNell'ambito della famiglia Laniidae, il genere forma un clade assieme ai \"taxa fratelli\" \"Urolestes\" e \"Corvinella\"."}
{"id": "1400397", "revid": "124123", "url": "https://it.wikipedia.org/wiki?curid=1400397", "title": "Nati nel 1100", "text": ""}
{"id": "1400402", "revid": "287204", "url": "https://it.wikipedia.org/wiki?curid=1400402", "title": "Campionato europeo maschile di pallacanestro 1946", "text": "Il 4\u00ba Campionato Europeo Maschile di Pallacanestro FIBA (noto anche come FIBA EuroBasket 1946) si \u00e8 tenuto dal 30 aprile al 4 maggio 1946 a Ginevra in Svizzera.\nI Campionati europei maschili di pallacanestro sono una manifestazione biennale tra le squadre nazionali organizzato dalla FIBA Europe, questa edizione \u00e8 stata la prima dopo la pausa dovuta alla seconda guerra mondiale e l'unica disputata in un anno pari. Dall'edizione successiva, riprenderanno la solita cadenza biennale.\nPartecipanti.\nLe nazioni partecipanti sono dieci divise in tre gironi composti uno da quattro squadre e due da tre.\nGironi di qualificazione.\nNei gironi di qualificazione la vincente di ogni partita conquista due punti, la perdente uno. Accedono alla semifinale le prime due del girone A e le prime dei gironi B e C, le seconde dei gironi B e C giocano per il quinto posto, le ultime due del gruppo A e le ultime dei gruppi B e C giocano per i posti dal settimo al decimo.\nFase a eliminazione diretta.\nSemifinali.\n7\u00ba - 10\u00ba posto\n1\u00ba - 4\u00ba posto\nFinali.\n9\u00ba - 10\u00ba posto\n7\u00ba - 8\u00ba posto\n5\u00ba -6\u00ba posto\n3\u00ba - 4\u00ba posto\n1\u00ba - 2\u00ba posto"}
{"id": "1400403", "revid": "124123", "url": "https://it.wikipedia.org/wiki?curid=1400403", "title": "Nati nel 1113", "text": ""}
{"id": "1400404", "revid": "124123", "url": "https://it.wikipedia.org/wiki?curid=1400404", "title": "Morti nel 1113", "text": ""}
{"id": "1400407", "revid": "124123", "url": "https://it.wikipedia.org/wiki?curid=1400407", "title": "Nati nel 1126", "text": ""}
{"id": "1400409", "revid": "76963", "url": "https://it.wikipedia.org/wiki?curid=1400409", "title": "Ana Mil\u00e1n", "text": "Biografia.\nDebutta come modella per \"Cibeles Madrid Fashion Week\". Si laurea in giornalismo all\"'Universit\u00e0 CEU Cardenal Herrera\" di Valencia, per poi intraprendere la carriera di attrice. Tra il 2002 e il 2005 \u00e8 nella compagnia \"5mujeres.com\". Dal 2005 al 2009 \u00e8 nel cast della versione spagnola di \"Camera Caf\u00e9\", con Arturo Valls, Esperanza Pedre\u00f1o, Luis Varela e Carolina Cerezuela, su Telecinco. Partecipa, tra il 2006 e il 2007, alla telenovela di Telecinco \"Yo soy Bea\", conosciuta in Italia come \"Ugly Betty\", interpretando Sandra de la Vega. Dal 2008 \u00e8 Olimpia D\u00edaz nel telefilm di Antena 3 \"Fisica o chimica\", con Nuria Gonz\u00e1lez, gi\u00e0 incontrata in \"5mujeres.com\", e Jos\u00e9 Manuel Seda, conosciuto sul set di \"Yo soy Bea\".\n\u00c8 stata legata sentimentalmente a Paco Morales, dal quale, nel 2002, ha avuto Marco."}
{"id": "1400410", "revid": "1305772", "url": "https://it.wikipedia.org/wiki?curid=1400410", "title": "\u010cern\u00e1 Hora", "text": "\u010cern\u00e1 Hora (Monte Nero) pu\u00f2 riferirsi a:"}
{"id": "1400411", "revid": "830939", "url": "https://it.wikipedia.org/wiki?curid=1400411", "title": "Yale Patt", "text": "Patt si laure\u00f2 presso la Northeastern University, fece il master e dottorato presso la Stanford University in ingegneria elettrica.\nNel 1965 sviluppo il modulo WOS, la prima porta logica complessa implementata su un singolo pezzo di silicio. Dopo si concentr\u00f2 sullo sviluppo dei sistemi di elaborazione effettuando molte ricerche sull'instruction level parallelism, sull'esecuzione fuori ordine delle istruzioni e sull'esecuzione speculativa. \u00c8 fellow del Institute of Electrical and Electronics Engineers e dell'Association for Computing Machinery."}
{"id": "1400412", "revid": "124123", "url": "https://it.wikipedia.org/wiki?curid=1400412", "title": "Nati nel 1133", "text": ""}
{"id": "1400414", "revid": "124123", "url": "https://it.wikipedia.org/wiki?curid=1400414", "title": "Nati nel 1134", "text": ""}
{"id": "1400423", "revid": "124123", "url": "https://it.wikipedia.org/wiki?curid=1400423", "title": "Nati nel 1137", "text": ""}
{"id": "1400431", "revid": "111550621", "url": "https://it.wikipedia.org/wiki?curid=1400431", "title": "Col de la Croix-de-Fer", "text": "Il Col de la Croix-de-Fer (2.068 m s.l.m.) \u00e8 un passo francese situato nelle Alpi del Delfinato. Dal punto di vista orografico il colle si trova nel massiccio Grandes Rousses. Collega San Giovanni di Moriana a nord-est e Le Bourg-d'Oisans a sud e si trova in prossimit\u00e0 del Col du Glandon. Il colle ha ospitato il Tour de France diciassette volte, la prima nel 1947 e la pi\u00f9 recente il 19 luglio 2018, dodicesima tappa."}
{"id": "1400434", "revid": "124123", "url": "https://it.wikipedia.org/wiki?curid=1400434", "title": "Morti nel 1158", "text": ""}
{"id": "1400436", "revid": "166217", "url": "https://it.wikipedia.org/wiki?curid=1400436", "title": "Col de la Croix de Fer", "text": ""}
{"id": "1400437", "revid": "124123", "url": "https://it.wikipedia.org/wiki?curid=1400437", "title": "Nati nel 1162", "text": ""}
{"id": "1400439", "revid": "124123", "url": "https://it.wikipedia.org/wiki?curid=1400439", "title": "Morti nel 1162", "text": ""}
{"id": "1400440", "revid": "834", "url": "https://it.wikipedia.org/wiki?curid=1400440", "title": "\u00c1lvaro Gil Robles", "text": ""}
{"id": "1400443", "revid": "124123", "url": "https://it.wikipedia.org/wiki?curid=1400443", "title": "Morti nel 1164", "text": ""}
{"id": "1400453", "revid": "1318658", "url": "https://it.wikipedia.org/wiki?curid=1400453", "title": "Come hai fatto", "text": "Come hai fatto \u00e8 un singolo di Domenico Modugno pubblicato nel 1969.\nDescrizione.\nIl disco venne pubblicato con due diversi brani come Lato B, \"Simpatia\" e \"Tu si' 'na cosa grande\", ma con lo stesso numero di catalogo.\nTracce.\nSeconda edizione\nI brani.\nCome hai fatto\nIl testo di \"Come hai fatto\" \u00e8 firmato da Riccardo Pazzaglia, che in genere scriveva canzoni in napoletano; come ha raccontato Modugno, \"Come hai fatto\" era nata in origine appunto in napoletano:\nLa canzone, una delle pi\u00f9 note del cantautore, racconta di un uomo innamorato perdutamente di una donna, e che non riesce mai a starle lontano. La canzone \u00e8 stata anche incisa da Mina nel 2001 nel suo album-tributo al cantautore \"Sconcerto\".\nSimpatia\n\"Simpatia\", scritto interamente da Modugno, era il lato A del 45 giri precedente: \"Simpatia/Vecchio Frack\" uscito 20 giorni prima ed era passato abbastanza inosservato, al punto da essere riciclato come lato B.\nCome ha raccontato lo stesso Modugno, la canzone era tratta dallo spettacolo \"Mi \u00e8 caduta una ragazza nel piatto\", del 1969, in cui Modugno aveva recitato insieme a Mimmo Craig, Paola Quattrini ed Enrica Bonaccorti.\nEntrambi i brani sono poi stati inseriti in \"Tutto Modugno\", e sono quindi stati ristampati in CD.\nLa RCA Italiana, contemporaneamente a questa edizione, pubblic\u00f2 \"Come hai fatto\" con un altro lato B, \"Tu si na cosa grande\", ma con lo stesso numero di catalogo.\n\"Come hai fatto\" versione 45 giri del 1969 non \u00e8 mai stata ristampata in cd, la versione che \u00e8 in tutto modugno vol. 4 \u00e8 simile ma non \u00e8 la stessa. Poi esiste un'altra versione di 3'35\" usata per lp 10468 del 1970. quest'ultima \u00e8 uscita in cd nel doppio cd l'album di Domenico Modugno rca 1999 e anche in 2 cd esteri della bmg cilena intitolati como has hecho e la distancia es como el viento in cui sono cantati in due versioni sia in italiano che in castellano."}
{"id": "1400457", "revid": "124123", "url": "https://it.wikipedia.org/wiki?curid=1400457", "title": "Morti nel 117", "text": ""}
{"id": "1400462", "revid": "237256", "url": "https://it.wikipedia.org/wiki?curid=1400462", "title": "Aleksandr Yakovlevich Khinchin", "text": ""}
{"id": "1400465", "revid": "78273", "url": "https://it.wikipedia.org/wiki?curid=1400465", "title": "Michail Piotrovsky", "text": ""}
{"id": "1400467", "revid": "124123", "url": "https://it.wikipedia.org/wiki?curid=1400467", "title": "Nati nel 1176", "text": ""}
{"id": "1400470", "revid": "287204", "url": "https://it.wikipedia.org/wiki?curid=1400470", "title": "Zdjecie", "text": ""}
{"id": "1400472", "revid": "834", "url": "https://it.wikipedia.org/wiki?curid=1400472", "title": "Zampognari", "text": ""}
{"id": "1400477", "revid": "124123", "url": "https://it.wikipedia.org/wiki?curid=1400477", "title": "Nati nel 1178", "text": ""}
{"id": "1400478", "revid": "124123", "url": "https://it.wikipedia.org/wiki?curid=1400478", "title": "Morti nel 1178", "text": ""}
{"id": "1400481", "revid": "124123", "url": "https://it.wikipedia.org/wiki?curid=1400481", "title": "Nati nel 1186", "text": ""}
{"id": "1400482", "revid": "124123", "url": "https://it.wikipedia.org/wiki?curid=1400482", "title": "Morti nel 1188", "text": ""}
{"id": "1400488", "revid": "1543377", "url": "https://it.wikipedia.org/wiki?curid=1400488", "title": "Valli di Lugano", "text": "L'Associazione dei Comuni della Regione Valli di Lugano \u00e8 una delle 54 Regioni di montagna riconosciute a livello della Confederazione, in base alla legge federale del 1974.\n\u00c8 composta attualmente da 10 Comuni, con una popolazione di circa 21'500 abitanti ed \u00e8 stata costituita, su base volontaria il 31 marzo 1977 e fa parte dell'Associazione Lugano Turismo e l'Alleanza patriziale Ticinese in rappresentanza dei 28 Patriziati presenti nel territorio.\nI comuni che ne fanno parte sono:\nHa una superficie di 148,31\u00a0km\u00b2 ed il 66,65% del suo territorio \u00e8 ricoperto da boschi. Un ulteriore 5,79% \u00e8 costituito da prati, pascoli, vigneti e frutteti. Gli alpeggi coprono una superficie complessiva di 2'219 ettari (14,96%) mentre le superfici d'insediamento sono distribuite su 595 ettari (4,01%)."}
{"id": "1400491", "revid": "74801", "url": "https://it.wikipedia.org/wiki?curid=1400491", "title": "K\u0119ty", "text": "K\u0119ty \u00e8 un comune urbano-rurale polacco del distretto di O\u015bwi\u0119cim, nel voivodato della Piccola Polonia.\nRicopre una superficie di e nel 2006 contava abitanti."}
{"id": "1400492", "revid": "124123", "url": "https://it.wikipedia.org/wiki?curid=1400492", "title": "Nati nel 1192", "text": ""}
{"id": "1400493", "revid": "1001457", "url": "https://it.wikipedia.org/wiki?curid=1400493", "title": "Ivan Konstantinovich Aivazovsky", "text": ""}
{"id": "1400494", "revid": "124123", "url": "https://it.wikipedia.org/wiki?curid=1400494", "title": "Morti nel 1192", "text": ""}
{"id": "1400495", "revid": "767487", "url": "https://it.wikipedia.org/wiki?curid=1400495", "title": "Jos\u00e9 Ramirez Barreto", "text": "Carriera.\nHa iniziato la carriera nelle giovanili del Gr\u00eamio, una squadra di Porto Alegre. Ha militato dal 1999 al 2004 nel Mohun Bagan di Calcutta, nel ruolo di centravanti. Poi \u00e8 passato nel Penang F.A. (club della Malaysia). Nel 2005 \u00e8 tornato in India dove ha vestito i colori del Mahindra United prima di riapprodare, nel giugno del 2006, nelle file del Mohun Bagan. "}
{"id": "1400497", "revid": "32658", "url": "https://it.wikipedia.org/wiki?curid=1400497", "title": "CeDir", "text": ""}
{"id": "1400498", "revid": "775504", "url": "https://it.wikipedia.org/wiki?curid=1400498", "title": "Global", "text": "Global Television Network, noto come Global o talvolta Global TV, \u00e8 un canale televisivo nazionale canadese, fondato agli inizi degli anni settanta. Diventa visibile in ambito nazionale solo dall'anno 2000, quando acquista la Western International Communications, proprietaria di alcuni canali dell'Alberta."}
{"id": "1400501", "revid": "124123", "url": "https://it.wikipedia.org/wiki?curid=1400501", "title": "Nati nel 1197", "text": ""}
{"id": "1400502", "revid": "28592", "url": "https://it.wikipedia.org/wiki?curid=1400502", "title": "Paesaggi", "text": ""}
{"id": "1400506", "revid": "124123", "url": "https://it.wikipedia.org/wiki?curid=1400506", "title": "Morti nel 1198", "text": ""}
{"id": "1400507", "revid": "124123", "url": "https://it.wikipedia.org/wiki?curid=1400507", "title": "Nati nel 12", "text": ""}
{"id": "1400509", "revid": "1543377", "url": "https://it.wikipedia.org/wiki?curid=1400509", "title": "Deneb Algenubi", "text": "Deneb Algenubi (\u03b7 Ceti / \u03b7 Cet / Eta Ceti) \u00e8 una stella della costellazione della Balena. Dopo Deneb Kaitos (\u03b2 Ceti) e Menkar (\u03b1 Ceti) \u00e8 la stella pi\u00f9 brillante della costellazione, con magnitudine apparente di +3,45.\nOsservazione.\nSi tratta di una stella situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto molto oltre il circolo polare artico. Nell'emisfero sud invece appare circumpolare solo nelle aree pi\u00f9 interne del continente antartico. Essendo di magnitudine 3,45, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra settembre e febbraio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\n\u00c8 una stella gigante arancione di tipo spettrale K2III con una temperatura effettiva di 4770 K. Possiede un raggio da 12 a 14 volte maggiore di quello solare. La proporzione \u00e8 stata calcolata partendo dalla misura diretta del suo diametro angolare - considerando l'oscuramento della corona - di 3,44 millisecondi d'arco. La sua luminosit\u00e0 \u00e8 76 superiore a quella solare.\nDeneb Algenubi possiede una metallicit\u00e0 simile a quella del Sole (Fe/H = +0,02), sebbene altri studi considerano l'indice di metallicit\u00e0 superiore (Fe/H = +0,16). Si stima che abbia un'et\u00e0 compresa tra i 1730 ed i 3650 milioni di anni."}
{"id": "1400513", "revid": "209345", "url": "https://it.wikipedia.org/wiki?curid=1400513", "title": "Eta Ceti", "text": ""}
{"id": "1400515", "revid": "124123", "url": "https://it.wikipedia.org/wiki?curid=1400515", "title": "Morti nel 12 a.C.", "text": ""}
{"id": "1400522", "revid": "834", "url": "https://it.wikipedia.org/wiki?curid=1400522", "title": "Plastikman", "text": ""}
{"id": "1400523", "revid": "124123", "url": "https://it.wikipedia.org/wiki?curid=1400523", "title": "Nati nel 1205", "text": ""}
{"id": "1400524", "revid": "124123", "url": "https://it.wikipedia.org/wiki?curid=1400524", "title": "Morti nel 1205", "text": ""}
{"id": "1400526", "revid": "95251", "url": "https://it.wikipedia.org/wiki?curid=1400526", "title": "Caedwalla", "text": ""}
{"id": "1400527", "revid": "125749643", "url": "https://it.wikipedia.org/wiki?curid=1400527", "title": "Daniele lo Stilita", "text": "Biografia.\nSacerdote, sal\u00ec su di una colonna a Costantinopoli, per vivere in meditazione e preghiera, secondo il costume degli stiliti. \nEbbe un grande seguito presso il popolo e l'aristocrazia. Anicio Olibrio (in seguito imperatore romano d'Occidente nel 472), durante la sua visita a Costantinopoli, avvenuta prima del 461, volle incontrare Daniele, il quale gli profetizz\u00f2 la liberazione di Licinia Eudossia, sua suocera, cosa che accadde puntualmente.\nNel 475/476 il patriarca di Costantinopoli, Acacio, entr\u00f2 in contrasto con l'imperatore Basilisco, sostenitore del Monofisismo e chiese il sostegno di Daniele, il quale scese dalla colonna e venne portato in spalla dal popolo; Basilisco gli si present\u00f2 affermando di essere un semplice soldato e promettendogli di annullare l\"Henotikon\" (l'enciclica al centro della discordia), ma Daniele lo rimprover\u00f2, minacciandolo della punizione eterna e chiamandolo \u00absecondo Diocleziano\u00bb. Daniele ed Acacio organizzarono delle processioni e pregarono contro Basilisco. Quando poi Basilisco venne deposto e ucciso da Zenone, il nuovo imperatore si rec\u00f2 da Daniele per ringraziarlo.\nCulto.\nLa Chiesa cattolica lo considera un santo e lo ricorda il giorno 11 dicembre: dal Martirologio Romano: \"A Costantinopoli, san Daniele, detto Stilita, sacerdote, che, dopo aver condotto vita monastica e superato molte difficolt\u00e0, seguendo l'esempio di vita di san Simeone, alloggi\u00f2 sull'alto di una colonna per trentatr\u00e9 anni e tre mesi fino alla morte, imperterrito davanti all'impeto del freddo, del caldo o dei venti.\""}
{"id": "1400529", "revid": "124123", "url": "https://it.wikipedia.org/wiki?curid=1400529", "title": "Nati nel 121", "text": ""}
{"id": "1400536", "revid": "124123", "url": "https://it.wikipedia.org/wiki?curid=1400536", "title": "Nati nel 1210", "text": ""}
{"id": "1400538", "revid": "748037", "url": "https://it.wikipedia.org/wiki?curid=1400538", "title": "Miquel Barcel\u00f3", "text": "Biografia.\nA sua volta figlio di una pittrice, tra il 1972 e il 1974 studia prima all'Escola d'Arts Aplicades i Oficis Art\u00edstics de Palma di Maiorca, poi all'Escola Superior de Belles Arts de Sant Jordi di Barcellona; abbandona per\u00f2 gli studi prima di terminarli. Gi\u00e0 nel 1970 un viaggio a Parigi gli aveva permesso per\u00f2 di scoprire l\"'Art Brut\", uno stile che lascia un'impronta molto forte nelle prime opere esposte al pubblico. Fa parte del gruppo artistico \"Taller Llun\u00e0tic\" di Maiorca. Inizia ad essere conosciuto dal grande pubblico alla Biennale di San Paolo del 1981 e alla Documenta de Kassel VII (1982), nella quale \u00e8 presentato da Rudi Fuchs; da allora la sua opera viene sempre pi\u00f9 presentata nelle grandi mostre internazionali, e Barcel\u00f3 inizia ad essere sempre pi\u00f9 considerato dal pubblico e dalla critica internazionale, fino ad essere ritenuto uno dei maggiori esponenti dell'Arte spagnola degli anni ottanta e anni novanta.\nNel 1983 si trasferisce per cinque mesi in un laboratorio sulle pendici del Vesuvio, dove realizza opere con cenere vulcanica e frammenti simili a quelli degli affreschi di Pompei, per una mostra da realizzare nella galleria di Lucio Amelio. In questa occasione aderisce anche all'appello del gallerista napoletano, rivolto agli artisti del panorama contemporaneo in seguito al terremoto del 1980, creando per la collezione Terrae Motus l'opera \"L'ombra che trema\". Come sostiene lo stesso artista l'opera: \"\u00c8 un'auto ritratto: mi sono rappresentato nell'atto di dipingere. L'ombra sembra riflettere l'altra parte di me stesso ed allo stesso tempo \u00e8 la distruzione dell'ordine.\"\nAll'inizio il suo stile riceve influenze determinanti dall'espressionismo, dalla pittura di Mir\u00f3, dallo stile dell'action painting (\"pittura d'azione\"), Jackson Pollock, Antoni T\u00e0pies, l'arte concettuale e l'Art Brut; pi\u00f9 tardi sembra ritornare a uno stile pi\u00f9 classico e personale. La scoperta dell'Africa, con un viaggio in Mali e la decisione di stabilirsi l\u00ec e di installarvi il suo laboratorio a partire dal 1988, ha influenzato profondamente la sua opera degli ultimi anni, soprattutto con i tempi della natura, del passaggio del tempo e delle origini, espressi generalmente attraverso impasti pittorici densi, spesso oscuri. Barcel\u00f3 per\u00f2 resta anche fiero della sua origine mediterranea e maiorchina. Anche la letteratura \u00e8 da sempre una delle fonti di ispirazione primaria; nella sua carriera infatti il pittore spagnolo \u00e8 stato anche illustratore, e inoltre spesso scrive da s\u00e9 le presentazioni ai suoi cataloghi. Attualmente vive e lavora tra Parigi, Maiorca e il Mali."}
{"id": "1400539", "revid": "124123", "url": "https://it.wikipedia.org/wiki?curid=1400539", "title": "Nati nel 1214", "text": ""}
{"id": "1400543", "revid": "174925", "url": "https://it.wikipedia.org/wiki?curid=1400543", "title": "I periodi della civilt\u00e0 cretese", "text": ""}
{"id": "1400544", "revid": "1632387", "url": "https://it.wikipedia.org/wiki?curid=1400544", "title": "Harem Scarem", "text": "Gli Harem Scarem sono un gruppo hard rock originario dell'Ontario, Canada.\nBiografia.\nGli Harem Scarem nascono dall'incontro tra il cantante Harry Hess, cantante della metal band Blind Vengeance, e il chitarrista Pete Lesperance, chitarrista dei Minotaur al liceo. A completare la formazione si uniscono il batterista Darrem Smith e il bassista Mike Gionet.\nIl nome del gruppo, apparentemente misterioso, viene in realt\u00e0 semplicemente preso dal titolo del primo cartone animato di Bugs Bunny, datato 1939 ed intitolato \"Hare-um Scare-um\"."}
{"id": "1400545", "revid": "64525", "url": "https://it.wikipedia.org/wiki?curid=1400545", "title": "Piombo azide", "text": ""}
{"id": "1400549", "revid": "124123", "url": "https://it.wikipedia.org/wiki?curid=1400549", "title": "Nati nel 1221", "text": ""}
{"id": "1400550", "revid": "124123", "url": "https://it.wikipedia.org/wiki?curid=1400550", "title": "Morti nel 1221", "text": ""}
{"id": "1400553", "revid": "124123", "url": "https://it.wikipedia.org/wiki?curid=1400553", "title": "Nati nel 1223", "text": ""}
{"id": "1400555", "revid": "124123", "url": "https://it.wikipedia.org/wiki?curid=1400555", "title": "Morti nel 1225", "text": ""}
{"id": "1400556", "revid": "121656332", "url": "https://it.wikipedia.org/wiki?curid=1400556", "title": "Shaula", "text": "Shaula (\u03bb Sco / \u03bb Scorpii / Lambda Scorpii) \u00e8 una stella appartenente alla costellazione dello Scorpione. Avendo una magnitudine apparente di +1,62, essa \u00e8 la seconda stella pi\u00f9 brillante della costellazione, dopo Antares, nonch\u00e9 la ventiquattresima stella pi\u00f9 brillante dell'intera volta celeste. Nonostante ci\u00f2, Bayer le ha assegnato la lettera \u03bb, cio\u00e8 l'undicesima lettera dell'alfabeto greco, forse a causa della sua posizione molto a sud. Si tratta in realt\u00e0 di un sistema triplo, due componenti del quale sono costituiti da due massicce stelle appartenenti alle prime sottoclassi della classe spettrale B. La terza componente ha invece una natura incerta, ma potrebbe trattarsi di una stella T Tauri, ancora in via di formazione. Shaula probabilmente deriva il suo nome dall'arabo \"Al Shaulah\", che significa \"pungiglione\", con riferimento alla posizione della stella che marca, assieme alla vicina Lesath, la parte terminale della coda dello Scorpione.\nOsservazione.\nAppare come un astro di colore azzurro individuabile nella parte meridionale della costellazione, al termine della concatenazione di stelle disposte ad arco che disegna la coda dello Scorpione, in corrispondenza di un tratto molto intenso della Via Lattea. Avendo una declinazione di 37\u00b0S, Shaula \u00e8 una stella dell'emisfero australe. Nell'emisfero boreale essa non pu\u00f2 essere osservata a nord del 53\u00ba parallelo, il che esclude buona parte del Canada e l'Europa settentrionale. Diventa circumpolare solo alle latitudini pi\u00f9 meridionali del 53\u00b0S, cio\u00e8 solo nelle estreme regioni meridionali del Sudamerica e nel continente antartico.\nVisivamente appare molto vicina (solo 36 minuti d'arco) a (conosciuta anche come \"Lesath\") con la quale forma il pungiglione dello Scorpione. Tuttavia si tratta solo di una vicinanza puramente visiva: le due stelle non sono legate fisicamente fra loro e distano in realt\u00e0 centinaia di anni luce l'una dall'altra.\nIl periodo migliore per la sua osservazione nel cielo serale ricade nei mesi compresi fra maggio e settembre; nell'emisfero sud \u00e8 visibile anche per un periodo maggiore, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi estivi boreali.\nAmbiente galattico.\nLa nuova riduzione dei dati astrometrici del telescopio spaziale Hipparcos risalente al 2007 ha portato a un nuovo calcolo della parallasse di Shaula, che \u00e8 risultata essere \u00a0mas. Pertanto la distanza di Shaula dalla Terra \u00e8 pari a 175,1 pc, equivalenti a 571 anni luce. Tuttavia la natura di stella multipla di Shaula rende le misurazioni compiute da Hipparcos non molto affidabili. Tango \"et al.\" (2006) hanno utilizzato la natura multipla della stella per calcolarne la parallasse dinamica, il che ha portato alla distanza sensibilmente pi\u00f9 bassa di , corrispondenti a .\nSe questo calcolo dovesse risultare corretto, ci\u00f2 avrebbe significative conseguenze sull'appartenenza di Shaula all'Associazione OB Scorpius-Centaurus, ossia l'associazione OB pi\u00f9 vicina a noi. Tale associazione \u00e8 divisa in tre grandi sottogruppi, chiamati \"Scorpione superiore\", \"Centauro superiore-Lupo\" e \"Centauro inferiore-Croce\"; i primi due si trovano a una distanza media di poco pi\u00f9 di 140\u00a0pc, mentre il terzo \u00e8 pi\u00f9 vicino e dista mediamente 116\u00a0pc. Mentre Brown &amp; Verschueren (1997) assegnano Shaula allo Scorpione superiore, de Zeeuw \"et al.\" (1999) non annoverano Shaula fra i membri certi dell'associazione Scorpius-Centaurus. La distanza ottenuta da Tango \"et al.\" (2006) \u00e8 compatibile con l'appartenenza al Centauro inferiore-Croce, ma le coordinate galattiche della stella sono troppo differenti da quelle degli altri membri di questo sottogruppo per poter pensare che sia un membro di essa. Le probabilit\u00e0 che Shaula sia un membro dell'associazione sono dunque scarse.\nCaratteristiche fisiche.\nShaula \u00e8 una stella tripla, cio\u00e8, sebbene appaia a occhio nudo come una singola stella, \u00e8 formata in realt\u00e0 da tre stelle fra loro vicine e legate gravitazionalmente. La principale \u00e8 una stella blu di classe spettrale B1,5IV. Essa \u00e8 chiamata \"Shaula A\". Intorno ad essa ruotano una stella di sequenza principale blu di classe B2, chiamata \"Shaula B\", in un'orbita pi\u00f9 larga, e un altro oggetto, di massa pi\u00f9 piccola e di natura incerta, chiamato \"Shaula a\", in un'orbita pi\u00f9 stretta intorno a Shaula A. Le tre componenti si sono probabilmente formate dalla stessa nube di gas e hanno quindi la stessa et\u00e0. La coppia AB ha un periodo orbitale di \u00a0giorni (2,88\u00a0anni) e una eccentricit\u00e0 orbitale moderata (\"e\"=). L'orbita \u00e8 inclinata di rispetto al piano della volta celeste, mentre l'argomento del pericentro \u00e8 di . Il semiasse maggiore dell'orbita \u00e8 di \u00a0mas, che alla distanza di 112\u00a0pc, ricavata dalla parallasse dinamica, corrispondono a 825\u00a0milioni di km, ossia circa 5,5\u00a0UA.\nShaula A.\nLa classe spettrale B1,5 cui Shaula A \u00e8 assegnata indica che si tratta di una stella ad elevata temperatura superficiale: essa raggiunge infatti i \u00a0K. La sua massa \u00e8 inferibile dai parametri orbitali del sistema ed \u00e8 stata stimata in \u00a0M\u2609; la sua gravit\u00e0 superficiale \u00e8 . Stelle cos\u00ec massicce sono molto luminose: quella di Shaula si aggira intorno a \u00a0L\u2609. Dalla temperatura e dalla luminosit\u00e0 si ricava un raggio 6,2 volte quello del Sole\nShaula manifesta dei fenomeni di variabilit\u00e0, che la pongono nel gruppo delle variabili: si tratta di un tipo di variabili pulsanti, di tipo spettrale B0-B2 III-V, che possiedono masse comprese fra le 10 e le 20 M\u2299 e che nel diagramma di Hertzsprung-Russell si collocano leggermente al di sopra della sequenza principale, con magnitudine assoluta compresa tra \u22123 e \u22125; il punto di massima luminosit\u00e0 di una variabile corrisponde approssimativamente alla massima contrazione della stella. Tipicamente le variabili subiscono delle variazioni di luminosit\u00e0 di alcuni centesimi di magnitudine con periodi da 0,1 a 0,3 giorni. La principale variazione di Shaula ha una ampiezza di 0,023 magnitudini e un periodo di 5,12 ore. Sono inoltre presenti altre variazioni secondarie con periodi di 6,15, 4,49 e 2,46 ore. Non sono state trovate interazioni fra queste oscillazioni e il periodo orbitale della compagna stretta Shaula a, che quindi non pare avere influenza sui modi di pulsazione della principale. L'analisi dei modi di pulsazione ha anche permesso di stabilire che l'asse di rotazione della stella \u00e8 inclinato rispetto alla linea di vista di 70\u00b0-90\u00b0.\nShaula A \u00e8 classificata come una stella subgigante, ma \u00e8 probabile che essa si trovi ancora nella sequenza principale. In particolare, a seconda del valore preciso della sua massa, essa si trova al 30%-60% del tempo di permanenza nella sequenza principale; la sua et\u00e0 \u00e8 compresa fra 10 e 13 milioni di anni.\nShaula B.\nClassificata come B2V, Shaula B \u00e8 un po' meno massiccia di Shaula A: dai parametri orbitali si ricava infatti una massa di \u00a0M\u2609. Ha di conseguenza una temperatura superficiale inferiore () e un raggio pi\u00f9 piccolo (5,4 R\u2609). Il minore raggio e la minore temperatura determinano una luminosit\u00e0 inferiore a quella della principale, seppur sempre molto elevata: questa componente \u00e8 infatti 5.000 volte pi\u00f9 luminosa del nostro Sole. La sua gravit\u00e0 superficiale \u00e8 .\nSia Shaula A che Shaula B hanno una massa vicina al limite oltre il quale una stella conclude la propria esistenza in una supernova. Tale limite \u00e8 infatti 8-10 M\u2609. Quindi il loro destino finale \u00e8 incerto: potrebbero esplodere diventando delle stelle di neutroni oppure concludere la loro esistenza in due massicce nane bianche.\nShaula a.\nLa principale di Shaula ha un'altra compagna molto pi\u00f9 stretta di Shaula B, chiamata \"Shaula a\". Essa orbita intorno alla principale con un periodo di 5,9525 giorni in un'orbita la cui eccentricit\u00e0 \u00e8 abbastanza elevata (\"e\"=). Shaula a dista dalla principale mediamente 0,15\u00a0UA (circa 22,5\u00a0milioni di km), cio\u00e8 circa la met\u00e0 della distanza fra il Sole e Mercurio, ma l'eccentricit\u00e0 dell'orbita la porta all'apastro alla distanza di 0,19\u00a0UA (28,5\u00a0milioni di km) e la avvicina al periastro fino a 0,11\u00a0UA (16,5\u00a0milioni di km).\nShaula a \u00e8 ritenuta la responsabile dell'eccesso di emissione di raggi X proveniente da Shaula, di cui altrimenti sarebbe difficile spiegare la fonte. Infatti mentre le stelle di classe O emettono un poderoso vento stellare, le cui collisioni ad altissima velocit\u00e0 lo riscaldano portandolo a temperature abbastanza alte da far loro emettere grandi quantit\u00e0 di raggi X, le stelle di tipo B1,5, come Shaula A, non arrivano a emettere venti stellari di questo genere. Pertanto la principale pu\u00f2 spiegare solo parte dei raggi X emessi.\nTuttavia questo apre il problema di spiegare la natura di Shaula a e il motivo per cui essa emette raggi X. Si \u00e8 ipotizzato che Shaula a potrebbe essere una nana bianca, residuo di una componente ancora pi\u00f9 massiccia dell'attuale principale, che si \u00e8 evoluta pi\u00f9 rapidamente. Tale nana bianca dovrebbe essersi formata da poco e avere una temperatura superficiale ancora molto elevata (almeno 64.000 K), in modo da produrre raggi X.\nTuttavia misure accurate delle orbite fanno presumere che la massa di Shaula a sia , ben al di sopra del limite di Chandrasekhar (cio\u00e8 1,44\u00a0M\u2609), il che porta ad escludere che Shaula a possa essere una nana bianca. Le ipotesi rimanenti sono due: Shaula a potrebbe essere o una stella di neutroni oppure una stella pre-sequenza principale di tipo T Tauri. Tuttavia la prima ipotesi sembra improbabile visto che l'esplosione di una supernova nelle immediate vicinanze della principale avrebbe dovuto allontanarla dal sistema (se non distruggere la stella stessa). Inoltre Shaula A presenta una diminuzione periodica di luminosit\u00e0 di circa 4\u00a0millesimi di magnitudine, interpretabili come dovute all'eclissi reciproca delle due componenti pi\u00f9 strette. L'interpretazione pi\u00f9 probabile \u00e8 allora che Shaula a sia una T-Tauri. Poich\u00e9 una stella di questo tipo di massa 1,5\u00a0M\u2609 pu\u00f2 impiegare anche 10 milioni di anni per entrare nella sequenza principale, ci\u00f2 pare compatibile con l'et\u00e0 presunta del sistema.\nEtimologia e cultura.\nShaula probabilmente deriva il suo nome dall'arabo \"Al Shaulah\", che significa \"pungiglione\", con riferimento alla posizione della stella che marca, assieme alla vicina Lesath, la parte terminale della coda dello Scorpione. Una ipotesi alternativa \u00e8 che derivi dall'arabo \"Mush\u0101lah\", che significa \"sollevata\", sempre in riferimento alla posizione coda pronta a pungere.\nNel MUL.APIN, un compendio delle conoscenze astronomiche e astronomiche babilonesi risalente probabilmente al 1000 a.C., Shaula e Lesath sono chiamate \"Sharur e Shargaz\", che significano \"cacciatore\" e \"punitore\". In ambiente indiano, le due stelle facevano parte della diciannovesima nakshatra, una delle 27 case in cui era divisa l'eclittica, il cui nome era \"M\u016bla\", che significa \"radice\". Esse venivano chiamate \"i liberatori\", forse in relazione alla credenza vedica che esse potessero portare sollievo nelle lunghe malattie. In copto, invece, i due astri venivano chiamati \"Minamref\", che significa \"il pungiglione\". Presso i Boorong, una popolazione indigena del nord-ovest dello stato australiano di Victoria, Shaula e Lesath venivano chiamate \"Karik Karik\", che significa \"i falconi\". Presso gli indigeni polinesiani delle Isole Cook le stelle dello Scorpione a sud della coppia \u03bc1 Scorpii - \u03bc2 Scorpii venivano chiamate \"l'amo da pesca di Maui\": Maui \u00e8 un dio che, servendosi di tale amo, ha sollevato dalla profondit\u00e0 marine l'atollo di Penrhyn.\nShaula \u00e8 rappresentata nella bandiera del Brasile, assieme ad altre 26 stelle, ciascuna delle quali simboleggia uno stato confederato. Shaula rappresenta in particolare il Rio Grande do Norte.\nIn astrologia, a causa della sua posizione in coincidenza del pungiglione dello Scorpione, Shaula viene considerata una stella nefasta: porterebbe pericolo, disperazione, immoralit\u00e0 e malanimo; sarebbe inoltre collegata con i veleni acidi."}
{"id": "1400559", "revid": "209345", "url": "https://it.wikipedia.org/wiki?curid=1400559", "title": "Lambda Scorpii", "text": ""}
{"id": "1400564", "revid": "124123", "url": "https://it.wikipedia.org/wiki?curid=1400564", "title": "Morti nel 1236", "text": ""}
{"id": "1400567", "revid": "287204", "url": "https://it.wikipedia.org/wiki?curid=1400567", "title": "Sargas", "text": "Sargas (\u03b8 Sco / \u03b8 Scorpii / Theta Scorpii), conosciuta anche come Girtab, \u00e8 una stella della costellazione dello Scorpione. Si ritiene che entrambi i nomi propri siano di origine sumerica. Sargas brilla alla magnitudine apparente di +1,86, il che ne fa la trentottesima stella pi\u00f9 brillante dell'intera volta celeste. Con una declinazione di -42\u00b0, \u00e8 la stella brillante posta pi\u00f9 a sud della costellazione dello Scorpione, nel punto il cui la coda fa il suo arco. Sargas \u00e8 visibile in tutto l'emisfero australe, mentre nell'emisfero boreale \u00e8 invisibile nelle regioni pi\u00f9 a nord del 48\u00ba parallelo, il che esclude buona parte del Canada e l'intero nord Europa. Sargas dista 270 anni luce dalla Terra.\nCaratteristiche fisiche.\nSargas \u00e8 una stella gigante brillante di classe spettrale F1. La sua temperatura superficiale di 7.200 K le dona un colore giallo-bianco. Dalla luminosit\u00e0 apparente e dalla distanza si pu\u00f2 inferire la luminosit\u00e0 intrinseca di questa stella, che risulta essere cospicua, come ci si aspetta da una gigante: 960 L\u2609. Dalla temperatura superficiale e dalla luminosit\u00e0 intrinseca si ricava il raggio di Sargas, che risulta essere venti volte quello del Sole. Pur essendo la velocit\u00e0 di rotazione di Sargas molto elevata (105\u00a0km/s, cio\u00e8 circa 20 volte quella del Sole), le dimensioni della stella fanno s\u00ec che il periodo di rotazione non sia troppo minore di quello solare: 10 giorni contro i 27 della nostra stella.\nLa teoria dell'evoluzione stellare predice che Sargas abbia una massa 3,7 volte quella del Sole. Essa ha cominciato la sua esistenza come una stella blu di classe spettrale B, mentre ora, uscita dalla sequenza principale, sta percorrendo il ramo delle giganti brillanti del diagramma H-R: il suo nucleo inerte di elio si sta contraendo e scaldando; questo aumento di temperatura sta facendo espandere e raffreddare gli strati pi\u00f9 esterni della stella che sono destinati ad assumere prima un colore sempre pi\u00f9 giallo, poi un colore arancio e infine un colore rosso. Entro un milione di anni, Sargas diventer\u00e0 una gigante rossa. A quel punto il suo nucleo sar\u00e0 sufficientemente caldo e denso per innescare il flash dell'elio. Il suo destino finale \u00e8 quello di diventare una ."}
{"id": "1400568", "revid": "1543377", "url": "https://it.wikipedia.org/wiki?curid=1400568", "title": "Vincent Persichetti", "text": "Biografia.\nPersichetti nacque a Philadelphia nel 1915, da Matha Catherine Buch e Vincenzo Ruggero Persichetti, e qui visse e oper\u00f2 per tutto il resto della vita. Pur non essendovi nessun musicista in famiglia, egli ben presto intraprese lo studio del pianoforte, dell'organo e del contrabbasso al Combs College of Music, dove pi\u00f9 tardi apprese la teoria musicale e la composizione. Giovanissimo mantenne economicamente la propria istruzione alle scuole superiori, ora suonando l'organo in chiesa, ora lavorando come musicista nelle orchestre o facendo l'accompagnatore nelle trasmissioni radiofoniche. Fu anche un valente scultore, e questa sua passione per le arti plastiche rimase intatta negli anni.\nA 20 anni ottenne la cattedra di teoria e composizione al Coombs College, nel frattempo studi\u00f2 direzione d'orchestra con Fritz Reiner al Curtis Institute e pianoforte con Olga Samaroff. Nel 1941 ottenne il diploma e nel 1945 il dottorato a Philadelphia, oltre al diploma di direzione al Curtis.\nWilliam Schuman gli offr\u00ec la cattedra alla Juilliard School, dove ebbe numerosi allievi, in seguito divenuti affermati compositori, come Louis Calabro, Einojuhani Rautavaara, Leonardo Balada, Peter Schickele (P.D.Q.Bach), \nPhilip Glass e Ronald Caltabiano, Larry Thomas Bell, Claire Polin, Toshi Ichiyanagi.\nDivenne direttore editoriale, nel 1952, della casa editrice Elkan-Vogel.\nOpere.\nPersichetti \u00e8 stato una delle pi\u00f9 eminenti figure della musica statunitense del XX secolo, sia come didatta che come autore.\nIl suo repertorio bandistico \u00e8 imprescindibile per qualsiasi complesso di fiati, che sono tuttora utilizzatissime come approccio iniziale per gli studenti dei college e delle scuole superiori degli USA. Lo stesso si pu\u00f2 dire dei suoi \"Inni e Responsori per L'Anno Liturgico\" , divenuti col tempo degli \"standard\" della musica corale da chiesa.\nInizialmente influenzato da Bart\u00f2k, Hindemith, Copland e Stravinsky, cre\u00f2 nel corso degli anni Cinquanta un linguaggio autonomo.\nNon di rado le sue composizioni fanno uso della politonalit\u00e0 e del pandiatonicismo, con un forte senso ritmico. Questo stile rimase immutato negli anni, tanto che Persichetti stess\u00f2 ironizz\u00f2, in un'intervista al \"Music Quarterly\" sul fatto che la sua musica \"non \u00e8 come le donne, non ha cicli!\"\nSpesso componeva nella propria automobile, appoggiando la carta da musica al volante.\nFu un dotato accompagnatore al pianoforte, strumento al quale dedic\u00f2 pagine adatte sia al pianista professionista che allo studente o all'amatore: ha lasciato sonate, pezzi virtuosistici, un concerto, un concertino e un gran numero di composizioni di vario genere.\nLa produzione per banda \u00e8 di grande rilevanza nel catalogo di Persichetti: la \"Sinfonia n.6\" per banda, in questo senso, \u00e8 un brano capitale del suo repertorio e del repertorio per questo tipo di complesso strumentale.\nDa menzionare anche \"Parables\", una raccolta di 25 composizioni per solista o con accompagnamento, scritte tra il 1968 e il 1986 e le \"Serenate\" per inconsueti accostamenti di strumenti come nel caso del \"Trio per trombone, viola e violoncello\".\nCome autore operistico, fu invece meno fortunato: ."}
{"id": "1400569", "revid": "209345", "url": "https://it.wikipedia.org/wiki?curid=1400569", "title": "Theta Scorpii", "text": ""}
{"id": "1400577", "revid": "124123", "url": "https://it.wikipedia.org/wiki?curid=1400577", "title": "Morti nel 1241", "text": ""}
{"id": "1400583", "revid": "124123", "url": "https://it.wikipedia.org/wiki?curid=1400583", "title": "Nati nel 1250", "text": ""}
{"id": "1400586", "revid": "124123", "url": "https://it.wikipedia.org/wiki?curid=1400586", "title": "Morti nel 1254", "text": ""}
{"id": "1400587", "revid": "175558", "url": "https://it.wikipedia.org/wiki?curid=1400587", "title": "2-alchenal reduttasi", "text": ""}
{"id": "1400589", "revid": "767487", "url": "https://it.wikipedia.org/wiki?curid=1400589", "title": "Dillinger Four", "text": "I Dillinger Four sono una band punk rock di Minneapolis nel Minnesota, formatasi nel 1994.\nStoria del gruppo.\nIl gruppo ha pubblicato quattro album di studio: \"Midwestern Songs of the Americas\" (1998) e \"Versus God\" (2000), entrambi su Hopeless Records; Situationist Comedy (2002) su Fat Wreck Chords; \"This Shit is Genius\" \u00e8 invece una raccolta di canzoni provenienti da compilation ed EP. \nLa band ha inoltre pubblicato \"First Avenue Live\", un live registrato nel 2003 ed uscito per LSD Records (uno pseudonimo semiserio di No Idea Records, la quale ha anche pubblicato This Shit is Genius). I Dillinger Four sono anche apparsi su numerose compilation. Nel 2008 il gruppo ha pubblicato per Fat Wreck un album dal titolo \"Civilwar\".\nNei primi anni della propria carriera il gruppo ha pubblicato diversi 7\" in vinile, ad esempio \"More Songs About Girlfriends And Bubblegum\" (su Mutant Pop Records) e \"The Kids Are All Dead and Higher Aspirations: Tempered And Dismantled\". Le canzoni di quest'ultima raccolta sono disponibili come parte della compilation precedente. I Dillinger Four hanno inoltre pubblicato split EP con i Pinhead Gunpowder e i The Strike.\nAttualmente i membri della band sono Lane \"Monkey Hustle\" Pederson (batteria), Billy Morissette (chitarra e voce), Erik Funk (chitarra e voce) e Patrick \"St. Paddy\" Costello (basso e voce)."}
{"id": "1400591", "revid": "124123", "url": "https://it.wikipedia.org/wiki?curid=1400591", "title": "Nati nel 1256", "text": ""}
{"id": "1400593", "revid": "767487", "url": "https://it.wikipedia.org/wiki?curid=1400593", "title": "Architettura disaccoppiata", "text": "In informatica l'architettura disaccoppiata \u00e8 una particolare architettura utilizzata nello sviluppo dei microprocessori che separa il caricamento e l'esecuzione delle istruzioni tramite un buffer. Questa architettura viene utilizzata nei processori con esecuzione fuori ordine.\nIl buffer viene utilizzato per nascondere gli accessi alla memoria centrale al fine di migliorare le prestazioni dei processori; questi possono utilizzare le pipeline interne senza preoccuparsi di dover attendere le istruzioni dalla memoria, dato che queste sono gi\u00e0 presenti nel buffer.\nUn buffer largo in teoria pu\u00f2 migliorare le prestazioni ma un errore di predizione delle diramazioni pu\u00f2 portare a svuotare l'intero buffer perdendo tempo e quindi riducendo le prestazioni. Inoltre un buffer di grandi dimensioni richiede molti transistor e quindi \u00e8 molto costoso da implementare. Difatti i processori per computer preferiscono concentrarsi su approcci multithreading.\nL'architettura disaccoppiata non si \u00e8 diffusa nei processori per computer dato che i programmi generici spesso includono molte diramazioni difficili da prevedere. Inoltre i cambi di contesto (operazione frequente nei sistemi operativi per computer) richiedono lo svuotamento del buffer e quindi deprimono le prestazioni.\nInvece nei processori VLIW quest'architettura riveste un importante ruolo, dato che l'organizzazione delle istruzioni \u00e8 gi\u00e0 stata decisa dal compilatore e quindi normalmente sono presenti un numero ridotto di salti errati."}
{"id": "1400600", "revid": "124123", "url": "https://it.wikipedia.org/wiki?curid=1400600", "title": "Morti nel 1257", "text": ""}
{"id": "1400605", "revid": "124123", "url": "https://it.wikipedia.org/wiki?curid=1400605", "title": "Morti nel 1258", "text": ""}
{"id": "1400606", "revid": "1904508", "url": "https://it.wikipedia.org/wiki?curid=1400606", "title": "Carlo Bernadotte", "text": "Biografia.\nInfanzia.\nEra figlio del principe Carlo di Svezia, duca di V\u00e4sterg\u00f6tland e della principessa Ingeborg di Danimarca. I suoi nonni erano re Oscar II di Svezia e re Federico VIII di Danimarca.\nAveva tre sorelle maggiori, Margherita, consorte di Axel di Danimarca, Marta, principessa ereditaria di Norvegia come consorte di Olav V di Norvegia, e Astrid, regina dei belgi come consorte di Leopoldo III del Belgio.\nAl momento della sua nascita Carlo fu creato principe di Svezia e duca di \u00d6sterg\u00f6tland. \nPrimo matrimonio ineguale e conseguenze.\nQuando nel 1937 spos\u00f2 una donna non di discendenza reale, Elsa Von Rosen, come di consuetudine, perse i suoi titoli nobiliari e la sua posizione nella linea di successione al trono svedese. Fu il cognato re Leopoldo III del Belgio a conferirgli un nuovo titolo nobiliare, a partire dal 1937, quando lo cre\u00f2 \"principe Carlo Bernadotte\". Non pot\u00e9 pi\u00f9, comunque, usare il trattamento di \"Altezza Reale\".\nDal matrimonio con Elsa von Rosen, che termin\u00f2 con un divorzio nel 1951, Carlo ebbe la sua unica figlia, Madeleine, nata l'8 ottobre 1938.\nSecondo matrimonio.\nNel 1954 egli si spos\u00f2 una seconda volta con Ann Larsson; anche questo matrimonio fin\u00ec con un divorzio nel 1961.\nTerzo matrimonio.\nNel 1978, in Marocco, si spos\u00f2 per una terza volta con Kristine Rivelsrud, di origini norvegesi.\nUltimi anni e morte.\nTrascorse gli ultimi anni della sua vita in Spagna, in Costa del Sol, dove mor\u00ec nel 2003.\nCarlo \u00e8 sepolto nel cimitero reale della citt\u00e0 di Stoccolma."}
{"id": "1400607", "revid": "466539", "url": "https://it.wikipedia.org/wiki?curid=1400607", "title": "Ernie Schaaf", "text": "Carriera pugilistica.\nIncontr\u00f2 alcuni tra i pi\u00f9 forti pugili del suo tempo, tra i quali Max Baer e Primo Carnera, futuri campione del mondo dei pesi massimi. Schaaf incontr\u00f2 due volte Baer, nelle quali riusc\u00ec a prevalere nel primo incontro ma venne sconfitto per KO tecnico al secondo, salvato per pochissimi secondi dalla campanella finale dopo un incontro nettamente in favore del suo avversario.\nSei mesi dopo la sconfitta, il 10 febbraio 1933, Schaaf sal\u00ec nuovamente sul ring per incontrare un altro futuro campione del mondo: Primo Carnera. L'incontro fu molto duro per il pugile americano, che venne sconfitto per ko alla tredicesima ripresa. A causa dei potenti colpi inflitti dall'italiano, Schaaf entr\u00f2 in coma e mor\u00ec pochi giorni dopo la fine dell'incontro. La tragica fine del pugile caus\u00f2 un forte senso di colpa a Carnera che venne colpito da una forma di depressione e per diversi mesi non volle pi\u00f9 combattere."}
{"id": "1400610", "revid": "287204", "url": "https://it.wikipedia.org/wiki?curid=1400610", "title": "Pic (romanzo)", "text": "Pic \u00e8 un romanzo dello scrittore statunitense Jack Kerouac, pubblicato per la prima volta postumo nel 1971. Pic fu scritto quasi interamente nel 1948 ma solo vent'anni dopo verr\u00e0 completato.\nTrama.\nPic \u00e8 la storia di un bambino di colore, Pictorial Review Jackson, che vive in Nord Carolina con suo nonno, al quale \u00e8 molto affezionato. Quando quest'ultimo muore, Pic viene affidato alle cure di sua zia Gastonia che vive con il marito e i suoi sette figli, pi\u00f9 il \"nonno Jelkey\", in una casa molto umile.\nAll'improvviso il fratello maggiore di Pic, oramai adulto e anch'egli povero ma dotato di un grande spirito di iniziativa e forza di volont\u00e0, torna a prenderlo per portarlo via con s\u00e9 a New York, dove egli vive insieme alla fidanzata Sheila.\nComincia cos\u00ec il loro viaggio ricco di sorprese attraverso alcuni stati americani verso New York, che non sar\u00e0 la loro ultima tappa, visto che dopo alcune disavventure i tre decidono di trasferirsi a San Francisco, in California, dove abita la sorella di Sheila e dove potranno trovare un lavoro e vivere una nuova vita tutti insieme.\nIl primo finale preso in considerazione da Jack Kerouac descriveva un incontro tra Pic e il fratello con Sal Paradise e Dean Moriarty. Ma costretto dalla madre che non approvava questo finale, lo riscrisse sotto dettatura della genitrice che era inferma nel letto."}
{"id": "1400613", "revid": "124123", "url": "https://it.wikipedia.org/wiki?curid=1400613", "title": "Morti nel 1261", "text": ""}
{"id": "1400617", "revid": "1982", "url": "https://it.wikipedia.org/wiki?curid=1400617", "title": "Alfabeto Arhamaico", "text": ""}
{"id": "1400618", "revid": "124123", "url": "https://it.wikipedia.org/wiki?curid=1400618", "title": "Morti nel 1266", "text": ""}
{"id": "1400619", "revid": "1982", "url": "https://it.wikipedia.org/wiki?curid=1400619", "title": "Alfabeto Aramaico", "text": ""}
{"id": "1400628", "revid": "124123", "url": "https://it.wikipedia.org/wiki?curid=1400628", "title": "Morti nel 1272", "text": ""}
{"id": "1400633", "revid": "124123", "url": "https://it.wikipedia.org/wiki?curid=1400633", "title": "Nati nel 1277", "text": ""}
{"id": "1400635", "revid": "287204", "url": "https://it.wikipedia.org/wiki?curid=1400635", "title": "Campionato europeo maschile di pallacanestro 1947", "text": "Il 5\u00ba Campionato Europeo Maschile di Pallacanestro FIBA (noto anche come FIBA EuroBasket 1947) si \u00e8 tenuto dal 27 aprile al 3 maggio 1947 a Praga in Cecoslovacchia.\nI Campionati europei maschili di pallacanestro sono una manifestazione biennale tra le squadre nazionali organizzato dalla FIBA Europe.\nPartecipanti.\nLe nazioni partecipanti sono quattordici divise in quattro gironi composti due da quattro squadre e due da tre.\nGironi di qualificazione.\nNei gironi di qualificazione la vincente di ogni partita conquista due punti, la perdente uno. Le prime due di ogni girone accedono ai gironi che definiranno le prime otto posizioni, le altre lotteranno per i posti dal nono al quattordicesimo.\nSeconda fase.\nLe prime due di ogni girone della Prima Fase entrano nei gruppi 1 e 2 che si contenderanno le posizioni dal primo all'ottavo posto, le altre formano i gruppi 3 e 4 che giocheranno per le posizioni dalla nove alla quattordici. La vittoria vale due punti la sconfitta uno.\nFinali.\nLe prime classificate dei gruppi 1 e 2 giocano per la medaglia d'oro, le seconde per il terzo posto, le terze per il quinto e le quarte per l'ottavo. Le prime dei qruppi 3 e 4 giocano per il nono posto, le seconde per l'undicesimo e le terze per il tredicesimo.\n13\u00ba - 14\u00ba posto\n11\u00ba - 12\u00ba posto\n9\u00ba - 10\u00ba posto\n7\u00ba - 8\u00ba posto\n5\u00ba - 6\u00ba posto\n3\u00ba - 4\u00ba posto\n1\u00ba - 2\u00ba posto"}
{"id": "1400637", "revid": "1632387", "url": "https://it.wikipedia.org/wiki?curid=1400637", "title": "Cecit\u00e0 (romanzo)", "text": "Cecit\u00e0 (titolo originale, in lingua portoghese: \"Ensaio sobre a Cegueira\", letteralmente Saggio sulla cecit\u00e0) \u00e8 un romanzo dello scrittore e premio Nobel per la letteratura portoghese Jos\u00e9 Saramago, pubblicato nel 1995. In Italia, il titolo \u00e8 stato tradotto eliminando parte di quello in lingua originale per esigenze editoriali; si \u00e8 ritenuto infatti che \"Saggio sulla cecit\u00e0\" avrebbe scoraggiato i lettori.\nIn un romanzo successivo di Saramago, \"Saggio sulla lucidit\u00e0\", si ritrovano personaggi presenti in \"Cecit\u00e0\". I fatti raccontati nei due romanzi sono legati, al punto che \"Saggio sulla lucidit\u00e0\" pu\u00f2 essere considerato come il \"seguito\" di \"Cecit\u00e0\".\nTrama.\nIn una citt\u00e0 mai nominata, un automobilista fermo al semaforo si accorge di essere diventato improvvisamente cieco. La sua malattia, per\u00f2, \u00e8 peculiare: infatti egli vede tutto bianco. Tornato a casa con l'aiuto di un altro uomo (che ben presto si riveler\u00e0 un ladro) racconta l'accaduto a sua moglie. I due si recano da un medico specialista, dove trovano un \"vecchio con una benda nera\" su un occhio, un \"ragazzino strabico\", accompagnato da una donna e una \"ragazza dagli occhiali scuri\".\n\"Il medico\", dopo aver esaminato l'uomo (che, nel seguito della storia, sar\u00e0 chiamato \"il primo cieco\"), si accorge di non avere spiegazioni per quella improvvisa cecit\u00e0. Ben presto, per\u00f2, la cecit\u00e0 comincia a diffondersi. Il \"ladro di automobili\", \"il medico\", la \"moglie del primo cieco\", sono tutti colpiti dalla strana malattia. La \"moglie del medico\" sembra l'unica a non essere contagiata. L'epidemia si diffonde in tutta la citt\u00e0 e il governo del paese decide, provvisoriamente, di rinchiudere i gruppi di ciechi in vari edifici, allo scopo di evitare il contagio. Ogni giorno le guardie avrebbero fornito il cibo agli internati.\nIl medico, la moglie del medico, l'unica dotata della vista e fintasi non vedente per non separarsi dal marito, vengono internati in un ex manicomio dove incontrano il primo cieco e sua moglie, la ragazza dagli occhiali scuri, il ladro di automobili, il vecchio con una benda nera e il ragazzino strabico, tutti colpiti dalla malattia contratta nello studio oculistico. Inizialmente la distribuzione degli alimenti avviene regolarmente, ma ben presto i ciechi si ritrovano abbandonati, perch\u00e9 la cecit\u00e0 si diffonde anche tra i soldati e i politici, fino a colpire tutto il paese (tranne la moglie del medico). All'interno del manicomio, inoltre, un gruppo di ciechi (i \"ciechi malvagi\") s'impossessa di tutte le razioni di cibo provenienti dall'esterno per poter ricattare gli altri malati e ottenere potere e altri vantaggi, compresi rapporti sessuali con le donne. Proprio durante uno di questi stupri collettivi, la moglie del medico uccide il capo dei ciechi malvagi. Nel tentativo di rendere inoffensivi questi ultimi, un'altra donna d\u00e0 fuoco ad un mucchio di coperte nella loro camerata, ma il fuoco si diffonde e finisce per avvolgere tutto l'edificio. Molti ciechi muoiono, ma una parte di loro (tra questi, il gruppo della moglie del medico), riesce a uscire all'aria aperta.\nAll'esterno dell'ex manicomio la moglie del medico vedr\u00e0 i risultati dell'epidemia. Morti per le strade, la citt\u00e0 in totale abbandono, gruppi di ciechi che occupano le case altrui e lottano l'uno contro l'altro per assicurarsi del cibo. Il gruppo della moglie del medico cerca di organizzarsi e di riacquistare la dignit\u00e0 che nella reclusione gli era stata sottratta; tra i membri si instaura amicizia e collaborazione e a loro si unisce un cane randagio, \"il cane delle lacrime\", attirato dal pianto della donna. Nel finale tutti i ciechi guariscono senza alcuna ragione apparente, proprio come all'inizio della vicenda era sopraggiunta l'epidemia.\nStile e tematiche.\nIn questa opera, come in altre opere di Saramago, viene utilizzato uno stile che prevede l'assenza di nomi propri per i personaggi, identificati tramite espressioni impersonali (come \"la ragazza dagli occhiali scuri\", \"il vecchio con la benda\" e \"il ragazzino strabico\", e cos\u00ec via). I dialoghi non sono introdotti dai due punti, n\u00e9 vengono utilizzate le virgolette. I dialoghi vedono le frasi dei vari partecipanti separate da una virgola, seguita da una parola che inizia con una lettera maiuscola.\nIl tema fondamentale del romanzo \u00e8 quello dell'indifferenza, che esplode con il dilagare della cecit\u00e0, ma che era gi\u00e0 presente prima degli avvenimenti in questione.\nLo stesso scrittore, nel discorso fatto in seguito all'assegnazione del Premio Nobel, ha sottolineato come la societ\u00e0 contemporanea sia \"cieca\" poich\u00e9 si \u00e8 perso il senso di solidariet\u00e0 fra le persone.\nInoltre, il romanzo indaga a fondo la nostra societ\u00e0 e le sue strutture di potere; essendo ambientato in un tempo e un luogo indefiniti, questa vicenda pu\u00f2 riguardare chiunque. Durante la reclusione dei malati nel manicomio, infatti, essi si ritrovano in una situazione che ha fatto \"tabula rasa\" di tutte le condizioni sociali precedenti, lasciando loro la libert\u00e0 di una organizzazione nuova e pi\u00f9 equa, etica. Il pessimismo antropologico dell'autore, per\u00f2, non fa s\u00ec che gli internati creino una societ\u00e0 idillica, ma che attuino invece una regressione, che li porta a vivere in uno stato di natura hobbesiano in cui l'unica legge che conta \u00e8 quella del pi\u00f9 forte, e in cui viene messa in atto una guerra di tutti contro tutti per la sopravvivenza. L'unica organizzazione possibile risulta essere una dittatura di pochi che, tramite la violenza, tengono in scacco la maggior parte dei malati.\nNell'episodio del razionamento del cibo da parte dei ciechi malvagi si pu\u00f2 inoltre notare la profonda riflessione dell'autore riguardo al problema della fame nel mondo: i ciechi malvagi infatti tengono gli altri internati in uno stato di fame perenne, accentrando nella loro camerata tutti i cibi che vengono portati dall'esterno e lasciando deperire quelli che per loro sono di troppo: la fame nella struttura non \u00e8 dunque dovuta ad una mancanza reale di cibo, quanto piuttosto alla brutalit\u00e0 e all'egoismo di chi detiene il potere di distribuirlo.\nInfine, fra i personaggi del romanzo non si sviluppa mai una vera solidariet\u00e0, che rimane circoscritta alle donne, le quali, in seguito al trauma collettivo dello stupro da parte dei ciechi malvagi, formano un nuovo \"noi\", una comunit\u00e0 che assume una valenza salvifica nella figura della moglie del medico. Nonostante questo sia il personaggio pi\u00f9 positivo della vicenda, per\u00f2, anch'essa si macchia di alcuni crimini legati alla necessit\u00e0 della sopravvivenza, bench\u00e9, nel suo caso, questi non siano rivolti solo alla sua persona ma al gruppo di cui ha deciso di farsi carico.\nTrasposizioni.\nDal romanzo di Saramago \u00e8 stato tratto il film omonimo per la regia del brasiliano Fernando Meirelles e interpretato, tra gli altri, da Julianne Moore, Mark Ruffalo, Alice Braga e Gael Garc\u00eda Bernal. Presentato al Festival Internazionale di Cannes nel 2008, il film \u00e8 giunto nelle sale statunitensi nell'ottobre dello stesso anno ed \u00e8 stato distribuito in Italia da Mikado nel 2010 patrocinato dal gruppo FIAT."}
{"id": "1400644", "revid": "767487", "url": "https://it.wikipedia.org/wiki?curid=1400644", "title": "Led Zeppelin (box set)", "text": "Led Zeppelin \u00e8 una raccolta della omonima rock band inglese pubblicata nel 1990 sotto l'etichetta Atlantic Records in un unico cofanetto di sei LP nella versione in vinile, 4 dischi nella versione in formato CD e 4 cassette nella versione in formato audiocassette. Comprende 54 brani dei quali 3 inediti, fra cui una fusione dei due brani \"Moby Dick\" e \"Bonzo's Montreux\", pi\u00f9 il brano \"Hey Hey What Can I Do\", pubblicato nel 1970 come lato B di \"Immigrant Song\"."}
{"id": "1400645", "revid": "120975326", "url": "https://it.wikipedia.org/wiki?curid=1400645", "title": "Michael J. Flynn", "text": "Biografia.\nNel 1955 inizi\u00f2 la lavorare per IBM dove lavor\u00f2 per dieci anni allo sviluppo dei computer della societ\u00e0. Fece parte del gruppo di ricerca che sviluppo l'IBM 7090 e l'IBM 7094/II. In seguito lavor\u00f2 al processore del System/360 Model 91. Nel 1960 si laure\u00f2 in ingegneria elettrica presso la Syracuse University e nel 1961 complet\u00f2 il dottorato presso la Purdue University. Nel 1966 pubblic\u00f2 l'articolo che port\u00f2 alla tassonomia di Flynn. Tra il 1966 e il 1974 fu docente presso la Northwestern University e la Johns Hopkins University. Nel 1975 divenne professore di ingegneria elettrica presso la Stanford University e direttore del \"Computer Systems Laboratory\" tra il 1977 e il 1983. Nel 1992 ha ricevuto il ACM/IEEE Eckert-Mauchley Award per il suo contributo allo sviluppo delle architetture dei computer digitali. Nel 1995 ricevette l'IEEE-CS Harry Goode Memorial Award per i suoi studi sulle architetture dei calcolatori e sulla loro classificazione. Nel 1998 ricevette la Tesla Medal dall'International Tesla Society (Belgrado), e una laurea honoris causa dal Trinity College (University of Dublin), Irlanda. \u00c8 autore di pi\u00f9 di 250 articoli scientifici.\nInoltre \u00e8 famoso per aver ideato la tassonomia di Flynn, nel 1966, che distingue varie architetture computazionali a seconda del flusso di dati e di istruzioni che elaborano, questa si \u00e8 rivelata \"profetica\" per gli sviluppi tecnologici successivi."}
{"id": "1400664", "revid": "124123", "url": "https://it.wikipedia.org/wiki?curid=1400664", "title": "Nati nel 1297", "text": ""}
{"id": "1400673", "revid": "124123", "url": "https://it.wikipedia.org/wiki?curid=1400673", "title": "Morti nel 1305", "text": ""}
{"id": "1400682", "revid": "124123", "url": "https://it.wikipedia.org/wiki?curid=1400682", "title": "Nati nel 1316", "text": ""}
{"id": "1400684", "revid": "834", "url": "https://it.wikipedia.org/wiki?curid=1400684", "title": "William Warren Bartley", "text": ""}
{"id": "1400688", "revid": "9447", "url": "https://it.wikipedia.org/wiki?curid=1400688", "title": "Legge zero della robotica", "text": ""}
{"id": "1400693", "revid": "124123", "url": "https://it.wikipedia.org/wiki?curid=1400693", "title": "Nati nel 1319", "text": ""}
{"id": "1400699", "revid": "124123", "url": "https://it.wikipedia.org/wiki?curid=1400699", "title": "Morti nel 1320", "text": ""}
{"id": "1400701", "revid": "834", "url": "https://it.wikipedia.org/wiki?curid=1400701", "title": "William P. Lear", "text": ""}
{"id": "1400702", "revid": "148107", "url": "https://it.wikipedia.org/wiki?curid=1400702", "title": "Operatore di evoluzione temporale", "text": "L'operatore di evoluzione temporale in meccanica quantistica \u00e8 un operatore che agisce su uno stato del sistema e opera l'evoluzione di questo stato negli istanti successivi. Dobbiamo chiarire che in meccanica quantistica (non relativistica) non esiste un operatore tempo, cio\u00e8 il tempo non \u00e8 una osservabile ma un parametro. \nDefinizione.\nConsideriamo una particella quantistica o un sistema fisico descritto all'istante formula_1 da un vettore di stato formula_2 e consideriamo il vettore di stato al tempo formula_3 identificato con formula_4. L'evoluzione \u00e8 operata dall'operatore di evoluzione temporale:\nperch\u00e9 formula_4 deve potersi determinare da formula_7. \nVediamo le propriet\u00e0 di questo operatore. Per la conservazione della probabilit\u00e0, lo stato al tempo formula_4 deve essere normalizzato a formula_9, quindi:\ne questo implica che\ncio\u00e8 l'operatore di evoluzione temporale deve essere unitario. Inoltre per formula_12 il nostro operatore deve eseguire una trasformazione identitaria, cio\u00e8 deve ridursi all'operatore identit\u00e0, cio\u00e8:\nInfine l'applicazione successiva dell'operatore due volte, cio\u00e8 eseguire due evoluzioni temporali consecutive, deve portare ad una evoluzione somma:\nQueste propriet\u00e0 portano alla definizione dell'operatore di evoluzione temporale infinitesimale:\ndove formula_16 \u00e8 l'operatore identit\u00e0 e formula_17 \u00e8 il generatore dell'evoluzione temporale e deve essere un operatore hermitiano, infatti:\nossia:\ne questo prova anche che l'operatore formula_20 \u00e8 un operatore unitario.\nPer vedere quale sia il generatore dell'evoluzione temporale infinitesimo possiamo utilizzare l'analogia con la meccanica classica: eseguiamo cio\u00e8 una trasformazione canonica temporale infinitesima delle coordinate generalizzate e degli impulsi:\nLa funzione che genera tale trasformazione canonica \u00e8:\ndove formula_23 genera una trasformazione identica. Dal confronto della (3) con la (4) possiamo supporre che formula_17 coincida a meno di un fattore costante con l'hamiltoniana del sistema. Il fattore costante in questione \u00e8 la costante di Planck razionalizzata poich\u00e9 essa permette all'operatore temporale di essere adimensionale, quindi in definitiva la (3) dice che l'operatore di evoluzione temporale infinitesima \u00e8:\nSe ci si limita a considerare forze indipendenti dal tempo, l'operatore formula_26 dipende unicamente dall'intervallo formula_27 e non dall'istante iniziale formula_1, che si pu\u00f2 porre uguale a formula_29. In questo caso, vedremo che l'operatore di evoluzione temporale si pu\u00f2 scrivere in forma compatta come:\nQuesto risultato si pu\u00f2 dimostrare rigorosamente in virt\u00f9 del teorema di Stone.\nEquazione di Schr\u00f6dinger dipendente dal tempo.\nL'operatore di evoluzione temporale infinitesimo \u00e8 alla base dell'equazione di Schr\u00f6dinger dipendente dal tempo, infatti se:\ndividendo per formula_32 e nel limite formula_33:\nApplicato ad un generico vettore di stato formula_7:\ndove H pu\u00f2 dipendere esplicitamente dal tempo.\nStati stazionari.\nL'hamiltoniano di un sistema isolato o di un sistema che si trova in un campo esterno uniforme non contiene esplicitamente il tempo. \u00c8 lecito quindi porre formula_37 e scrivere formula_38 senza perdere in generalit\u00e0. Dall'equazione di Schr\u00f6dinger si ricava\ne per i vettori di stato:\nSi definiscono stati stazionari quelli che non evolvono nel tempo, vale a dire formula_4 e formula_42 rappresentano lo stesso stato. Questo \u00e8 vero se sono proporzionali, cio\u00e8\nSi dimostra che \n\"uno stato \u00e8 stazionario se e solo se \u00e8 autostato di formula_44\". \nAd esempio, se formula_45 si ha che:\nSi vede cos\u00ec che la costante di proporzionalit\u00e0 formula_47 \u00e8 formula_48.\nSe lo stato di partenza non \u00e8 un autostato di formula_44, ma questa ha un insieme completo di autovettori formula_50, \u00e8 possibile effettuare uno sviluppo in serie:\nal tempo formula_3 l'evoluzione del vettore di stato \u00e8:\ncio\u00e8 il coefficiente generico dello sviluppo varia nel tempo come:\nI moduli quadri formula_55 dei coefficienti dello sviluppo del vettore di stato al tempo formula_3, sono come sempre le probabilit\u00e0 di transizione dei diversi valori di energia del sistema, e la precedente mostra che tali probabilit\u00e0 restano costanti nel tempo.\nSe formula_44 ha autovalori continui lo sviluppo in serie non \u00e8 possibile e si avr\u00e0:\nNel caso in cui formula_44 abbia solo autovalori continui (ad esempio nel caso di particella libera), non esistono autostati propri e quindi nemmeno stati stazionari.\nOsservabili e costanti del moto.\nA partire dall'operatore U \u00e8 possibile determinare come varia nel tempo il valor medio di qualunque osservabile formula_60:\ned \u00e8 chiaro che il valor medio di formula_60 \u00e8 costante nel tempo su ogni stato stazionario. In particolare, per la posizione formula_63 e per l'impulso si ha:\nPossono esistere osservabili il cui valor medio si mantiene costante su qualsiasi stato: queste si dicono costanti del moto. Si dimostra che \n\"tutte e sole le costanti del moto sono le osservabili che commutano con formula_44, ovvero formula_66\".\nAnalogo risultato vale in meccanica classica: le costanti del moto sono le funzioni che annullano la parentesi di Poisson con formula_44.\nEvoluzione temporale in rappresentazione di Heisenberg.\nPer determinare il valor medio di formula_60 abbiamo scritto formula_61 e introducendo l'operatore formula_26 si ha:\ne posto formula_72, si ha:\nQuesta scrittura significa che si stanno tenendo fissi i vettori che descrivono lo stato del sistema, mentre \"sono le osservabili a dipendere dal tempo\". Questo schema \u00e8 formalmente identico alla meccanica classica: se formula_74, si trova l'equazione di Heisenberg\nche corrisponde alle equazioni del moto classiche in forma di parentesi di Poisson.\nPer una hamiltoniana nella forma formula_76 si trovano due equazioni per formula_77 e formula_78 formalmente uguali alle equazioni di Hamilton:"}
{"id": "1400704", "revid": "124123", "url": "https://it.wikipedia.org/wiki?curid=1400704", "title": "Nati nel 1324", "text": ""}
{"id": "1400705", "revid": "197778", "url": "https://it.wikipedia.org/wiki?curid=1400705", "title": "Carabina a due canne", "text": ""}
{"id": "1400708", "revid": "106456", "url": "https://it.wikipedia.org/wiki?curid=1400708", "title": "Composti alifatici", "text": "In chimica organica si definiscono composti alifatici i composti organici che non fanno parte della classe dei composti aromatici. \nDescrizione.\nNei composti alifatici, gli atomi di carbonio possono legarsi dando vita a catene lineari, ramificate o cicliche. Possono essere presenti legami singoli (alcani), doppi (alcheni) o tripli (alchini).\nIl termine deriva dal greco \"aleifar\" cio\u00e8 unguento; questo perch\u00e9 molti grassi contengono lunghe catene carboniose.\nTra i composti alifatici si annoverano gli alcani (come il metano e il butano), gli alcheni (come l'etilene) e gli alchini (come l'acetilene). Il pi\u00f9 semplice composto alifatico \u00e8 il metano (CH4). Oltre all'idrogeno, altri elementi possono legarsi a una catena di carbonio; i pi\u00f9 comuni sono l'ossigeno, l'azoto, lo zolfo e il cloro.\nGran parte dei composti alifatici sono infiammabili."}
{"id": "1400710", "revid": "834", "url": "https://it.wikipedia.org/wiki?curid=1400710", "title": "William Lear", "text": ""}
{"id": "1400711", "revid": "124123", "url": "https://it.wikipedia.org/wiki?curid=1400711", "title": "Morti nel 1331", "text": ""}
{"id": "1400712", "revid": "834", "url": "https://it.wikipedia.org/wiki?curid=1400712", "title": "William Powell Lear", "text": ""}
{"id": "1400717", "revid": "124123", "url": "https://it.wikipedia.org/wiki?curid=1400717", "title": "Nati nel 1335", "text": ""}
{"id": "1400719", "revid": "767487", "url": "https://it.wikipedia.org/wiki?curid=1400719", "title": "Acido stifnico", "text": "L'acido stifnico \u00e8 un acido organico con caratteristiche astringenti, di colore giallo, che forma cristalli esagonali, ed appartenente alla famiglia dei fenoli e pertanto un composto aromatico.\nUtilizzi.\n\u00c8 utilizzato nella produzione di pigmenti colorati, medicinali, inchiostri ed esplosivi quali i sali stifnati, come ad esempio lo stifnato di piombo.\n\u00c8 anche un esplosivo piuttosto sensibile, con propriet\u00e0 simili all'acido picrico.\nSintesi e chimica.\n\u00c8 sintetizzato dalla nitrazione del resorcinolo in una miscela di acido nitrico e solforico.\nCome l'acido picrico, \u00e8 un acido moderatamente forte, che ad esempio libera anidride carbonica in una miscela di carbonato di sodio. Pu\u00f2 reagire con gli ossidi debolmente basici, come quelli di piombo o argento, per dare i rispettivi sali, molto sensibili ad ogni sollecitazione esterna.\nLa solubilit\u00e0 dell'acido stifnico \u00e8 poco minore di quella del resorcinolo non nitrato."}
{"id": "1400729", "revid": "124123", "url": "https://it.wikipedia.org/wiki?curid=1400729", "title": "Nati nel 1342", "text": ""}
{"id": "1400732", "revid": "124123", "url": "https://it.wikipedia.org/wiki?curid=1400732", "title": "Morti nel 1342", "text": ""}
{"id": "1400736", "revid": "2153076", "url": "https://it.wikipedia.org/wiki?curid=1400736", "title": "Call Me Irresponsible", "text": "Call Me Irresponsible \u00e8 il quinto album in studio del cantante canadese Michael Bubl\u00e9, pubblicato nel maggio del 2007.\nIl disco.\nPubblicato dalla casa discografica Warner Bros., nell'album egli parla dell'amore in tutte le sue forme, i sogni e le sue riflessioni: dichiara, infatti, in seguito \"This recording is just that\", questo album \u00e8 solo questo.\nIl primo singolo estratto da questo album \u00e8 \"Everything\", e si \u00e8 classificato alla 46\u00aa posizione nella Billboard Hot 100.\nDell'album \u00e8 stata pubblicata anche la versione speciale \"Call Me Irresponsible Special\".\nL'album ha venduto circa 5,5 milioni di copie in tutto il mondo.\nIl CD ha raggiunto la prima posizione nella classifica Billboard 200 ed in Canada, Irlanda, Germania, Paesi Bassi, Italia ed Australia, la seconda nella Official Albums Chart ed in Austria, la terza in Svizzera, la quarta in Francia, la quinta in Svezia, la settima in Nuova Zelanda, l'ottava in Spagna, la nona in Danimarca e la decima in Norvegia."}
{"id": "1400744", "revid": "124123", "url": "https://it.wikipedia.org/wiki?curid=1400744", "title": "Morti nel 1356", "text": ""}
{"id": "1400753", "revid": "124123", "url": "https://it.wikipedia.org/wiki?curid=1400753", "title": "Nati nel 1370", "text": ""}
{"id": "1400755", "revid": "2070373", "url": "https://it.wikipedia.org/wiki?curid=1400755", "title": "Conservatorio Antonio Vivaldi", "text": "Il Conservatorio Antonio Vivaldi \u00e8 un istituto di alta formazione artistica, musicale e coreutica fondato ad Alessandria nel 1858 e intitolato alla memoria di Antonio Vivaldi.\nStoria.\nIl 30 dicembre 1858, mediante il supporto dell'amministrazione comunale dell'epoca nacque una scuola di musica gratuita. L'intenzione fu di creare una scuola di musica completa e formare nuovi musicisti per l'orchestra del teatro. Le prime scuole aperte furono quelle di violino e violoncello. Intorno al 1880 la scuola fu ingrandita grazie ad un lascito dell'Opera pia Scolia.\nIl 16 novembre 1892 il consiglio comunale fiss\u00f2 un regolamento in 58 articoli e per regio decreto ente morale il nome fu cambiato in \"scuola di musica e canto corale\". La scuola impartiva i seguenti insegnamenti: armonia e contrappunto, canto corale, musica da camera, storia della musica, teoria e solfeggio, viola, violino, violoncello e contrabbasso.\nIl 4 aprile 1928 si trasforma in civico liceo musicale e nel 1955 viene trasferito in un'ala del palazzo Cuttica di Cassine, mentre dall'anno scolastico 1969-1970, divenne un conservatorio statale con annessa scuola media.\nnel 2002 il conservatorio torn\u00f2 nella sede storica, restaurata e riqualificata, di palazzo Cuttica di Cassine disponendo di oltre tremila metri quadrati.\nStruttura.\nIl conservatorio \u00e8 strutturato nei seguenti dipartimenti:\nBiblioteca.\nLa biblioteca, dedicata a Carlo Mosso, fu istituita nel 1941 quando, all'epoca ancora liceo musicale, venne riconosciuto il pareggiamento e l'intitolazione ad Antonio Vivaldi. In origine il primo fondo era costituito da materiale pratico del vecchio liceo. Durante la seconda guerra mondiale la biblioteca civica di Alessandria don\u00f2 alla biblioteca del liceo musicale, riconoscendogli il ruolo di civica biblioteca musicale, alcune partiture d'opera e parodie di opere, riduzioni per canto e piano, \"pot-pourri\" in edizioni dei secoli XVIII e XIX.\nMuseo.\nIl 2 dicembre 2010 \u00e8 stato inaugurato il museo dedicato a Pietro Abb\u00e0-Cornaglia. Per espressa volont\u00e0 degli eredi tutto il materiale della sua produzione musicale \u00e8 conservato nel fondo a lui intitolato presso la sala \"Censi\", accanto alla biblioteca del conservatorio."}
{"id": "1400758", "revid": "250809", "url": "https://it.wikipedia.org/wiki?curid=1400758", "title": "Cratere Alexander", "text": "Alexander \u00e8 un cratere lunare intitolato al re e condottiero macedone Alessandro Magno; \u00e8 situato nell'emisfero settentrionale, nell'aspra superficie nel nord del Mare della Serenit\u00e0. Si trova a sud-sudovest dello sporgente cratere Eudoxus, e ad est-nordest del cratere Calippus.\nLa formazione Alexander \u00e8 stato cos\u00ec pesantemente logorata e distorta dal passaggio del tempo che adesso assomiglia a poco pi\u00f9 che a una regione pianeggiante racchiusa da montagne scoscese. Il bordo giace lungo le sezioni nordoccidentale, occidentale e meridionale, mentre il lato orientale \u00e8 aperto alla superficie circostante. I muri rimasti sono di forma all'incirca rettangolare, con i monti pi\u00f9 prominenti nel nordovest.\nIl fondo del cratere \u00e8 pi\u00f9 liscio e ha un'albedo pi\u00f9 scura nella met\u00e0 occidentale, e diventa gradualmente pi\u00f9 chiaro e pi\u00f9 craterizzato andando verso est. Non ci sono crateri significativi entro il perimetro di questa formazione, sebbene ci siano molti piccoli crateri satelliti nella zona orientale pi\u00f9 ruvida.\nCrateri correlati.\nAlcuni crateri minori situati in prossimit\u00e0 di Alexander sono convenzionalmente identificati, sulle mappe lunari, attraverso una lettera associata al nome."}
{"id": "1400762", "revid": "1632387", "url": "https://it.wikipedia.org/wiki?curid=1400762", "title": "Fra Bevignate", "text": "Biografia.\nArchitetto, urbanista, e ingegnere, d'esperienza, fu attivo nella seconda met\u00e0 del XIII secolo, nelle zone umbre di Perugia, Orvieto e Gubbio.\nGli furono affidati progetti importanti, come il disegno della Fontana Maggiore di Perugia (1275-1278) insieme a Nicola e Giovanni Pisano, l'acquedotto medievale, insieme a Buoninsegna da Venezia, la Chiesa di San Francesco a Gubbio, il Duomo di Orvieto (1290-1295 circa), e mor\u00ec durante la costruzione del Duomo di Perugia, la Cattedrale. A testimonianza della sua grande considerazione, nella iscrizione della fontana maggiore \u00e8 definito \"padre di Perugia\" ."}
{"id": "1400763", "revid": "124123", "url": "https://it.wikipedia.org/wiki?curid=1400763", "title": "Nati nel 1377", "text": ""}
{"id": "1400771", "revid": "123400125", "url": "https://it.wikipedia.org/wiki?curid=1400771", "title": "La strega di Ilse", "text": "La strega di Ilse (titolo originale inglese \"Ilse Witch\") \u00e8 un romanzo del 2000 dello scrittore statunitense Terry Brooks. Si tratta del primo libro della trilogia \"Il viaggio della Jerle Shannara\", riconducibile all'opera fantasy del ciclo di \"Shannara\". Il libro riapre lo scenario degli eredi della casata Ohmsford e del loro legame con il canto magico e la leggendaria Spada di Shannara, e ruota attorno alla spedizione del vascello \"Jerle Shannara\".\nTrama.\nCirca centotrent'anni dopo gli eventi narrati nel ciclo de \"L'eredit\u00e0 di Shannara\", avviene il ritrovamento di un elfo sulle sponde dello Spartiacque Azzurro da parte del cavaliere alato Hunter Predd. Mutilato di occhi e lingua, il naufrago non pu\u00f2 svelare la sua identit\u00e0. Solo la strega di Ilse attraverso il suo canto magico riesce a carpirne il segreto. Egli altri non \u00e8 che Kael Elessedil, fratello dell'attuale re degli elfi Allardon Elessedil, partito trent'anni prima alla volta di una nuova terra dove si diceva fosse celata una magia potentissima, \"la magia fatta di parole\". Il re, venuto a conoscenza del ritrovamento del fratello, rivela questo segreto a Walker Boh, l'ultimo druido. Quest'ultimo allora stringe un accordo che prevede che, dopo che la corona avr\u00e0 finanziato la missione di ricerca, il tesoro eventualmente ritrovato verr\u00e0 spartito in modo da soddisfare il popolo degli Elfi, ma anche formare un nuovo Ordine di Druidi. Il re consegna quindi la mappa dove \u00e8 tracciato il percorso da intraprendere per raggiungere il continente perduto di Parkasia e il potere sconosciuto. La strega di Ilse, decisa a sua volta a non lasciarsi scappare una tale magia, parte alla volta della terra sconosciuta, dopo aver ucciso il re. Walker, imbarcatosi sul vascello volante \"Jerle Shannara\" prima della strega, \u00e8 accompagnato, tra gli altri, da due giovani, il cambiatore di forma Truls Rohk, due fratelli corsari Redden Alt Mer e Rue Meridian, la veggente Ryer Ord Star, il nano Panax, il principe degli elfi Ahren Elessedil, figlio del defunto re, e Hunter Predd. Dopo aver superato non senza difficolt\u00e0 le tre isole Flay Creech, Shatterstone e Mephitic, dove erano nascoste altrettante misteriose chiavi di accesso al mondo sconosciuto, Walker si trova costretto a rivelare la sua identit\u00e0 a uno dei due giovani che lo accompagnano nell'impresa.\nIl giovane, appena diciassettenne, \u00e8 Bek Ohmsford, l'ultimo della sua dinastia. Egli, armato della Spada di Shannara, scopre la verit\u00e0 sul suo passato: la perfida Strega di Ilse \u00e8 in realt\u00e0 sua sorella Grianne Ohmsford, rapita e traviata dal perfido Morgawr anni prima. Giunti nell'entroterra di Parkasia, i personaggi si dividono. Mentre i corsari rimangono sulla nave, il resto della spedizione comincia la perlustrazione del continente giungendo infine a Castledown, citt\u00e0 in rovina del Vecchio Mondo, e tentando di addentrarsi nei suoi sotterranei. Poco prima di aver raggiunto la galleria di accesso, molti vengono brutalmente uccisi in una carneficina ordita da granchi robotizzati in agguato nella piazza. Solo Walker riesce ad entrare, e solo Bek, suo cugino Quentin, il principe, la veggente e una manciata di cacciatori Elfi riescono a salvarsi. Nel frattempo, per\u00f2, la strega \u00e8 arrivata e ha conquistato la \"Jerle Shannara\" con i corsari al suo interno."}
{"id": "1400786", "revid": "124123", "url": "https://it.wikipedia.org/wiki?curid=1400786", "title": "Nati nel 1389", "text": ""}
{"id": "1400787", "revid": "228587", "url": "https://it.wikipedia.org/wiki?curid=1400787", "title": "Alessandrina di Baden", "text": "Matrimonio.\nSfondo.\nPrima di salire al trono, Alessandro II di Russia fu mandato nel Baden al fine di presentare se stesso come un pretendente alla mano di Alessandrina in matrimonio. Alessandrina gi\u00e0 si considerava la sua fidanzata, poich\u00e9 tutte le trattative preliminari avevano avuto luogo. Durante il viaggio in quella regione tuttavia, Alessandro visit\u00f2 la corte d'Assia-Darmstadt e conobbe la Principessa Maria d'Assia che alla fine spos\u00f2.\nSotto la spinta di suo fratello il Principe Alberto, il Principe Ereditario Ernesto di Sassonia-Coburgo e Gotha (nato nel 1818) cominci\u00f2 la ricerca di una sposa adatta. Alberto riteneva che una moglie fosse un bene per il fratello; \"Le catene le dovrai sostenere in ogni caso, e sar\u00e0 certamente un bene per te... Pi\u00f9 pesanti e strette sono, meglio sar\u00e0 per te. Una coppia sposata deve essere incatenata l'uno all'altro, essere inseparabili, e loro devono vivere solo l'un per l'altro\". Con questo consiglio in mente (anche se Alberto era rimproverato per la presunzione di consigliare i suoi maggiori di lui per et\u00e0), Ernesto cominci\u00f2 a cercare.\nIntorno a questo periodo, Ernesto fu colpito da una malattia venerea contratta attraverso le sue molte relazioni; Alberto di conseguenza gli consigli\u00f2 di sposarsi soltanto quando fosse completamente guarito. Egli lo avvert\u00ec anche che la promiscuit\u00e0 continua avrebbe potuto renderlo incapace di procreare. Ernesto, in conseguenza, aspett\u00f2 qualche anno prima di sposarsi.\nIl 13 maggio 1842 a Karlsruhe, Ernesto spos\u00f2 la Principessa Alessandrina. Per la costernazione di suo fratello e di sua cognata, la Regina Vittoria, il matrimonio non riusc\u00ec a \"calmare\" Ernesto. Alessandrina, tuttavia, accett\u00f2 tutti i suoi difetti abbastanza allegramente, e nutr\u00ec un'assoluta devozione verso Ernesto che sarebbe diventata sempre pi\u00f9 sconcertante agli occhi del mondo esterno.\nSuccessione e mancanza di figli.\nErnesto succedette nel ducato a suo padre, Ernesto I, nel 1844. Il matrimonio si sarebbe rivelato essere senza figli. Anche se era molto probabile che la colpa fosse di Ernesto, (a causa della malattia venerea di cui si era ammalato prima del matrimonio), Alessandrina sembra avesse accettato senza discutere che la loro mancanza di figli fosse colpa sua.\nL'anno in cui Ernesto succedette come duca, la coppia si rec\u00f2 a Windsor per visitare i loro parenti. Lady Eleanor Stanley, una delle damigelle d\u2019onore di Vittoria, comment\u00f2 a sua madre, \"il Duca non sta bene, si dice, e lui sembra certamente terribilmente malato... egli tuttavia ci strinse la mano molto civilmente all'incontro, e sembrava di ottimo umore stando con suo fratello. La Duchessa [Alessandrina] disse Lady Duoro era stata ad Ems nella speranza di generare un figlio ed erede, ma non ha avuto alcun effetto ancora; siamo rimasti piuttosto divertiti che lo abbia detto lei cos\u00ec semplicemente, ma lei sembra una persona molto bella e molto carina\".\nIl rapporto della coppia in questa fase era \"senza nuvole quanto non mai\", nelle parole della storica Charlotte Zeepvat. Mentre visitavano alcune aziende agricole a Windsor, Alessandrina si prese un raffreddore; partirono poco dopo. Lady Eleanor comment\u00f2 ancora che \"[Alessandrina] fu molto dolce alla partenza, e ci baci\u00f2 tutti; sembrava molto delicata, pallida come un lenzuolo, e pi\u00f9 adatta per essere nel suo letto che per intraprendere un lungo viaggio. La partenza dei Reali non fu cos\u00ec dolorosa come mi aspettavo; piena di baci, ma senza lacrime\". Vittoria era dispiaciuta nel vederli partire, poich\u00e9 nutriva un leale affetto per Ernesto per amore di Alberto, ed era arrivata a vedere Alessandrina come una sorella.\nVittoria scelse Ernesto come padrino per la sua seconda figlia femmina la Principessa Alice, ed era quindi previsto in Inghilterra nell'aprile del 1859 per la sua cresima. Anche se Vittoria era impaziente di vedere sua moglie, e anche se i piani erano stati organizzati l'anno precedente per la sua visita, Ernesto scelse di non portarla con s\u00e9. Era chiaro che come le possibilit\u00e0 avere dei figli erano svanite, Ernesto si stava interessando sempre meno di sua moglie.\nAffairs.\nPrima e durante il loro matrimonio, Ernesto port\u00f2 avanti innumerevoli affari con varie donne. Alessandrina, tuttavia, rimase una moglie devota, e scelse di ignorare queste relazioni di cui era a conoscenza. A un certo punto, Ernesto ebbe due amanti, e viveva con loro e Alessandrina \"in un improbabile m\u00e9nage che rese la coppia uno zimbello per tutti, eccetto che per la loro famiglia\". Anche se amava Alessandrina, Vittoria fu costernata per la sua disponibilit\u00e0 ad accettare le sue relazioni, commentando che \"la condotta di zio E.'s \u00e8 perfettamente mostruosa e devo biasimare la zia molto. Non mi hanno scritto ancora - ma quando lo faranno dovr\u00f2 scrivere molto forte\".\nUltimi anni e morte.\nCon il passare degli anni, l'atteggiamento ed il modo di vestire di Ernesto diventarono sempre pi\u00f9 uno scherzo per le giovani generazioni. Una delle figlie del nipote e successore di Ernesto, il Principe Alfredo, Duca di Edimburgo ricord\u00f2 in seguito Ernesto come \"un vecchio fidanzato, stretto in una redingote troppo stretta per la sua mole e scomodamente schiacciato in vita', che sfoggia un cappello a cilindro, guanti di colore giallo pallido, e un bocciolo di rosa all'occhiello\". il principe Ernesto Luigi d'Assia ricord\u00f2 come Alessandrina usasse trascinarsi dietro suo marito chiamando, \"Ernesto, mio tesoro\"; ci\u00f2 caus\u00f2 particolare imbarazzo al giubileo a Windsor nel 1887 quando il cognato di Ernesto Luigi, il granduca Sergej imit\u00f2 Alessandrina, chiamando Ernesto Luigi \"Ernesto, mio tesoro\", senza rendersi conto che il Duca si stava avvicinando dall'estremit\u00e0 della stanza. \"Vide la mia espressione inorridita e si volt\u00f2, quindi entrambi fuggimmo, scappando in diverse sale. Scoppiai a ridere, ma per molto tempo Sergei fu disperatamente preoccupato, perch\u00e9 non sapeva se lo zio lo avesse sentito\".\nErnesto mor\u00ec il 22 agosto 1893 dopo una breve malattia. Alessandrina gli sopravvisse di undici anni, morendo infine il 20 dicembre 1904."}
{"id": "1400790", "revid": "44939", "url": "https://it.wikipedia.org/wiki?curid=1400790", "title": "Coenzima Q-citocromo c reduttasi", "text": ""}
{"id": "1400792", "revid": "124123", "url": "https://it.wikipedia.org/wiki?curid=1400792", "title": "Morti nel 1397", "text": ""}
{"id": "1400795", "revid": "1272592", "url": "https://it.wikipedia.org/wiki?curid=1400795", "title": "Acesida", "text": ""}
{"id": "1400797", "revid": "697352", "url": "https://it.wikipedia.org/wiki?curid=1400797", "title": "Stifnato di piombo", "text": "Lo stifnato di piombo \u00e8 il sale di piombo dell'acido stifnico.\nUtilizzi.\n\u00c8 un esplosivo tossico utilizzato come componente nei detonatori primari in composizione con altri composti, che ne diminuiscono l'estrema sensibilit\u00e0.\nChimica.\nSi pu\u00f2 trovare come cristalli a sei facce monoidrati oppure in piccoli cristalli rettangolari, con colore variabile dal giallo al marrone.\nLo stifnato di piombo \u00e8 particolarmente sensibile al fuoco e alle scariche di elettricit\u00e0 statica. Quando asciutto, \u00e8 addirittura possibile farlo detonare toccandolo, grazie all'elettricit\u00e0 statica del corpo umano. \nNon reagisce con metalli ed \u00e8 meno sensibile alla frizione del fulminato di mercurio o dell'azoturo di piombo. \u00c8 poco solubile in acqua o in alcol metilico, e pu\u00f2 essere neutralizzato con una soluzione di carbonato di sodio, con il rilascio di anidride carbonica.\n\u00c8 stabile quando stoccato correttamente, anche alle alte temperature."}
{"id": "1400802", "revid": "767487", "url": "https://it.wikipedia.org/wiki?curid=1400802", "title": "Manuel Marani", "text": "Carriera.\nIn Nazionale ha segnato una rete ai danni dell'Irlanda, il 7 febbraio 2007. Il gol di Marani ha siglato il momentaneo 1-1, prima che Stephen Ireland segnasse il definitivo 2-1, nel recupero, impedendo a San Marino di ottenere il primo punto nelle qualificazioni europee (rimandato al pari interno con l'Estonia del 15 novembre 2014).\nHa segnato il suo secondo gol in Nazionale nell'amichevole del 14 agosto 2012 con Malta finita 2-3, diventando cos\u00ec il secondo giocatore sammarinese di sempre a segnare pi\u00f9 di un gol con la nazionale dopo Andy Selva, primatista all-time a quota 8."}
{"id": "1400816", "revid": "834", "url": "https://it.wikipedia.org/wiki?curid=1400816", "title": "Web ring", "text": ""}
{"id": "1400817", "revid": "124123", "url": "https://it.wikipedia.org/wiki?curid=1400817", "title": "Morti nel 1407", "text": ""}
{"id": "1400821", "revid": "1745361", "url": "https://it.wikipedia.org/wiki?curid=1400821", "title": "McDonald", "text": ""}
{"id": "1400826", "revid": "1363894", "url": "https://it.wikipedia.org/wiki?curid=1400826", "title": "BAFTA alla migliore sceneggiatura", "text": "Il BAFTA alla migliore sceneggiatura \u00e8 un premio annuale, promosso dal BAFTA a partire dal 1968, e cessato nel 1982, quando la categoria venne suddivisa in:\nAlbo d'oro.\nDoppia assegnazione:"}
{"id": "1400827", "revid": "767487", "url": "https://it.wikipedia.org/wiki?curid=1400827", "title": "Chiara Grillo", "text": "Biografia.\nDopo essersi trasferita nel 1965 dalla Calabria a Roma con la famiglia, si interessa presto di musica, iniziando subito a scrivere canzoni: debutta con il primo 45 giri a 15 anni.\nIn seguito diventa allieva del chitarrista Bruno Battisti D'Amario (musicista con Ennio Morricone e Fabrizio De Andr\u00e9): inizia a comporre canzoni sulla chitarra classica che presenta anche al Folkstudio.\nNel 1978 ottiene un contratto con la Monitor, casa discografica di propriet\u00e0 della RCA Italiana, per cui incide l'album La rondine, da cui viene tratto il 45 giri \"Il prigioniero\".\nCominciano poi le prime apparizioni televisive in Rai ed i primi concerti; allo stesso tempo intraprende gli studi di canto barocco.\nNegli anni '80 si dedica per lo pi\u00f9 all'attivit\u00e0 teatrale, scrivendo le musiche per alcune commedie, pur continuando saltuariamente ad esibirsi dal vivo.\nLa Grillo, nel frattempo sposatasi, compone anche nuove canzoni, e torna in sala d'incisione alla fine degli anni '80, per registrare \"Un cielo per vivere\", pubblicato dalle Edizioni Paoline: comincia qui una seconda fase nella sua carriera di cantautrice, in cui le tematiche dei testi spesso hanno un carattere riflessivo o di osservazione della natura. Per promuovere le nuove canzoni effettua un tour.\nDopo una partecipazione nel 1995 in una compilation sempre delle Edizioni Paoline, nel 1999 esce il suo terzo album, \"Il baule\", che viene presentato in uno spettacolo teatrale dallo stesso titolo con cui, nel 2000, festeggia i trent'anni di attivit\u00e0.\nNel 2003 collabora con i Gen Rosso, interpretando due canzoni dell'album Voglio svegliare l'aurora, e partecipando alla registrazione del disco. \nOltre che all'attivit\u00e0 di cantante, Chiara Grillo si dedica anche all'insegnamento del canto, approfondendo particolarmente l'aspetto dell'interpretazione, secondo il metodo del C.E.T fondata da Mogol, scuola nella quale si \u00e8 diplomata nel 1994.\nNel 2005 inizia la collaborazione con il polistrumentista Emanuele Chirco, che \u00e8 presente sia nel nuovo album Morelando, pubblicato agli inizi del 2007 (e caratterizzato da sonorit\u00e0 vicine alla musica etnica) che nel tour seguente.\nDall'album \u00e8 tratto il singolo \"Il mio gioco\".\nNel 2008 scrive due nuove canzoni per la colonna sonora del film \"\u00c8 tempo di cambiare\" di Fernando Muraca.\nTra le sue canzoni pi\u00f9 note, \"La rondine\", \"La goccia d'acqua\", \"Cielo d'estate\", \"Oceano\", \"Sul mare\", \"Arcobaleno d'Aprile\".\nNel 2010 esce il secondo album frutto della collaborazione con Emanuele Chirco: \"COLORI A QUADRI\". Un album per pianoforte e voce pi\u00f9 maturo e riflessivo, con molti brani registrati dal vivo. Attualmente continua a dare concerti in teatri e piccole piazze, sempre col musicista compositore Emanuele Chirco."}
{"id": "1400834", "revid": "599013", "url": "https://it.wikipedia.org/wiki?curid=1400834", "title": "Nigel Reo-Coker", "text": "Biografia.\nNato a Thornton Heath, sobborgo a sud di Londra, durante l'infanzia si \u00e8 trasferito con la famiglia in Sierra Leone, dov'\u00e8 rimasto per sei anni. \u00c8 poi tornato a Londra con la madre Agnes-Lucinda, le sorelle Natalie e Vanessa ed il fratello Glenn.\nCaratteristiche tecniche.\nConsiderato un centrocampista \"box-to-box\", in virt\u00f9 della sua leadership ha ricoperto in pi\u00f9 circostanze il ruolo di capitano nelle squadre in cui ha militato.\nCarriera.\nClub.\nWimbledon.\nReo-Coker \u00e8 stato scoperto all'et\u00e0 di 13 anni dal club londinese del Wimbledon, dopo aver giocato nella squadra della citt\u00e0 di Croydon. Nel marzo 2003 il tecnico del Portsmouth, Harry Redknapp, ha deciso di puntare su Reo-Coker per la stagione successiva, la prima in Premier League per i \"Pompeys\". Con la maglia del Wimbledon Reo-Coker ha totalizzato, in tutte le competizioni, 64 presenze e 6 gol.\nWest Ham Utd.\nA gennaio 2004, Reo-Coker \u00e8 stato ingaggiato dal West Ham, sempre in Championship. Ha esordito in squadra il 31 gennaio, schierato titolare nel successo interno per 2-1 sul Rotherham United. Il 9 marzo ha siglato la prima rete, con cui ha contribuito al successo per 5-0 sulla sua ex squadra del Wimbledon.\nAl termine del campionato 2004-2005, il West Ham ha conquistato la promozione in Premier League. Il 13 agosto 2005 ha giocato la prima partita nella massima divisione inglese, trovando anche la rete nella vittoria per 3-1 sul Blackburn.\nAston Villa.\nIl 4 luglio 2007, l'Aston Villa ha reso noto sul proprio sito ufficiale d'aver trovato un accordo con il West Ham per il trasferimento di Reo-Coker. Il giocatore ha firmato un accordo quadriennale col nuovo club. Bench\u00e9 le cifre del trasferimento non siano state rese note, come d'abitudine nel calcio inglese, i media hanno stimato che l'Aston Villa avesse pagato circa 8.5 milioni di sterline per i servigi del centrocampista. Ha esordito in squadra l'11 agosto, schierato titolare nella sconfitta casalinga per 1-2 patita contro il Liverpool. Il 28 agosto ha trovato la prima rete, nella Football League Cup, contribuendo al successo per 0-5 in casa del Wrexham.\nHa trovato la prima rete in campionato il 15 settembre 2008, marcatura con cui ha contribuito alla vittoria per 1-2 in casa del Tottenham. Il 26 ottobre 2010 \u00e8 stato nominato temporaneamente capitano della squadra, a causa dell'assenza per infortunio di Stilijan Petrov.\nIl 27 maggio 2011, l'Aston Villa ha comunicato che Reo-Coker sarebbe stato un calciatore svincolato a partire dal successivo 1\u00ba luglio, quando il contratto con i \"Villans\" sarebbe giunto alla scadenza. La sua parentesi all'Aston Villa \u00e8 stata caratterizzata da una prima stagione molto positiva, due campionati centrali in cui non \u00e8 riuscito a ripetersi, per poi migliorare le sue prestazione nella quarta ed ultima annata.\nBolton.\nIl 27 luglio 2011 ha firmato un accordo biennale con il Bolton. Ha giocato la prima partita con questa casacca in data 13 agosto, schierato titolare nel successo esterno per 0-4 in casa del QPR. Il 15 ottobre ha trovato il primo gol, nella vittoria per 1-3 sul campo del Wigan. Ha totalizzato 37 presenze e 4 reti nel corso della Premier League 2011-2012, in cui il Bolton \u00e8 stato condannato alla retrocessione in Championship. Reo-Coker si \u00e8 svincolato dal club sfruttando una clausola presente sul suo contratto, che gli permetteva di farlo in caso di retrocessione.\nIpswich Town.\nDopo qualche mese senza contratto, il 13 ottobre 2012 \u00e8 stato ingaggiato ufficialmente dall'Ipswich Town, squadra della Football League Championship a cui si \u00e8 legato con un accordo trimestrale. Ha debuttato in squadra il 20 ottobre, in occasione della sconfitta per 2-1 contro l'Hull City. Il 12 gennaio 2013, il manager Mick McCarthy ha reso noto che Reo-Coker non avrebbe rinnovato il contratto: il club gli offriva un nuovo accordo valido fino al termine della stagione, mentre il giocatore chiedeva un'intesa pluriennale.\nVancouver Whitecaps.\nIl 21 febbraio 2013, i canadesi dei Vancouver Whitecaps \u2013 militanti nella Major League Soccer \u2013 hanno reso noto d'aver ingaggiato Reo-Coker. Ha debuttato in campionato il 2 marzo successivo, subentrando a Kekuta Manneh nel successo casalingo per 1-0 contro Toronto. Il 9 ottobre 2010 ha trovato la prima rete, nella vittoria maturata sul campo dei Seattle Sounders col punteggio di 1-4. Per via delle sue prestazioni stagionali, Reo-Coker \u00e8 stato nominato per il premio MLS Newcomer of the Year \u2013 il titolo di miglior calciatore esordiente della MLS.\nIl 10 gennaio 2014, l'allenatore Carl Robinson ha reso noto che i Vancouver Whitecaps avrebbero esercitato l'opzione in loro possesso per trattenere Reo-Coker anche per il campionato 2014. Nel corso della stagione, il centrocampista inglese ha visto ridurre il suo spazio in squadra, con Robinson che gli ha preferito i giovani emergenti Gershon Koffie, Mat\u00edas Laba e Russell Teibert.\nChivas USA.\nIl 21 agosto 2014, Vancouver Whitecaps e Chivas USA hanno annunciato ufficialmente lo scambio tra Reo-Coker e Mauro Rosales. L'inglese ha debuttato con la nuova maglia il 31 agosto successivo, schierato titolare nella sconfitta casalinga per 0-3 contro i Los Angeles Galaxy. Ha disputato 9 partite in squadra nel corso di questa porzione di stagione, senza segnare alcuna rete. La sua squadra ha chiuso la stagione al 7\u00ba posto nella Western Conference, non qualificandosi per i play-off.\nMontr\u00e9al Impact.\nIl 10 dicembre 2014, i canadesi del Montr\u00e9al Impact hanno annunciato d'aver tesserato il calciatore in occasione del \"Waiver Draft\". Ha esordito in squadra il 7 marzo 2015, schierato titolare nella sconfitta per 1-0 contro il D.C. United. Il 29 aprile \u00e8 stato impiegato da titolare nella finale della CONCACAF Champions League, che la sua squadra ha perso per 2-4 contro l'Am\u00e9rica. In quella stagione, Reo-Coker ha contribuito alla qualificazione del Montr\u00e9al Impact ai play-off, in cui la franchigia canadese \u00e8 stata eliminata dal Columbus Crew. Il 22 gennaio 2016 \u00e8 stato reso noto che il calciatore e la sua squadra avrebbero separato le loro strade, rescindendo consensualmente il contratto che li legava.\nIl periodo da svincolato.\nIl 21 marzo 2017 ha iniziato ad allenarsi con il Lillestr\u00f8m, assieme al connazionale Luke Moore. Nessuno dei due \u00e8 stato tesserato. Dal 12 aprile si \u00e8 allenato \u2013 stavolta assieme a Kieran Richardson \u2013 col Granada, compagine della Primera Divisi\u00f3n. Il 21 aprile, l'allenatore Tony Adams ha dichiarato che, nonostante la volont\u00e0 del club fosse quella di tesserare i due calciatori, la situazione economica del Granada non permetteva di farlo almeno fino alla stagione successiva. Reo-Coker \u00e8 rimasto cos\u00ec senza contratto.\nStart.\nIl 25 aprile 2017, Reo-Coker \u00e8 stato aggregato allo Start, compagine norvegese militante in 1. divisjon. Il 3 maggio ha ufficialmente firmato un contratto con il club, scegliendo la maglia numero 5. Il 26 giugno ha rescisso il contratto che lo legava al club.\nMilton Keynes Dons.\nIL 22 marzo 2018, il Milton Keynes Dons ha reso noto l'ingaggio di Reo-Coker, che si \u00e8 legato al club con un contratto valido fino al termine della stagione: il giocatore si era allenato col resto della squadra nelle tre settimane precedenti.\nNazionale.\n\u00c8 stato convocato per la prima volta in Under-21 inglese, nell'ottobre 2003, per una gara con i pari et\u00e0 della Turchia. Reo-Coker \u00e8 stato il primo inglese a capitanare la propria nazionale nell'appena ricostruito stadio di Wembley: \u00e8 accaduto il 24 marzo 2007, nell'amichevole con l'Italia finita 3-3.\nNel maggio 2006 Reo-Coker \u00e8 stato incluso insieme a Young, Carson, Johnson e Defoe, nella lista delle riserve inglesi per il (avrebbero dovuto subentrare in caso di infortunio per uno dei 23 titolari). Comunque, infortunatosi lui stesso alla schiena, \u00e8 stato sostituito da Phil Neville.\nHa capitanato la Nazionale inglese agli Europei Under-21 2007. In quella competizione, l'Inghilterra \u00e8 uscita in semifinale, perdendo 13-12 ai rigori contro l'Olanda. Reo-Coker \u00e8 stato uno dei quattro inglesi a non segnare nella lunga serie di penalty. La gara contro gli \"oranje\" \u00e8 stata la sua ultima in Under-21: ha dovuto lasciare causa superamento dei limiti di et\u00e0.\nReo-Coker, essendo originario della Sierra Leone, ha affermato che di poter prendere in considerazione la possibilit\u00e0 di giocare con la maglia di quella Nazionale.\nStatistiche.\nPresenze e reti nei club.\n\"Statistiche aggiornate al 22 marzo 2018.\""}
{"id": "1400838", "revid": "1305772", "url": "https://it.wikipedia.org/wiki?curid=1400838", "title": "Belinda (Belinda)", "text": "Belinda \u00e8 l'album di debutto della cantante ispanico-messicana Belinda pubblicato il 5 agosto 2003 dall'etichetta discografica Sony BMG.\nDescrizione.\nL'album viene pubblicato il 5 agosto 2003 in Messico dalla Sony BMG e internazionalmente nel settembre dello stesso anno dalla RCA. Il disco viene prodotto da Maurice Stern, Graeme Pleeth, Rudy P\u00e9rez e Robin Barter.\nIl brano \"Vivir\", fu scelto come sigla della telenovela \"Corazones al limite\". Belinda e Maurice Stern parteciparono alla realizzazione del brano.\n ha superato le 2.5 milioni di copie vendute, aggiudicandosi doppio disco di platino in Messico, disco di platino in Venezuela, Stati Uniti d'America, America Centrale e disco d'oro in Argentina, Colombia e Cile."}
{"id": "1400844", "revid": "124123", "url": "https://it.wikipedia.org/wiki?curid=1400844", "title": "Morti nel 1429", "text": ""}
{"id": "1400849", "revid": "62004", "url": "https://it.wikipedia.org/wiki?curid=1400849", "title": "Nigel Reo Coker", "text": ""}
{"id": "1400851", "revid": "23117", "url": "https://it.wikipedia.org/wiki?curid=1400851", "title": "Juan Fernando Arango S\u00e1enz", "text": ""}
{"id": "1400856", "revid": "23117", "url": "https://it.wikipedia.org/wiki?curid=1400856", "title": "Alejandro Enrique Cichero Konarek", "text": ""}
{"id": "1400859", "revid": "23117", "url": "https://it.wikipedia.org/wiki?curid=1400859", "title": "Alejandro Cichero Konarek", "text": ""}
{"id": "1400860", "revid": "124123", "url": "https://it.wikipedia.org/wiki?curid=1400860", "title": "Nati nel 1432", "text": ""}
{"id": "1400861", "revid": "80598", "url": "https://it.wikipedia.org/wiki?curid=1400861", "title": "Roberto Cacciapaglia", "text": "\u00c8 protagonista della scena musicale internazionale per la sua musica, che integra tradizione classica e sperimentazione elettronica. Da lungo tempo conduce una ricerca sui poteri del suono, nella direzione di una musica senza confini che si esprime attraverso un contatto emozionale profondo. E' il padre dell'attrice Angelica Cacciapaglia.\nBiografia.\nStudi e primi anni di carriera.\nSi diploma in composizione presso il Conservatorio Giuseppe Verdi della sua citt\u00e0 sotto la guida di Bruno Bettinelli, dove studia anche direzione d'orchestra e musica elettronica. In quegli anni lavora allo studio di Fonologia della Rai e collabora con il CNR di Pisa, studiando le applicazioni del computer in campo musicale. \u00c8 da inserire in questa ricerca, la sua collaborazione nel 1972 con Franco Battiato, nel tour per il disco \"Pollution\".\nIl periodo tedesco.\nIntorno al 1974 entra in contatto con Rolf Ulrich Kaiser (dell'etichetta tedesca Ohr, allora specializzata soprattutto nella produzione e diffusione di artisti impegnati in ricerche sulla musica cosmica), il quale pubblicher\u00e0 il suo primo disco dal titolo \"Sonanze\". Da questo primo lavoro traspare la volont\u00e0 di sperimentare con strumenti della musica elettronica del tempo come tastiere e sintetizzatori, unendoli ad un impianto di matrice colta e sinfonica contemporanea.\n\"Sonanze\" \u00e8 il primo LP quadrifonico pubblicato in Italia. Con questo lavoro entra in contatto con gruppi musicali tedeschi come: Popol Vuh, coi quali si esibisce in concerto, Tangerine Dream e Wallenstein. Dopo quattro anni realizza \"Sei note in logica\" (1978), partitura per voci, orchestra e computer, che rappresenta una svolta e un\u2019esplorazione della sfera minimalista.\nAnni ottanta.\nNel 1983 collabora con la cantautrice Giuni Russo, per la quale arrangia l'intero album \"Vox\", e firmando, tra l'altro, il brano \"Le grandi colpe\", per la musica su testo di Giada di Villahermosa, arrangia e realizza anche l'album di Ivan Cattaneo \"Bandiera Gialla\".\nNel 1986 \u00e8 pubblicata da Ricordi, l'opera in due atti \"Generazioni del cielo\", rappresentata in prima assoluta al Teatro Metastasio di Prato e, in seguito, al Teatro Lingotto di Torino. Dello stesso anno \u00e8 \"Lamentazioni di Geremia\", commissionata dal Festival Internazionale di Tel Aviv.\nNel 1988 esegue inoltre, al Festival Aterforum di Ferrara, \"In C\" con Terry Riley, brano manifesto del minimalismo in musica, la cui registrazione \u00e8 di recente pubblicazione in Russia insieme all'inedito \"Transarmonica\" (1988). Di quegli anni sono \"Aurea carmina\" (1988), su commissione dell'Accademia Nazionale di Santa Cecilia di Roma, \"Il segreto dell'Alba\" (1989), balletto-pantomima commissionata dal Teatro Comunale di Bologna, \u201cUn giorno X\u201d (1990), opera video rappresentata al Conservatorio di Milano con la partecipazione di Gianna Nannini e l'Orchestra dei Pomeriggi Musicali, e la fiaba musicale \"Le mille e una notte\" (1991), rappresentata al Festival di Berlino \u201cBerliner Festspiele\u201d e successivamente al Festival di Spoleto.\nAttraverso la sperimentazione a tutto tondo, realizza gli album \u201cAngelus Rock\u201d (1992), \u201cArcana\u201d (2001), \u201cTempus fugit\u201d (2003), \u201cIncontri con l'anima\u201d (2005).\nIl periodo recente.\nDal lungo sodalizio artistico intrapreso con la Royal Philharmonic Orchestra prendono vita i suoi lavori, \"Quarto tempo\" (2007); \"Canone degli spazi\" (2009); \"Ten Directions - Il lancio del pensiero\" (2010).\nAlphabet, registrato in Sala Verdi del Conservatorio di Milano e pubblicato il 28 Gennaio 2014 da Decca Records \u2013 Universal Music, \u00e8 presentato in concerto nella Sala delle 8 Colonne del \u201cPalazzo Reale\u201d di Milano.\n\"Tree of Life\" contiene la \u201cTree of Life Suite\u201d, composta per il night show dell\u2019Albero della Vita \u2013 EXPO 2015. Pubblicato il 26 maggio 2015 da Believe Digital, \u00e8 stata eseguita in concerto con l\u2019Orchestra dell\u2019Accademia Teatro alla Scala presso l'Open Air Theatre, per la celebrazione di EXPO 2015.\n\"Atlas\", il suo ultimo lavoro discografico pubblicato il 25 novembre 2016 da Believe Digital, contiene 28 tracce: una collection di brani tra i pi\u00f9 significativi della storia musicale del compositore, con due brani inediti, \u201c\"Reverse\"\u201d e \u201c\"Mirabilis\"\u201d e l'omaggio a David Bowie compiuto attraverso una versione strumentale di \u201c\"Starman\"\u201d, requiem in sua memoria.\n\"Quarto tempo \u2013 10th Anniversary Edition\", versione deluxe dell'album Quarto Tempo \u00e8 un doppio album che, oltre ai 12 brani originali, conterr\u00e0 le interpretazioni per pianoforte solo di tutti i brani e una versione inedita de \"\u201cIl Ragazzo che Sognava Aeroplani\u201d\".\nIl nuovo lavoro viene portato in tour per tutto il mondo con il \"Celebration Tour 2018\", iniziato da Mosca, in Russia, con 6 date fino alla Siberia, e poi in Italia, America e Cina.\nEsce nel 2018 la prima biografia ufficiale autorizzata di Roberto Cacciapaglia, \"Roberto Cacciapaglia. Atlante del Quarto Tempo. Una biografia in musica\", scritta da Jacopo Caneva (1998), che ripercorre il suo percorso artistico, musicale e spirituale dagli esordi cosmici di \"Sonanze\" al trionfo dell'Albero della Vita per EXPO 2015, album per album, brano per brano.\nDiapason \u00e8 il nuovo album di inediti pubblicato il 18 gennaio 2019. \u00c8 stato registrato con la \"Royal Philharmonic Orchestra\" nel mitico studio 2 degli \"Abbey Road Studios\", Londra. Nello stesso giorno ha inizio il \"\u201cDiapason Worldwide Tour\u201d\": 15 date in teatri italiani anticipano la tourn\u00e9e internazionale che toccher\u00e0 Russia, Cina e, ancora una volta, gli Stati Uniti d\u2019America.\nSguardo generale alla carriera.\nCacciapaglia ha presentato le proprie composizioni in teatri prestigiosi e per importanti istituzioni sia in Italia che all'estero, fra cui: Teatro Comunale di Bologna, Conservatorio di Milano, Accademia Nazionale di Santa Cecilia in Roma, Berliner Festspiele di Berlino, Festival Internazionale di Tel Aviv, Festival di Campinas in Brasile, Passatge de la Pau a Barcellona, Festival di Spoleto, Lingotto a Torino, Duomo di Milano, Teatro di San Carlo a Napoli, Teatro Mariinskij di San Pietroburgo, Auditorium Parco della Musica di Roma, Teatro degli Arcimboldi di Milano, World Event Abu Dhabi, Teatro Carignano di Torino, Maiden Tower di Baku in Azerbaigian, Teatro Bibiena di Mantova, Festival di Ravello, Teatro Morlacchi di Perugia, International House of Music - Mosca, Beloselskih- Belozerskih Palace - San Pietroburgo, Conservatorio di Istanbul, Palazzo Reale di Milano, Auditorium della Radio Nazionala Slovacca \u2013 Bratislava, Ankara Piano Festival, Teatro del Giglio di Lucca, Open Air Theatre di Expo 2015 di Milano, Jaani Kirki's Cathedral - St. Petersburg, Child Philharmonia - Ekaterinburg, Philharmonia Triumph - Perm, State Institute of Arts - Krasnoyarsk, Energy Cultural Space - Novosibirsk, Teatro Cristallo di Bolzano, Teatro Colosseo di Torino, Teatro Duse di Bologna, Teatro Verdi di Firenze e molti altri.\nFondatore della Educational Music Academy, accademia musicale che nasce con l'obiettivo di dare voce ai giovani talenti musicali, compositori e interpreti, pianisti e musicisti, affiancandoli per realizzare i loro progetti a livello professionale.\nIl maestro riscuote grandi successi nelle sue esibizioni dal vivo, non solo in Italia. Ne \u00e8 testimonianza il tour che intraprende in Russia, con tappe a Mosca (International House of Music), e a San Pietroburgo (Beloselskih- Belozerskih Palace). Seguono i concerti a Barcellona, Bratislava, Ankara Piano Festival e Istanbul, dove tiene anche alcuni seminari e workshop presso l'ITU Turkish Music State Conservatory.\nSpesso ospite de \"La Milanesiana\" di Elisabetta Sgarbi, ha tenuto vari concerti tra cui quello con Derek Walcott, Premio Nobel per la letteratura, e \"Mente Radiosa\", scritto per la serata con Rita Levi-Montalcini, Premio Nobel per la medicina.\nIl 22 aprile del 2017 Roberto Cacciapaglia apre con un concerto in Piazza del Popolo a Roma, ovvero l'Earth Day 2017, giornata mondiale per la salvaguardia del pianeta.\nRoberto Cacciapaglia negli anni settanta/ottanta, periodo in cui era studente in Conservatorio, ha composto per lo Studio Glance molte musiche per la pubblicit\u00e0. Secondo i brani depositati alla SIAE dal musicista ci sarebbero quelli scritti per la Recoaro (Acqua Brillante, Aranciatissima), Rocchetta, Air Canada, Bayer (Alka-Seltzer, Aspirina C), Alpitour, Nestl\u00e9 (Antica Gelateria del Corso), Aprilia, Assarredo, Autobianchi (Autobianchi Y 10), Rai, Banca Antonveneta, Banco Ambrosiano Veneto, Barilla (Pasta Barilla), Galbani (Bel Paese), Henkel (Bio Presto, Dixan), W\u00fchrer, Vicenzi (Biscotti Vicenzi), Boario, Roberto Botticelli, Braun (Ferro da Stiro, Sveglia Reflex Control), Umberto Romagnoli, Malerba (Calze Malerba), Campari (Campari Soda), Cisalfa, Citro\u00ebn (Citro\u00ebn AX 11 VIP Style, Citro\u00ebn BX TD, Citro\u00ebn ZX), Colmar, ING Direct (Conto Arancio), RCS MediaGroup (Corriere della Sera), Saiwa (Premium Saiwa), Star (Dado Star), Fratelli Fabbri Editori (Mille Idee in Cucina), Edizioni San Paolo (Famiglia Cristiana), Ferrarelle, FIAT (Fiat Uno Turbo, Fiat Ritmo, Fiat Uno, Lancia Dedra), Allianz (Genialloyd), Geotelekom, Gio'Style, Hotpoint, Illycaff\u00e8, Coswell (Istituto Erboristico L'Angelica), Mars (Kitekat Talking Cats), Lacoste."}
{"id": "1400862", "revid": "123847150", "url": "https://it.wikipedia.org/wiki?curid=1400862", "title": "Otrera", "text": "Otrera o Otrere () \u00e8 un personaggio della mitologia greca. Fu la prima regina delle Amazzoni.\nGenealogia.\nFiglia o sposa di Ares fu la madre di Ippolita e di Pentesilea.\nMitologia.\nOtrera a volte \u00e8 considerata come la mitologica fondatrice del Tempio di Artemide ad Efeso anche se secondo Pausania il Periegeta i fondatori sarebbero diversi.\nProbabilmente \u00e8 anche l'amazzone uccisa in Licia da Bellerofonte."}
{"id": "1400863", "revid": "124123", "url": "https://it.wikipedia.org/wiki?curid=1400863", "title": "Morti nel 1435", "text": ""}
{"id": "1400866", "revid": "1466356", "url": "https://it.wikipedia.org/wiki?curid=1400866", "title": "John Perry", "text": "Attualmente \"Henry Waldgrave Stuart Professor\" di Filosofia alla Stanford University. Ha dato contributi significativi ad aree della filosofia incluso la logica, filosofia del linguaggio, metafisica, e filosofia della mente. \u00c8 conosciuto principalmente per il suo lavoro sulle situazioni semantiche (assieme a Jon Barwise), riflessivit\u00e0, sugli indicali, e sull'autocoscienza.\nVita.\nConsegu\u00ec il bachelor in filosofia al Doane College nel 1964 e il Ph.D. in filosofia alla Cornell University nel 1968. Ottenne il Premio Jean Nicod nel 1999.\nPerry \u00e8 attualmente professore di filosofia alla Stanford University. Nel 2005 assieme a Kenneth Taylor fu ospite di Philosophy Talk, un programma radio che \"pone domande su tutto... tranne la vostra intelligenza\". Fa anche parte del centro per gli studi del linguaggio e l'informazione (CSLI), un centro di ricerche indipendente fondato nel 1983. \nPensiero.\nPerry ha contribuito a molte aree della filosofia, incluso la logica, la filosofia del linguaggio, la metafisica, e la filosofia della mente. Tuttavia, Perry ha scritto anche lavori non tecnici per un pubblico pi\u00f9 ampio, come il divertente saggio on line del 1995, \"Structured Procrastination\"., confluito in un libro nel 2012 (\"The Art of Procrastination. A Guide to Effective Dawdling, Lollygagging and Postponing\"), tradotto in italiano nel 2013, per Sperling &amp; Kupfer, con il titolo infelice di \"La nobile arte del cazzeggio\". \nIl libro di Perry \"A Dialogue on Personal Identity and Immortality\" del 1978, tratta dei problemi standard nella teoria dell'identit\u00e0 personale nella forma del dialogo tra una professoressa universitaria malata terminale, Gretchen Weirob, e due suoi amici, Sam Miller e Dave Cohen. Le posizioni rappresentate includono quelle di Bernard Williams, John Locke, e Derek Parfit. Lo stile letterario di associare le varie posizioni filosofiche con i personaggi in un dialogo richiama l'opera di David Hume \"Dialogues Concerning Natural Religion\".\nNella logica, Perry e Jon Barwise sono conosciuti per la discussione del slingshot argument, specialmente nel loro articolo del 1981 \"Semantic Innocence and Uncompromising Situations\".\nNel suo libro \"Knowledge, Possibility and Consciousness\", del 2001 Perry argomenta per quello che chiama \"fisicalismo antecedente\", il quale rappresenta una forma di fisicalismo basata sul senso comune. Perry riconosce il carattere soggettivo dell'esperienza, ma ritiene plausibile e ragionevole aggiungere a questo punto di vista il cosiddetto \"antecedente\" che sia vera una forma di fisicalismo. Cos\u00ec, Perry difende una versione del fisicalismo dei tipi (\"Type physicalism\") contro i tre maggiori argomenti a favore del dualismo: l'argomento zombie, l'argomento conoscitivo, e l'argomento modale."}
{"id": "1400867", "revid": "124123", "url": "https://it.wikipedia.org/wiki?curid=1400867", "title": "Nati nel 1438", "text": ""}
{"id": "1400870", "revid": "124123", "url": "https://it.wikipedia.org/wiki?curid=1400870", "title": "Nati nel 1443", "text": ""}
{"id": "1400871", "revid": "110157", "url": "https://it.wikipedia.org/wiki?curid=1400871", "title": "Utop\u00eda (Belinda)", "text": "Utopia \u00e8 il secondo album della cantante ispano-messicana Belinda pubblicato nel 2006 dall'etichetta discografica EMI Music.\nIl disco.\nIl disco \u00e8 stato pubblicato il 3 ottobre 2006 in America Latina, e il 17 settembre 2007, un anno dopo, negli Stati Uniti, e in Europa.\nIl disco comprende 13 canzoni, di cui 2 in inglese e 11 in spagnolo.\nDall'album sono stati estratti quattro singoli: \"Ni freud, ni tu mama\", \"Bella traici\u00f2n\", \"Luz sin Gravedad\" e \"Alguien m\u00e0s\".\nIl direttore dei suoi video musicali \u00e8 Scott Speer, che ha lavorato anche con Paris Hilton.\nDi \"Utop\u00eda\" esistono numerose edizioni differenti. La versione \"Utop\u00eda (Edicion Internacional)\" comprende 18 canzoni, tra cui le traduzioni in inglese di altre tre canzoni, la canzone \"Why wait?\" dall'album di \"The Cheetah Girls 2\" e una nuova canzone, \"Es de verdad\". L'edizione italiana del disco contiene anche il duetto con i Finley \"Your Hero\", cantata per la prima volta a Sanremo. Le ultime due tracce sono bonus track per la versione italiana dell'album.\nDa queste edizioni sono stati tratti ulteriori singoli: \"If We Were\" nell'11 gennaio 2008 e \"See a Little Light\" nell'aprile 2008."}
{"id": "1400883", "revid": "117271", "url": "https://it.wikipedia.org/wiki?curid=1400883", "title": "Beauveria densa", "text": ""}
{"id": "1400884", "revid": "117271", "url": "https://it.wikipedia.org/wiki?curid=1400884", "title": "Beauveria doryphorae", "text": ""}
{"id": "1400885", "revid": "124123", "url": "https://it.wikipedia.org/wiki?curid=1400885", "title": "Morti nel 1446", "text": ""}
{"id": "1400886", "revid": "117271", "url": "https://it.wikipedia.org/wiki?curid=1400886", "title": "Beauveria effusa", "text": ""}
{"id": "1400887", "revid": "117271", "url": "https://it.wikipedia.org/wiki?curid=1400887", "title": "Beauveria globulifera", "text": ""}
{"id": "1400888", "revid": "117271", "url": "https://it.wikipedia.org/wiki?curid=1400888", "title": "Beauveria shiotae", "text": ""}
{"id": "1400889", "revid": "117271", "url": "https://it.wikipedia.org/wiki?curid=1400889", "title": "Beauveria stephanoderis", "text": ""}
{"id": "1400890", "revid": "117271", "url": "https://it.wikipedia.org/wiki?curid=1400890", "title": "Beauveria sulfurescens", "text": ""}
{"id": "1400891", "revid": "124123", "url": "https://it.wikipedia.org/wiki?curid=1400891", "title": "Morti nel 1447", "text": ""}
{"id": "1400892", "revid": "117271", "url": "https://it.wikipedia.org/wiki?curid=1400892", "title": "Botrytis bassiana", "text": ""}
{"id": "1400893", "revid": "117271", "url": "https://it.wikipedia.org/wiki?curid=1400893", "title": "Botrytis effusa", "text": ""}
{"id": "1400894", "revid": "117271", "url": "https://it.wikipedia.org/wiki?curid=1400894", "title": "Botrytis stephanoderis", "text": ""}
{"id": "1400897", "revid": "117271", "url": "https://it.wikipedia.org/wiki?curid=1400897", "title": "Isaria densa", "text": ""}
{"id": "1400898", "revid": "117271", "url": "https://it.wikipedia.org/wiki?curid=1400898", "title": "Isaria shiotae", "text": ""}
{"id": "1400899", "revid": "124123", "url": "https://it.wikipedia.org/wiki?curid=1400899", "title": "Morti nel 1448", "text": ""}
{"id": "1400900", "revid": "117271", "url": "https://it.wikipedia.org/wiki?curid=1400900", "title": "Penicillium bassianum", "text": ""}
{"id": "1400901", "revid": "117271", "url": "https://it.wikipedia.org/wiki?curid=1400901", "title": "Penicillium densum", "text": ""}
{"id": "1400902", "revid": "117271", "url": "https://it.wikipedia.org/wiki?curid=1400902", "title": "Spicaria bassiana", "text": ""}
{"id": "1400903", "revid": "117271", "url": "https://it.wikipedia.org/wiki?curid=1400903", "title": "Spicaria densa", "text": ""}
{"id": "1400904", "revid": "117271", "url": "https://it.wikipedia.org/wiki?curid=1400904", "title": "Sporotrichum densum", "text": ""}
{"id": "1400905", "revid": "117271", "url": "https://it.wikipedia.org/wiki?curid=1400905", "title": "Sporotrichum globuliferum", "text": ""}
{"id": "1400906", "revid": "117271", "url": "https://it.wikipedia.org/wiki?curid=1400906", "title": "Sporotrichum sulfurescens", "text": ""}
{"id": "1400907", "revid": "117271", "url": "https://it.wikipedia.org/wiki?curid=1400907", "title": "Tritirachium shiotae", "text": ""}
{"id": "1400908", "revid": "124123", "url": "https://it.wikipedia.org/wiki?curid=1400908", "title": "Morti nel 1450", "text": ""}
{"id": "1400910", "revid": "2130749", "url": "https://it.wikipedia.org/wiki?curid=1400910", "title": "Pasquale Binazzi", "text": "Biografia.\nPasquale Binazzi fu un agitatore, pubblicista e propagandista anarchico tra i pi\u00f9 eminenti della sua epoca. Figura di primo piano del movimento sindacale spezzino, fu il fondatore della locale Camera del Lavoro nel 1901 e del settimanale Il Libertario nel 1903, il pi\u00f9 diffuso e longevo periodico anarchico del periodo giolittiano.\nLa formazione politica di Binazzi avvenne nel fertile ambiente operaio ligure. Le prime azioni sovversive di Binazzi si concretizzarono nell'attivit\u00e0 di proselitismo tra i compagni operai e nella partecipazione ai moti di Lunigiana del 1894, che gli costarono una condanna al domicilio coatto alle isole Tremiti nel 1895. Dopo un breve periodo di permanenza a Genova, Binazzi raggiunse quella maturit\u00e0 politica che all'alba del nuovo secolo gli permise di essere il principale artefice della nascita della Camera del lavoro di La Spezia che diresse dal 1901 al 1904.\nNel 1903 fond\u00f2 il periodico settimanale anarchico Il Libertario, grazie al quale ebbero ampia diffusione nella Penisola i temi pi\u00f9 cari al movimento anarchico dell'epoca: l'antimilitarismo, l'anticlericalismo, la critica al riformismo socialista, al capitalismo e al giolittismo. \nIl periodico fu pubblicato con picchi di tiratura anche di 10.000 copie fino al 1922, anno in cui la sede del giornale fu devastata dalle squadre fasciste. \nL'attivit\u00e0 di Pasquale Binazzi durante il ventennio fu molto limitata perch\u00e9, insieme alla moglie Zelmira Peroni, fu costretto a risiedere a Caprigliola, piccolo centro della Lunigiana. Inoltre, in seguito all'approvazione delle \"leggi fascistissime\" fu confinato a Lipari. All'indomani della caduta del fascismo la morte sorprese il vecchio agitatore spezzino mentre era impegnato nella riorganizzazione delle bande partigiane anarchiche in Liguria e nell'alta Toscana nel 1944.\nA Pasquale Binazzi \u00e8 intitolato un Circolo Libertario a La Spezia, via dell'Indipendenza 16 (traversa di via del Prione nel centro storico spezzino)"}
{"id": "1400911", "revid": "1543377", "url": "https://it.wikipedia.org/wiki?curid=1400911", "title": "HMS Bedouin", "text": "L'HMS \"Bedouin\", (Pennant number L67 ed in seguito F67), \u00e8 stato un cacciatorpediniere classe Tribal della Royal Navy britannica. Costruito dai cantieri scozzesi William Denny and Brothers di Dumbarton, venne impostato nel gennaio 1937, varato il 21 dicembre successivo ed entr\u00f2 in servizio il 15 marzo 1939.\nServizio.\nAl momento dell'ingresso in servizio l'unit\u00e0 venne assegnata alla 6 Flottiglia cacciatorpediniere della \"Home Fleet\" con base a Portland. Dal 1\u00ba giugno partecip\u00f2 ai soccorsi al sommergibile \"Thetis\", rimasto immerso nella baia di Liverpool durante le prove in mare. Durante l'estate partecip\u00f2 a esercitazioni programmate fino al mese di agosto, quando a causa dell'imminenza di un conflitto venne richiamata alla base per prepararsi ad entrare in stato di guerra. Dopo lo scoppio delle ostilit\u00e0, il 3 settembre seguente, venne impiegata con compiti di pattuglia nel Mare del Nord, tentando anche di intercettare i mercantili tedeschi di ritorno in patria. In ottobre prese parte alle infruttuose ricerche della SS \"City of Flint\" catturata dalla \"Deutschland\" ed internata in Norvegia. Scort\u00f2 quindi l'incrociatore da battaglia \"Renown\" e la portaerei \"Ark Royal\" diretti a Freetown, in Sierra Leone, per dare la caccia alla corsara \"Admiral Graf Spee\". Tra novembre e dicembre scort\u00f2 anche convogli di truppe canadesi diretti in Gran Bretagna.\nNel gennaio 1940 venne ritirata dal servizio operativo a causa di un'alta incidenza di difetti registrata a bordo, entrando quindi in cantiere sul Tyne, dove rimase fino alla fine del mese di febbraio. Venne anche installata l'apparecchiatura di \"degaussing\" per evitare le mine magnetiche. Il 16 marzo giunse a Scapa Flow per riunirsi alla flottiglia, operando dall'inizio di aprile a copertura delle unit\u00e0 impegnate nella campagna di Norvegia. Il 13 aprile prese parte alla seconda battaglia navale di Narvik, insieme alla nave da battaglia \"Warspite\" e ai cacciatorpediniere \"Icarus\", \"Hero\", \"Foxhound\", \"Kimberley\", \"Forester\", \"Punjabi\", \"Eskimo\" e \"Cossack\". Il 15 aprile scort\u00f2 il cacciatorpediniere \"Eskimo\", danneggiato in azione, a Skelfjord per le riparazioni. Il 4 maggio recuper\u00f2 i sopravvissuti del cacciatorpediniere polacco ORP \"Grom\" affondato a Ofotfjord da un attacco aereo. Tornata in patria, entr\u00f2 brevemente in cantiere a Glasgow per riparazioni, tornando poi in servizio a Scapa Flow ricevendo come nuovo pennant number il G67. Il 7 giugno scort\u00f2 insieme ad altri tre cacciatorpediniere la nave da battaglia \"Valiant\" impegnata a fornire copertura ad un convoglio di evacuazione dalla Norvegia.\nDal mese di agosto venne impiegata in compiti di pattuglia anti invasione nel Mare del Nord, scortando anche il 29 agosto un'azione di posa di mine insieme alla sorella \"Tartar\". In settembre soccorse l'equipaggio di un peschereccio norvegese nel Mare del Nord, venendo poi designata per un intervento di modernizzazione. Entrata in cantiere a Southampton il 10 ottobre ricevette al posto dell'installazione da 120\u00a0mm in posizione \"X\" un impianto doppio da 101,6\u00a0mm. Completate le prove del nuovo armamento, torn\u00f2 in servizio il 17 novembre, tornando ai precedenti compiti di pattuglia e scorta fino alla fine dell'anno.\nIl 3 gennaio 1941 partecip\u00f2 ad un'azione di posa di mine al largo delle coste norvegesi insieme ad altri cinque cacciatorpediniere. Nei primi giorni di marzo prese parte all'Operazione Claymore, gli sbarchi sulle Isole Lofoten progettati per evitare che queste potessero cadere in mano tedesca. Il 4 maggio forn\u00ec copertura alle operazioni delle navi da sbarco \"Princess Emma\" e \"Princess Beatrix\", affondando in seguito la nave da cabotaggio norvegese \"Mira\". Nel mese di maggio prese parte a un'operazione speciale tesa ad impadronirsi del codice tedesco Enigma catturando una nave meteorologica in servizio ad est dell'Islanda. Salpata il 6 maggio insieme agli incrociatori \"Edinburgh\", \"Manchester\" e \"Birmingham\", oltre ai cacciatorpediniere HMAS \"Nestor\", \"Somali\" ed \"Eskimo\", prese parte il giorno successivo alla cattura della \"M\u00fcnchen\", durante la quale l'equipaggio tedesco riusc\u00ec a gettare fuori bordo la macchina Enigma, permettendo quindi la sola cattura di alcuni documenti decrittati. In giugno venne impiegata in un'operazione simile per catturare la \"Lauenburg\" in servizio nel Mar Glaciale Artico, nei pressi dell'Isola Jan Mayen. Salpata il 25 giugno insieme all'incrociatore \"Nigeria\" e al cacciatorpediniere \"Tartar\", intercett\u00f2 la nave nemica tre giorni dopo. Nonostante l'equipaggio tentasse di autoaffondare la nave, un gruppo di abbordaggio riusc\u00ec a salvare parte del materiale. Tornata alla base, in luglio venne designata per una serie di lavori di manutenzione e modernizzazione, venendo quindi trasferita a Immingham, dove entr\u00f2 in cantiere il 19 luglio. Durante i lavori venne installato un radar Type 286M di derivazione aeronautica.\nDopo le prove in mare torn\u00f2 in servizio il 31 agosto con la propria Flottiglia. Dal 14 novembre scort\u00f2 il convoglio PQ3 diretto in Unione Sovietica, bombardando poi il 25 novembre insieme all'incrociatore \"Kenya\", al cacciatorpediniere \"Intrepid\" e a due cacciatorpediniere sovietici le installazioni nemiche a Vard\u00f8. Il 28 novembre si riun\u00ec infine al convoglio di ritorno in Gran Bretagna QP3, giungendo a destinazione il 3 dicembre. Il 22 seguente scort\u00f2 una forza navale impiegata in un raid di commando sulle Isole Lofoten. Il 28 dicembre venne fatta oggetto di un attacco aereo durante il quale l'incrociatore \"Arethusa\" rimase leggermente danneggiato.\nNel mese di marzo 1942 prese parte alla imponente scorta ai convogli artici PQ12 e QP8, minacciati dalla presenza in Norvegia della \"Tirpitz\". Dall'11 marzo prese parte a una missione di pattuglia in cerca di unit\u00e0 nemiche nel Mare del Nord, tornando a Scapa Flow due giorni dopo. Dal 10 aprile partecip\u00f2 alla scorta a distanza ai convogli PQ14 e QP10. Il 20 aprile venne trasferita sull'Humber per entrare il giorno seguente nei cantieri Amos &amp; Smith per un ciclo di lavori di manutenzione.\nTornata in servizio il 31 maggio venne designata per partecipare alla scorta ad un convoglio di rifornimenti diretto a Malta, denominato Operazione Harpoon, sfociato poi nella battaglia di mezzo giugno. Il 5 giugno salp\u00f2 dal Clyde scortando il convoglio WS19Z diretto a Gibilterra insieme agli incrociatori \"Kenya\" e \"Liverpool\" e ad altri nove cacciatorpediniere. Dall'11 giugno il convoglio entr\u00f2 nel Mediterraneo, venendo sottoposto a ripetuti attacchi aerei. Il 14 giugno la \"Liverpool\" venne gravemente danneggiata durante il passaggio nel canale di Sicilia. Il giorno seguente il \"Bedouin\" venne attaccato dagli incrociatori \"Raimondo Montecuccoli\" ed \"Eugenio di Savoia\" e da cinque cacciatorpediniere, venendo danneggiato pesantemente mentre gli altri cacciatorpediniere britannici colpiti uscirono dallo scontro con danni superficiali.\nGrazie agli sforzi dell'equipaggio che era riuscito a riparare la macchina di manovra il \"Bedouin\" si era appena rimesso in moto quando un aerosilurante Italiano SM 79, pilotato dal sottotenente Martino Aichner della 281\u00aa Squadriglia del 132\u00ba Gruppo autonomo (Gruppo Buscaglia) apparve al traverso a dritta e sganci\u00f2 un siluro da 600 metri di distanza (l'aereo venne abbattuto dalla violenta reazione contraerea e l'equipaggio venne salvato a sera da un idrovolante del soccorso italiano). L'HMS \"Bedouin\" colpito a centro nave, affond\u00f2 in pochi minuti.\nVentiquattro tra ufficiali e marinai perirono nel corso dello scontro navale mentre altri 4 marinai persero la vita nell'azione di siluramento. Il resto dell'equipaggio (213 uomini) venne recuperato dalla nave ospedale italiana \"Gradisca\" e internato in un campo di prigionia in Sicilia. Nel luogo dell'affondamento, il mare \u00e8 profondo 205 metri."}
{"id": "1400914", "revid": "834", "url": "https://it.wikipedia.org/wiki?curid=1400914", "title": "Coenzimi", "text": ""}
{"id": "1400915", "revid": "1431409", "url": "https://it.wikipedia.org/wiki?curid=1400915", "title": "Matteo Vitaioli", "text": "Biografia.\nHa un fratello maggiore, Fabio, anch'egli calciatore e compagno di squadra.\nCarriera.\nClub.\nHa debuttato in una competizione ufficiale 26 ottobre 2005 in una partita di Coppa Italia di Serie C tra San Marino e Rieti, terminata 2-1. Segnalato come la miglior promessa del calcio sammarinese, \u00e8 passato alla formazione allievi dell'Empoli, dove ha giocato 12 gare con due reti, in cambio di Giorgio Noviello passato sul Titano.\nTornato al San Marino, ha giocato con la formazione Berretti per poi passare in prestito alla Cagliese in Serie D, nell'estate 2007.\nNella stagione 2008-2009 viene girato nuovamente in prestito alla formazione del Real Montecchio militante anch'essa Serie D.\nComincia il campionato 2009\u20132010 al San Marino in Seconda Divisione girone B, ma visto il poco spazio concessogli viene ceduto, fino al termine della stagione, al Castellarano in Serie D. La stagione seguente torna al San Marino in Seconda Divisione.\nNella stagioni 2010/2012 colleziona 27 presenze al San Marino in Seconda Divisione con una vittoria nei play off nel Campionato 11/12.\nNell'estate del 2012 passa alla Sammaurese in Eccellenza e successivamente nel campionato 2014-2015 al Tropical Coriano in Promozione dove si consacra diventando il maggior realizzatore della societ\u00e0 con la quale c'entra la promozione in Eccellenza nella stagione 2018/19.\nNazionale.\nDopo aver giocato nelle file delle nazionali giovanili, ha debuttato nella nazionale maggiore sammarinese il 17 ottobre 2007 contro il Galles, subentrando dalla panchina all'80' in un incontro perso per 2-1.\nSegna il suo primo gol con la maglia della nazionale l'8 settembre 2015 nella partita persa 2-1 contro la Lituania valevole per le qualificazioni agli Europei di Francia 2016, siglando il gol del momentaneo pareggio e interrompendo il digiuno di gol in trasferta della nazionale sammarinese che durava da oltre 14 anni, dalle qualificazioni ai mondiali del 2002 (25 aprile 2001, Lettonia-San Marino 1-1, gol di Nicola Albani)."}
{"id": "1400927", "revid": "1711941", "url": "https://it.wikipedia.org/wiki?curid=1400927", "title": "Marmaridi", "text": "I Marmaridi (in latino \"Marmaridae\") erano una popolazione di lingua berbera che abitava a sud-est della Cirenaica. Confinavano ad ovest con l'oasi di Augila, i Nasamoni della costa ed i Garamanti dell'entroterra, ad est con la provincia romana d'Egitto, mentre a sud con il deserto del Sahara.\nStoria.\nEpoca romana.\nDi loro si sa poco. Attorno al 2 a.C.-1 d.C. furono battuti dagli eserciti romani congiunti delle province dell'Africa proconsolare (sotto il comando di Publio Sulpicio Quirinio) ed d'Egitto. Resta pur sempre il dubbio che la campagna contro queste popolazioni di nomadi possa essere stata condotta da Publio Sulpicio Quirinio all'epoca del suo proconsolato di Creta et Cyrene nel 15 a.C. \u00c8 vero, anche, che Dione non ne fa menzione per quest'anno e la lacuna degli eventi raccontati nella sua \"Storia romana\" appartiene agli anni 6 a.C. \u2013 4 d.C. e che per l1-2 d.C. si fa un breve accenno ad una guerra condotta contro le trib\u00f9 berbere lungo i confini egiziani.\n\u00c8 forse in seguito a queste operazioni che le legioni III e XXII presero l'appellativo di Cyrenaica."}
{"id": "1400928", "revid": "1428919", "url": "https://it.wikipedia.org/wiki?curid=1400928", "title": "Jahangir Khan", "text": "Carriera.\n\u00c8 considerato da molti il pi\u00f9 grande giocatore nella storia del gioco. Durante la sua carriera ha vinto il World Open sei volte e dieci il British Open (che \u00e8 tuttora record imbattuto). Rimase campione imbattuto dal 1981 al 1986. Durante quel periodo ha vinto 555 partite consecutive. Questa non \u00e8 solo la pi\u00f9 lunga serie di vittorie consecutive nel gioco dello squash, bens\u00ec a livello mondiale ed in qualsiasi disciplina. Si ritir\u00f2 nel 1993 ed \u00e8 stato presidente della Federazione mondiale Squash nel 2002.\nCon la sua posizione dominante sul gioco di squash internazionale nella prima met\u00e0 degli anni 1980, Jahangir ha deciso di provare la sua capacit\u00e0 nei tornei di squash north american hardball negli anni dal 1983 al 1986. Jahangir ha giocato 13 north american hardball, vincendone 12. Con il suo dominio di entrambe le versioni dello squash, Jahangir ha veramente cementato la sua reputazione come il pi\u00f9 grande giocatore di squash di tutti i tempi. Il suo successo in Nord America \u00e8 considerato da alcuni osservatori la causa della scomparsa dell'hardball.\nAlla fine del 1986, un altro giocatore di squash pakistano, Jansher Khan, \u00e8 apparso sulla scena internazionale. Jahangir ha vinto il loro primo confronto all'inizio della stagione sportiva 1986-1987, ma Jansher ottenne la sua prima vittoria su Jahangir nel settembre 1987, nelle semifinali dell'Hong Kong Open. Jansher batt\u00e9 poi Jahangir in tutti gli otto incontri disputati. Jansher vince anche nel marzo 1988 ed ancora in altri 11 dei loro 15 incontri. La coppia si \u00e8 ritrovata in finale al world open del 1988, dove Jahangir usc\u00ec vincitore. La coppia avrebbe continuato a dominare il gioco per il resto del decennio. Jansher e Jahangir si incontrarono ancora 37 volte. Jansher ha vinto 19 partite (74 partite e 1426 punti) e Jahangir 18 (79 partite e 1459 punti). Jahangir non ha pi\u00f9 vinto il World Open dopo il 1988, ma ha continuato con il British Open, che ha vinto 10 volte tra il 1982 e il 1991.\nAttualmente \u00e8 presidente della federazione sportiva internazionale dello squash, la World Squash Federation.\nCuriosit\u00e0.\nLa cugina di Jahanir, Natasha Khan, \u00e8 la musicista/cantante inglese conosciuta con lo pseudonimo di Bat for Lashes."}
{"id": "1400931", "revid": "1543377", "url": "https://it.wikipedia.org/wiki?curid=1400931", "title": "Golden Cadillac", "text": "Il Golden cadillac \u00e8 stato un cocktail ufficiale IBA, appartenente alla categoria degli short drink e after dinner, a base di liquore Galliano crema di latte e Crema di cacao chiaro. \u00c8 stato creato negli Stati Uniti negli anni '60 in onore del film \"Una Cadillac tutta d'oro\".\nComposizione.\nRicetta inglese:\nPreparazione.\nRaffreddare la coppetta cocktail con 4-5 cubetti di ghiaccio. Porre tutti gli ingredienti in uno shaker con ghiaccio. Shakerare per circa 5 secondi, svuotare la coppetta e servire."}
{"id": "1400934", "revid": "39224", "url": "https://it.wikipedia.org/wiki?curid=1400934", "title": "Mettete dei fiori nei vostri cannoni", "text": ""}
{"id": "1400935", "revid": "124123", "url": "https://it.wikipedia.org/wiki?curid=1400935", "title": "Morti nel 1470", "text": ""}
{"id": "1400936", "revid": "1086846", "url": "https://it.wikipedia.org/wiki?curid=1400936", "title": "Societ\u00e0 Sportiva Lazio 1948-1949", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1948-1949.\nStagione.\nLa Lazio nel campionato di Serie A 1948-1949 si classific\u00f2 al tredicesimo posto con 34 punti.\nOrganigramma societario.\nArea direttiva\nArea tecnica"}
{"id": "1400938", "revid": "124123", "url": "https://it.wikipedia.org/wiki?curid=1400938", "title": "Nati nel 1472", "text": ""}
{"id": "1400941", "revid": "348618", "url": "https://it.wikipedia.org/wiki?curid=1400941", "title": "Sirte", "text": "Sirte (Arabo \u0633\u0631\u062a, \"Surt\") \u00e8 una citt\u00e0 della Libia, capoluogo della omonima municipalit\u00e0. \nGeografia.\nImportante porto libico situato al centro del Golfo della Sirte, nel passato \u00e8 stato un centro di smistamento delle carovane dirette nelle regioni dell'Africa centrale. \u00c8 un rilevante mercato agricolo (datteri, orzo) e commerciale per la compravendita di bestiame (pecore, cammelli). Sirte \u00e8 la citt\u00e0 natale di Mu\u02bfammar Gheddafi.\nSirte \u00e8 uno dei terminali di arrivo del grande fiume artificiale, gigantesco acquedotto che convoglia le acque fossili del deserto del Sahara e le rende disponibili per l'utilizzo umano a migliaia di chilometri di distanza.\n\u00c8 stata integralmente controllata dalle milizie dell'autoproclamato Stato Islamico (ISIS) per circa un anno dal giugno 2015 fino al giugno 2016.\nStoria.\nLa citt\u00e0 di Sirte fu occupata dagli italiani nel 1912 nel corso della guerra italo-turca. Successivamente, nel 1915, a causa della ribellione dei Senussi scoppiata all'inizio della prima guerra mondiale, gli italiani furono costretti ad abbandonare la citt\u00e0, che fu poi rioccupata nel 1924.\nDopo la conquista del potere, Gheddafi trasform\u00f2 Sirte nella vetrina della sua rivoluzione, avviando un ampio programma di lavori pubblici per trasformare l'allora villaggio in una piccola citt\u00e0. A partire dal 1988 il parlamento libico e diversi dipartimenti governativi sono stati spostati da Tripoli a Sirte bench\u00e9 Tripoli sia rimasta formalmente la capitale del paese.\nIl 9 settembre 1999 vi \u00e8 stato firmato l'atto che decreta la nascita dell'Unione africana, la Dichiarazione di Sirte.\nLa citt\u00e0 \u00e8 stata una roccaforte dei lealisti di Gheddafi nella prima guerra civile libica del 2011 e lo stesso Gheddafi \u00e8 stato ucciso qui da forze ribelli il 20 ottobre 2011. Durante la battaglia di Sirte, nel 2011, la citt\u00e0 \u00e8 stata quasi completamente distrutta. Sei mesi dopo la fine della guerra civile, quasi 60.000 abitanti, pi\u00f9 del 70% della popolazione precedente alla guerra civile, sono tornati a Sirte.\nTra febbraio e giugno 2015, durante la seconda guerra civile libica, la citt\u00e0 \u00e8 stata conquistata dalle milizie dell'autoproclamato Stato Islamico (ISIS), che l'hanno controllata fino a giugno 2016. Ad agosto 2016, le milizie libiche fedeli al governo di Fayez al-Sarraj hanno espulso le forze dell'ISIS da quasi tutta la citt\u00e0. Il 5 dicembre 2016 viene annunciata dalle milizie la totale liberazione della citt\u00e0, dopo 7 mesi di aspri combattimenti con lo Stato Islamico.\nIstruzione.\nVi ha sede l'importante universit\u00e0 libica, chiamata Universit\u00e0 di Sirte o Universit\u00e0 al-Ta\u1e25add\u012b (), ossia \"dell'Unit\u00e0\".\nLuoghi e monumenti.\nLuoghi di interesse turistico a Sirte sono il castello turco del 1842 e la moschea del XIX secolo. Vi si trova anche un piccolo museo che ospita le statue bronzee dei Fileni, ivi collocate dopo lo smantellamento dell'arco dei Fileni, avvenuto nel 1973 per volont\u00e0 di Gheddafi."}
{"id": "1400942", "revid": "253269", "url": "https://it.wikipedia.org/wiki?curid=1400942", "title": "Calder Willingham", "text": "Autore non prolifico, adatt\u00f2 molte delle sue opere letterarie al cinema, ottenendo grande successo con la sceneggiatura originale de \"Il laureato\", per cui vinse un BAFTA alla migliore sceneggiatura."}
{"id": "1400956", "revid": "228587", "url": "https://it.wikipedia.org/wiki?curid=1400956", "title": "Driante", "text": ""}
{"id": "1400962", "revid": "1776051", "url": "https://it.wikipedia.org/wiki?curid=1400962", "title": "Daniele Protti", "text": "Biografia.\nInizia la sua carriera di giornalista nel 1977. \u00c8 stato direttore del \"Quotidiano dei lavoratori\", inviato de \"Il Lavoro\" di Genova, de \"il Globo\" e de \"Il Messaggero\" di Roma. Dal 1988 a capo della redazione romana del settimanale \"L'Europeo\", nel 1995 alla chiusura del periodico era vicedirettore responsabile.\n\u00c8 poi inviato delle testate della Rizzoli Periodici RCS MediaGroup, collaboratore dei settimanali \"Amica\", \"Il Mondo\", \"Italy today\", \"Sette\", \"Capital\" e \"Io Donna\". Alle elezioni politiche del 1994 \u00e8 candidato dall'Alleanza dei Progressisti nel collegio uninominale di Mantova per la Camera dei deputati.\nNel 1995 conduce il talk show di economia \"Prima che accada\" in onda su Telemontecarlo. Dopo la ricomparsa in edicola de \"L'Europeo\", in forma bimestrale, ne diventa direttore. Dal 2001 \u00e8 direttore de \"L'Europeo\", che viene ripubblicato prima in forma di bimestrale monografico e poi, dal 2008 con periodicit\u00e0 mensile fino alla chiusura nel 2013.\nDocente all'Universit\u00e0 di Urbino, facolt\u00e0 di Sociologia, per quattro anni, nel 2008 docente al Master di Giornalismo dell'Universit\u00e0 Cattolica del Sacro Cuore di Milano, nel 2009 ha tenuto due corsi di storia all'Universit\u00e0 Bocconi."}
{"id": "1400964", "revid": "1543377", "url": "https://it.wikipedia.org/wiki?curid=1400964", "title": "Golden dream", "text": "Il Golden dream \u00e8 un cocktail ufficiale IBA.\nPreparazione.\nIntrodurre tutti gli ingredienti in uno shaker con ghiaccio. Shakerare energicamente per pochi secondi e servire in un bicchiere di tipo cocktail."}
{"id": "1400973", "revid": "45927", "url": "https://it.wikipedia.org/wiki?curid=1400973", "title": "Jean Claude", "text": ""}
{"id": "1400974", "revid": "938", "url": "https://it.wikipedia.org/wiki?curid=1400974", "title": "Node 2 (ISS)", "text": ""}
{"id": "1400978", "revid": "234493", "url": "https://it.wikipedia.org/wiki?curid=1400978", "title": "Lucio Gambi", "text": "Biografia.\nRavennate di nascita, forlivese di formazione, una casa a Firenze, fu azionista e staffetta durante la Resistenza.\nNegli anni sessanta fu docente all'Universit\u00e0 Statale di Milano, poi insegn\u00f2 Geografia politica ed economica all'Alma Mater di Bologna (dove fu anche presidente di corso di laurea e direttore di dipartimento), lasciando un contributo fondamentale negli studi geografici non solo italiani.\nPrimo presidente dell'Istituto per i beni artistici, culturali e naturali della Regione Emilia-Romagna (IBC) nel periodo 1975-1976, Gambi \u00e8 stato fra i protagonisti del dibattito culturale e politico che, a partire dagli anni sessanta, ha attraversato le universit\u00e0 italiane e ha accompagnato l'attuazione delle Regioni. Fu l'autore della voce \"Romagna\" per l'\u00abAppendice 1938-48\u00bb dell'Enciclopedia Treccani (che usc\u00ec nel 1950).\nPer i suoi lavori, improntati a una trasversalit\u00e0 di visione, a una pluralit\u00e0 di approcci e a un'apertura di percorsi conoscitivi originali, \u00e8 considerato uno dei maggiori innovatori del XX secolo in ambito geografico.\n\u00c8 scomparso nel 2006 all'et\u00e0 di 86 anni.\nLucio Gambi ha voluto lasciare la sua vasta biblioteca e le carte dell'archivio personale alla Biblioteca Classense di Ravenna."}
{"id": "1400979", "revid": "124628084", "url": "https://it.wikipedia.org/wiki?curid=1400979", "title": "Societ\u00e0 Sportiva Lazio 1947-1948", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1947-1948.\nStagione.\nLa Lazio nel campionato di Serie A 1947-1948 si classific\u00f2 al decimo posto con 39 punti.\nOrganigramma societario.\nArea direttiva\nArea tecnica"}
{"id": "1400992", "revid": "486946", "url": "https://it.wikipedia.org/wiki?curid=1400992", "title": "Evento (informatica)", "text": ""}
{"id": "1400995", "revid": "81103", "url": "https://it.wikipedia.org/wiki?curid=1400995", "title": "Col du Galibier", "text": ""}
{"id": "1400999", "revid": "15756", "url": "https://it.wikipedia.org/wiki?curid=1400999", "title": "Takeo Kurita", "text": "Arruolatosi nella Marina imperiale nel 1910, si specializz\u00f2 nell'impiego di naviglio silurante e frequent\u00f2 anche il corso di grado inferiore al Collegio navale di Tokyo. Nel corso degli anni dieci e venti prest\u00f2 servizio su svariati cacciatorpediniere e torpediniere, affinando inoltre le competenze in materia di costruzioni navali; ebbe il primo comando alla fine del 1920 e lavor\u00f2 come istruttore sia presso la Scuola siluristi, sia nell'Accademia di ingegneria navale. Nella seconda met\u00e0 degli anni venti intensific\u00f2 il servizio in mare come comandante di alcuni cacciatorpediniere e nel 1930 gli fu affidata la 25\u00aa Divisione cacciatorpediniere; divenne capitano di vascello tre anni pi\u00f9 tardi e gest\u00ec altre due divisioni cacciatorpediniere. Nel 1934 divenne comandante dell'incrociatore leggero \"Abukuma\", poi nel 1935 e per i due anni successivi fu a capo del corpo istruttori alla Scuola siluristi, infine nel 1937 assunse il comando dell'incrociatore da battaglia rimodernato , con il quale oper\u00f2 lungo le coste cinesi. Contrammiraglio alla fine del 1938, pass\u00f2 alla testa di due diverse squadriglie cacciatorpediniere fino al novembre 1940, quando fu nominato comandante della 7\u00aa Divisione incrociatori. A bordo della propria nave ammiraglia e inserito nella 2\u00aa Flotta del viceammiraglio Nobutake Kond\u014d, partecip\u00f2 alle operazioni di conquista della Malesia, del Borneo e delle Indie orientali olandesi: sue unit\u00e0 contribuirono inoltre alla vittoria nella battaglia dello Stretto della Sonda (28 febbraio-1\u00ba marzo 1942). Dopo aver preso parte all'incursione giapponese nell'Oceano Indiano, fu promosso in maggio viceammiraglio e segu\u00ec la flotta nella battaglia delle Midway (4-6 giugno 1942); inviato a bombardare l'atollo, perse sotto i colpi dell'aeronautica imbarcata statunitense l'incrociatore pesante \"Mikuma\". A fine giugno transit\u00f2 a capo della 3\u00aa Divisione corazzate (\"Kongo\", ) e con essa combatt\u00e9 nel corso della campagna di Guadalcanal, in particolare bombardando l'aeroporto dell'isola nella notte del 12-13 ottobre.\nNell'agosto 1943 rimpiazz\u00f2 Kond\u014d come comandante in capo della 2\u00aa Flotta, la formazione da battaglia della Marina imperiale. Il nucleo di incrociatori pesanti fu per\u00f2 attaccato alla fonda a Rabaul a inizio novembre e, pertanto, Kurita non pot\u00e9 intervenire n\u00e9 a Bougainville, n\u00e9 nel Pacifico centrale, stante anche lo scadimento dell'aviazione imbarcata giapponese. Condusse in battaglia la 2\u00aa Flotta, opportunamente potenziata con cinque corazzate (compresa la ), nella difesa delle Marianne il 19 e 20 giugno 1944, senza avere particolare influenza sugli avvenimenti. Quattro mesi pi\u00f9 tardi guid\u00f2 nuovamente la flotta nella disperata battaglia del Golfo di Leyte, investito della riuscita finale del complesso piano applicato per l'occasione dalla Marina imperiale: sopravvissuto fortunosamente alla distruzione dell'ammiraglia, stanco e sfiduciato, la sua leadership ne risent\u00ec e ag\u00ec con notevole incertezza, scegliendo in ultimo di ripiegare senza aver colto l'obiettivo prescritto \u2013 annientare l'apparato anfibio statunitense. Rimosso dal comando della depauperata 2\u00aa Flotta, nel gennaio 1945 divenne l'ultimo direttore dell'Accademia navale a Etajima. Dopo la fine delle ostilit\u00e0 si ritir\u00f2 a vivere nei sobborghi di Tokyo, dove mor\u00ec molto anziano.\nBiografia.\nInizio della carriera e formazione.\nTakeo Kurita nacque nella prefettura di Ibaraki il 28 aprile 1889 in una famiglia colta, che annoverava studiosi e accademici: il suo nome significa \"(sii un) grande guerriero\" in lingua giapponese. In giovane et\u00e0 decise di intraprendere la carriera militare nella Marina imperiale e riusc\u00ec a entrare all'Accademia navale di Etajima; studi\u00f2 nella 38\u00aa classe e si diplom\u00f2 il 18 luglio 1910, ventottesimo su 149 allievi, ricevendo il brevetto di aspirante guardiamarina prima di essere imbarcato sull'incrociatore protetto : su questa unit\u00e0 complet\u00f2 la prima crociera di addestramento all'estero. Rientrato in Giappone, fu trasferito all'incrociatore protetto \"Niitaka\" l'11 marzo 1911 per continuare la gavetta, la quale prosegu\u00ec dal 1\u00ba dicembre sulla piccola cannoniera \"Tatsuta\"; quello stesso giorno ebbe anche la qualifica di guardiamarina. Il 1\u00ba dicembre 1912 fu indirizzato al Corso base della Scuola siluristi e poi (24 maggio 1913) al Corso base della vicina Scuola di artiglieria navale; il 1\u00ba dicembre concluse anche il secondo percorso formativo, fu promosso sottotenente di vascello e assegnato alla nave da battaglia pre-dreadnought . Il 17 marzo 1915 pass\u00f2 a bordo del cacciatorpediniere di seconda classe \"Sakaki\". Infine, il 30 giugno 1916, fu trasferito all'equipaggio dell'incrociatore corazzato , concludendo su questa nave il secondo ciclo di addestramento in mare. Il 1\u00ba settembre dello stesso anno, infatti, entr\u00f2 nel personale del 3\u00ba Distretto navale avente quartier generale a Sasebo. Tre mesi pi\u00f9 tardi fu imbarcato sull'incrociatore protetto/leggero e al contempo nominato tenente di vascello, ma la nave non vide alcuna azione rilevante nella seconda met\u00e0 della prima guerra mondiale. Il 9 agosto 1917, al rientro nei porti nazionali, Kurita fu riassegnato al cacciatorpediniere di seconda classe \"Kaba\" e matur\u00f2 interesse nel naviglio silurante: dapprima (1\u00ba dicembre) frequent\u00f2 il Corso B al prestigioso Collegio navale di Tokyo, quindi a partire dal 15 aprile 1918 attese al Corso avanzato della Scuola siluristi che concluse il 1\u00ba dicembre. Fu subito inviato al cantiere navale di Maizuru per supervisionare la costruzione e l'allestimento del cacciatorpediniere \"Minekaze\"; dopo il varo fu inserito d'ufficio nell'equipaggio, pur continuando a sovrintendere al completamento: dal 1\u00ba aprile al 1\u00ba giugno 1919 ricopr\u00ec anzi il posto di ufficiale capo addetto ai lanciasiluri. Alla data ebbe ordine di presentarsi allo stato maggiore della 5\u00aa Divisione incrociatori, nel quale lavor\u00f2 per un certo periodo.\nGli anni venti e trenta.\nIl 1\u00ba marzo 1920 Kurita fu nominato supervisore della costruzione del cacciatorpediniere \"Yakaze\": egli si rec\u00f2 a Nagasaki per attendere al compito e, dal 29 aprile, ebbe anche la responsabilit\u00e0 dell'allestimento del cacciatorpediniere \"Hakaze\", impostato nello stesso cantiere; dal 19 giugno si dedic\u00f2 solo a quest'ultimo e il 16 settembre, al momento del completamento e dell'entrata in servizio, sal\u00ec a bordo come ufficiale capo ai lanciasiluri. Forte della sua esperienza e professionalit\u00e0, il 1\u00ba dicembre gli fu affidato il comando del piccolo cacciatorpediniere di terza classe \"Shigure\", qualcosa di simile a una torpediniera. L'8 giugno 1921 cedette il posto e rimase per circa due mesi in attesa di ulteriori incarichi, concretizzatisi il 6 agosto nella nomina a comandante del cacciatorpediniere di terza classe \"Oite\"; comunque dopo appena quattro settimane fu trasferito allo stato maggiore della 4\u00aa Divisione incrociatori e infine, il 20 novembre, fu indirizzato alla Scuola siluristi in qualit\u00e0 di istruttore, prendendo in mano la gestione di una delle unit\u00e0 d'addestramento. Il 1\u00ba dicembre 1922 fu promosso capitano di corvetta e il 15, in virt\u00f9 del suo curriculum, ebbe anche un posto di istruttore all'Accademia di ingegneria navale. Soltanto il 1\u00ba dicembre 1924 lasci\u00f2 entrambe le mansioni, essendo stato nominato comandante del cacciatorpediniere di seconda classe \"Wakatake\". Il 2 dicembre 1925 transit\u00f2 alla testa del pari tipo e il 1\u00ba dicembre 1926 assunse il comando del vecchio cacciatorpediniere \"Hamakaze\"; un anno esatto pi\u00f9 tardi, in concomitanza con la promozione a capitano di fregata, gli fu affidato l'obsoleto cacciatorpediniere \"Urakaze\". Il 10 dicembre 1928, dopo questo lungo servizio in mare, torn\u00f2 alla Scuola siluristi nel ruolo di istruttore per oltre un anno.\nL'8 marzo 1930 Kurita fu trasferito allo stato maggiore della Divisione di ricerca per i siluri, operante presso l'arsenale di Kure, sede del quartier generale del 2\u00ba Distretto navale. Conclusa la preziosa esperienza tecnico-direttiva, il 15 novembre dello stesso anno divenne comandante della 25\u00aa Divisione cacciatorpediniere. Il 1\u00ba aprile 1932 torn\u00f2 a terra presso il 1\u00ba Distretto navale (Yokosuka) prima di assumere, il 19 maggio, il comando della 10\u00aa Divisione cacciatorpediniere; il 1\u00ba dicembre fu elevato al grado di capitano di vascello e contemporaneamente messo a capo della 12\u00aa Divisione cacciatorpediniere, composta da unit\u00e0 dell'avanzata classe Fubuki. Solamente il 15 novembre 1934 Kurita fu investito del comando di una grande unit\u00e0 da guerra, ovvero l'incrociatore leggero \"Abukuma\". Per parte del suo mandato, per\u00f2, la nave rimase in cantiere per una serie di lavori e modifiche, compresa l'aggiunta di una catapulta. Il 15 novembre 1935, ormai apprezzato ufficiale, fu richiamato alla Scuola siluristi per assumere la direzione generale del corpo istruttori, contribuendo alla formazioni di centinaia di giovani reclute che, negli anni a venire, avrebbero servito in guerra. Il 1\u00ba dicembre 1937 divenne comandante dell'incrociatore da battaglia rimodernato , riclassificato come \"nave da battaglia veloce\". Kurita familiarizz\u00f2 con l'unit\u00e0 e quindi, nell'aprile 1938, lasci\u00f2 lo Stretto di Terashima e si port\u00f2 nel Mar Cinese Meridionale: il 13 fece decollare due idrovolanti dalla corazzata che bombardarono Foochow, quindi invert\u00ec la rotta e si ferm\u00f2 nella base militare di Keelung, sull'Isola di Formosa. Kurita complet\u00f2 un'altra crociera di guerra nelle acque meridionali cinesi prima di cedere il comando della \"Kongo\" il 15 novembre 1938. Alla data, infatti, era stato promosso contrammiraglio e comandante della 1\u00aa Squadriglia cacciatorpediniere, con la quale condusse regolari pattugliamenti o missioni di supporto nel teatro di guerra cinese; il 25 novembre 1939 ebbe ordine di assumere il comando della 4\u00aa Squadriglia, il quale mantenne per circa un anno continuando a operare sul fronte cinese.\nLa seconda guerra mondiale.\n1941-1942 e Midway.\nDal 1\u00ba novembre 1940 Kurita ebbe sotto la propria responsabilit\u00e0 la 7\u00aa Divisione incrociatori, composta dai moderni incrociatori pesanti (ammiraglia), \"Mikuma\", e \"Suzuya\". Nel gennaio 1941 navig\u00f2 sino ai porti dell'Indocina francese, allo scopo di indurre il governo di Vichy a trattare la fine della guerra franco-thailandese: concluso un armistizio a fine mese, pot\u00e9 rientrare in patria in febbraio. Nel luglio 1941 Kurita salp\u00f2 da Samah sull'isola di Hainan e vigil\u00f2 sullo sbarco in forze nell'Indocina meridionale, che Vichy cedette all'Impero giapponese dopo convulse trattative, assieme allo \"Ashigara\" e alla 2\u00aa Divisione portaerei (\"Soryu\", \"Hiryu\"). Dopo una breve sosta a Saigon torn\u00f2 a Kure durante agosto; in novembre Kurita fu informato del trasferimento amministrativo alla 4\u00aa Flotta, ma in realt\u00e0 rimase inquadrato nella 2\u00aa Flotta del viceammiraglio Nobutake Kond\u014d, comandante supremo delle forze navali nipponiche assegnate a supportare l'espansione militare nel Sud-est asiatico. Kurita, che era rimasto a Kure con il \"Kumano\", si riun\u00ec alla sua divisione a Samah il 29 novembre e fu messo al corrente della pianificazione tattica: le sue navi costituirono il nucleo della 1\u00aa Flotta di spedizione del sud del viceammiraglio Jisabur\u014d Ozawa che, formata anche dagli incrociatori , e dalla 3\u00aa Squadriglia, era incaricata di operare a ovest del Borneo e sulle sue coste occidentali. L'8 dicembre 1941 protesse i facili approdi a Singora e Patani, quindi il giorno successivo si prepar\u00f2 a combattere uno scontro notturno contro la nave da battaglia e l'incrociatore da battaglia , usciti dalla base britannica di Singapore con alcuni cacciatorpediniere per sventare l'assalto anfibio giapponese: la preparazione di Kurita si rivel\u00f2 superflua, giacch\u00e9 le due grandi unit\u00e0 furono affondate il 10 dai molteplici attacchi condotti dall'11\u00aa Flotta aerea. Egli si spost\u00f2 dunque alla baia di Cam Ranh, che divenne base logistica e di partenza per le missioni di supporto e copertura alle invasioni del Borneo britannico (met\u00e0 dicembre), delle isole Anambas (23 gennaio 1942), di Endau sulla costa orientale malese (26 gennaio) e di Palembang a Sumatra (met\u00e0 febbraio); Kurita scort\u00f2 inoltre un convoglio che recava rinforzi alla 25\u00aa Armata impegnata in Malesia. In questa fase la 7\u00aa Divisione, che incontr\u00f2 resistenze scarsissime, oper\u00f2 spesso divisa in due sezioni \u2013 \"Kumano\" e \"Suzuya\" da una parte, \"Mogami\" e \"Mikuma\" dall'altra \u2013 e Kurita la ricompose alle isole Anambas il 17 febbraio. La settimana successiva salp\u00f2 con rotta su Giava, dividendo ancora una volta gli incrociatori: egli punt\u00f2 alla cittadina di Indramaju con il \"Suzuya\", mentre le altre due navi furono dirottate pi\u00f9 a ovest per coprire gli sbarchi previsti nel Golfo di Banten. Kurita, dunque, non combatt\u00e9 nella battaglia dello Stretto della Sonda la notte tra il 28 febbraio e il 1\u00ba marzo, trovandosi molto a est del luogo dello scontro che, invece, fu sostenuto con successo dal \"Mogami\" e dal \"Mikuma\" contro due unit\u00e0 degli Alleati (, ); diresse comunque il fuoco dei suoi incrociatori in supporto alle operazioni a terra sino al 4 marzo, quando ebbe ordine di portarsi a Singapore. Qui fece rifornimento, attese il \"Chokai\" e il 9 part\u00ec alla volta delle coste settentrionali di Sumatra, al largo delle quali rimase nel corso degli sbarchi a Sabang (12 marzo). Dopo un secondo rientro a Singapore e una breve pausa, Kurita torn\u00f2 in mare il 20 marzo e penetr\u00f2 nell'Oceano Indiano allo scopo di vigilare sull'incruenta occupazione delle isole Andamane e Nicobare, per poi ancorarsi a Mergui in Birmania. Il 1\u00ba aprile penetr\u00f2 nel Golfo del Bengala con il resto della formazione del viceammiraglio Ozawa, ridenominata 2\u00aa Flotta di spedizione del sud e rafforzata dalla portaerei leggera , nel quadro dell'imponente incursione giapponese nell'Oceano Indiano: Kurita e Ozawa spezzettarono la squadra in tre gruppi indipendenti che rastrellarono il golfo ed eseguirono un paio di veloci attacchi sulla costa dell'India britannica; la 7\u00aa Divisione contribu\u00ec in modo decisivo alla distruzione di oltre venti mercantili e di piccole unit\u00e0 da guerra demandate alla protezione del traffico navale. Kurita fece ritorno il 13 a Singapore e da qui prosegu\u00ec con gli incrociatori fino a Kure (27 aprile), dove poterono essere revisionati. Il 1\u00ba maggio fu promosso viceammiraglio.\nNel corso del mese Kurita fu messo al corrente della successiva operazione pianificata dall'ammiraglio Isoroku Yamamoto: una sortita generale della Flotta Combinata sull'atollo di Midway, allo scopo di occuparlo e attirare le residue forze aeronavali della United States Navy in una battaglia finale, nella quale si sperava sarebbero state annientate. Kurita fu trasferito ufficialmente alla 2\u00aa Flotta ed ebbe il compito di difendere il convoglio avente a bordo le truppe da sbarcare sull'atollo, alle quali avrebbe fornito tiri preparatori e fuoco d'appoggio per conquistare Midway. Nella seconda met\u00e0 del mese lasci\u00f2 il Giappone per portarsi alle isole di Saipan e Guam, luogo di riunione con il convoglio scortato da vicino dalla 2\u00aa Squadriglia cacciatorpediniere (contrammiraglio Raiz\u014d Tanaka) e il 28 maggio, di pomeriggio, salp\u00f2 con rotta nord-est assieme alle altre navi. Il resto della 2\u00aa Flotta part\u00ec invece dalla baia di Hashirajima il giorno seguente programmando di raggiungere il gruppo di Kurita in alto mare prima degli sbarchi. Eccettuato un singolo attacco aereo avvenuto il 3 giugno, la navigazione fu tranquilla, ma gli statunitensi avevano svelato le intenzioni giapponesi grazie alla decrittazione dei loro codici navali e, quindi, ingaggiarono battaglia la mattina del 4 giugno con la 1\u00aa Flotta aerea del viceammiraglio Ch\u016bichi Nagumo, che da nord-ovest stava calando su Midway: a sera le sue quattro portaerei erano in fiamme e in procinto di affondare. Yamamoto, impressionato e preoccupato, ingiunse allora a Kond\u014d di bombardare nottetempo le isole per distruggere al suolo la pericolosa aeronautica nemica. Della missione fu incaricato Kurita, che poco dopo le 15:00 si gett\u00f2 a gran velocit\u00e0 sull'obiettivo con l'intera divisione e due cacciatorpediniere (\"Asashio\", \"Arashio\"). Egli, peraltro, comunic\u00f2 a Yamamoto che si sarebbe trovato in posizione soltanto all'alba del 5, il che avrebbe significato ripiegare in pieno giorno sotto la minaccia aerea americana; richiese altre navi di supporto, compresa almeno una portaerei, ma invano. Comunque, alle 00:15 del 5 giugno, ad appena 90 miglia alla meta, ebbe ordine di annullare la missione e riunirsi alla 2\u00aa Flotta: Kurita prese dunque una rotta ovest-nord-ovest, disponendo le proprie navi in linea di fila. Alle 04:12 circa le vedette del \"Kumano\" avvistarono il sommergibile , che da due ore navigava in superficie per attaccare; Kurita ordin\u00f2 una brusca accostata di 90\u00b0 facendo uso dei lampeggiatori, ma il \"Mogami\" in coda travis\u00f2 il messaggio e manovr\u00f2 diversamente, urtando a poppa il \"Mikuma\". Kurita si accert\u00f2 che i due incrociatori potessero ancora navigare e lasci\u00f2 in loro difesa i cacciatorpediniere, mentre lui stesso prosegu\u00ec sulla rotta originaria con il \"Kumano\" e il \"Suzuya\" a grande velocit\u00e0. Il \"Mogami\" e il \"Mikuma\" furono per\u00f2 attaccati ripetutamente nel corso del 6 giugno dai gruppi imbarcati dell' e della , i quali colarono a picco il secondo. Raggiunto il viceammiraglio Kond\u014d, Kurita rientr\u00f2 in Giappone nei giorni successivi e il 25 giugno fu destinato allo stato maggiore della Flotta combinata come assistente, incarico provvisorio che precedette la nomina a comandante della 3\u00aa Divisione corazzate composta dalla \"Kongo\" e dalla e dipendente sempre dalla 2\u00aa Flotta.\nGuadalcanal e la 3\u00aa Divisione corazzate.\nSino a met\u00e0 settembre Kurita stazion\u00f2 nelle acque giapponesi completando varie manovre ed esercitazioni tra Kure, Yokosuka, Hashirajima; quindi l'8 settembre salp\u00f2 alla volta della grande base aeronavale di Truk, dove si ricongiunse al resto della flotta. Subito partecip\u00f2 a una vasta uscita in mare assieme anche alla 3\u00aa Flotta del viceammiraglio Nagumo, comprendente le portaerei di squadra giapponesi ancora operative, ma dopo aver incrociato a nord delle isole Salomone le due formazioni tornarono a Truk a fine mese. Il 5 ottobre Kurita fu messo in stato di allerta e assegnato a una \"forza da bombardamento d'emergenza\", il cui nucleo era formato dalla sua divisione, atta a cannoneggiare l'aeroporto in mani americane su Guadalcanal; l'11 usc\u00ec da Truk assieme al resto della 2\u00aa Flotta e anche con la 3\u00aa, che rimasero in attesa mentre procedeva verso l'isola. Nel tardo pomeriggio del 12 Kurita cominci\u00f2 a discendere lo Stretto di Nuova Georgia scortato dall'incrociatore leggero e cinque cacciatorpediniere, pi\u00f9 un'avanguardia di altri quattro. Dopo le 01:00, provenendo da nord-ovest e dopo aver lanciato idrovolanti per dirigere meglio il tiro, cominci\u00f2 a bersagliare con le due corazzate l'area delle piste; soltanto quattro motosiluranti tentarono di contrattaccare, ma furono respinte. Kurita, comunque, ne rimase preoccupato e alle 02:30 interruppe il bombardamento dirigendo a nord. L'aeroporto era stato crivellato, molti edifici e ricoveri annientati, cos\u00ec come depositi di benzina e munizioni. Con oltre cento vittime (quarantuno i morti) e quarantotto aerei distrutti, questa fu l'incursione pi\u00f9 devastante mai completata dai giapponesi ai danni dell'aeroporto di Guadalcanal. Kurita si port\u00f2 con la divisione in pieno oceano e fece rifornimento una volta congiuntosi a Kond\u014d il 17 e 18 ottobre, per poi essere assegnato alla cosiddetta \"forza avanzata\", ovvero il grosso della 2\u00aa Flotta schierato per compiti esplorativi e di schermo alle portaerei, pi\u00f9 arretrate. Era infatti prevista una grande offensiva navale non appena le piste aeree fossero state occupate dalla 17\u00aa Armata, i cui assalti del 23-25 ottobre furono per\u00f2 respinti. Tuttavia le navi erano gi\u00e0 pronte al combattimento e l'ammiraglio Yamamoto ordin\u00f2 di procedere: nella susseguente battaglia delle isole Santa Cruz (25-26 ottobre) Kurita respinse solo un attacco aereo e non gioc\u00f2 alcun ruolo nello scontro tra le portaerei, rientrando a Truk il 30. Di nuovo inviato con le due flotte a sud, stavolta presso Ontong Java, nel quadro della vitale operazione di rifornimento prevista per il 15 novembre, vi si mantenne per tutto lo svolgimento della complessa e decisiva battaglia navale di Guadalcanal (12-15 novembre). Per svariate settimane successive rimase nella zona di Truk e, riassegnato alla 3\u00aa Flotta per agire da scorta ravvicinata alle portaerei, fu impegnato in frequenti crociere d'addestramento e di esercitazioni di battaglia. Tra la fine del gennaio 1943 e il 9 febbraio rimase a nord delle Salomone con le due flotte al completo, in modo da facilitare lo sgombero di Guadalcanal; riuscito con successo, Kurita pot\u00e9 infine tornare in Giappone, a Sasebo, per un periodo di riposo e di raddobbo delle corazzate. A fine marzo caric\u00f2 a bordo fanteria di marina destinata alla guarnigione di Truk, nella cui rada rientr\u00f2 in aprile e dove rimase sino alla met\u00e0 di maggio, quando fu urgentemente richiamato a Yokosuka per aggregarsi a una potente squadra da inviare in aiuto alle truppe su Attu, isola sotto attacco dall'11: tuttavia la battaglia fin\u00ec poco prima che la Marina imperiale avesse concluso i preparativi e Kurita guid\u00f2 la divisione nuovamente a Truk, dietro alla 2\u00aa e 3\u00aa Flotta.\nAlla testa della 2\u00aa Flotta.\nRabaul e il periodo di inattivit\u00e0.\nSin dall'inizio della sua carriera in marina, Kurita aveva provato di essere una persona di temperamento controllato: si impegnava negli incarichi assegnati e non commetteva mai azioni impulsive o eclatanti, preferendo mantenere un basso profilo. Era cos\u00ec divenuto un ufficiale, oltrech\u00e9 abituato ai comandi in mare e a gestire formazioni navali, anche apprezzato per la modestia e l'estraneit\u00e0 alle divisioni interne alla Marina nipponica: queste sue qualit\u00e0 spiegano perch\u00e9 non incontr\u00f2 ostacoli di sorta nella scala delle gerarchie e pot\u00e9 procedere verso posizioni di grande responsabilit\u00e0. Il 9 agosto 1943, infatti, ebbe comunicazione della sua nomina a comandante in capo della 2\u00aa Flotta, che allora comprendeva la 4\u00aa (, , , ), 5\u00aa (, ), 7\u00aa (\"Suzuya\", \"Kumano\", \"Mogami\") e 8\u00aa Divisione incrociatori (, ) e la 2\u00aa Squadriglia con una ventina di cacciatorpediniere, condotti da un incrociatore leggero: Kurita alz\u00f2 le insegne sull\"'Atago\", tradizionale ammiraglia della flotta. In settembre e ottobre partecip\u00f2 a due sortite in massa assieme alla 3\u00aa Flotta e alla 1\u00aa Divisione corazzate della 1\u00aa Flotta, sotto il comando superiore dell'ammiraglio Mineichi K\u014dga, per intercettare gruppi aeronavali nemici impegnati in bombardamenti delle isole Gilbert e di Wake; in entrambi i casi per\u00f2 non avvenne alcun contatto e i giapponesi rientrarono a Truk. Nello stesso periodo la pressione degli Alleati sul fronte sud-occidentale era in aumento e si aggrav\u00f2 il 1\u00ba novembre con lo sbarco di una divisione marine a Bougainville. L'affrettata reazione dell'8\u00aa Flotta, responsabile del settore e di base a Rabaul, coinvolse anche la 5\u00aa Divisione incrociatori in missione di scorta a un convoglio appena arrivato nel porto, ma nel corso di una confusa battaglia notturna la squadra nipponica fu respinta con perdite e gli incrociatori, danneggiati, furono rimandati in Giappone il 4. K\u014dga, intanto, aveva ordinato a Kurita di portarsi a Rabaul con tutti gli incrociatori pesanti a sua disposizione e attaccare con durezza la testa di ponte americana a Bougainville, in cooperazione con i gruppi imbarcati fatti affluire negli aeroporti. Accompagnato anche da gran parte dei cacciatorpediniere, Kurita arriv\u00f2 a Rabaul all'alba del 5 novembre e inizi\u00f2 i preparativi per la battaglia: tuttavia la flotta fu totalmente colta alla sprovvista da un'incursione aerea proveniente da due portaerei, dirottate nelle Salomone dalla Quinta Flotta statunitense proprio per colpire in anticipo il concentramento navale giapponese. Molte bombe andarono a segno e, anche se Kurita riusc\u00ec a salvarsi, soltanto il \"Suzuya\" rimase indenne tra gli incrociatori, che furono costretti a tornare a scaglioni in patria; anche due cacciatorpediniere risultarono gravemente colpiti. La 2\u00aa Flotta era stata annientata agli ormeggi e Kurita dovette attendere mesi per poter schierare nuovamente la forza di incrociatori pesanti al completo. Questi avvenimenti inficiarono inoltre la strategia nipponica per il Pacifico centrale, dove la difesa delle Gilbert e dell'importante base a Tarawa faceva affidamento anche su un intervento della Marina imperiale; il bombardamento di Rabaul, assieme a successivi combattimenti aeronautici, menomarono i piani giapponesi della loro importante parte aeronavale. Kurita rimase a Truk sino all'inizio del 1944, quando gli alti comandi cominciarono la metodica evacuazione di tutte le unit\u00e0 maggiori dalla rada, ormai minacciata dall'approssimarsi della linea del fronte ed esposta ai colpi della flotta di portaerei statunitensi. Egli si rifugi\u00f2 assieme alle forze da battaglia nipponiche dapprima alle isole Palau, poi in aprile presso le isole Lingga e Singapore: si trovavano ben fuori dal raggio d'azione dell'aeronautica statunitense (imbarcata o basata a terra) e vicino alle fonti di carburante e altri derivati del petrolio le cui scorte erano, nel 1944, gravemente compromesse dalla guerra sottomarina indiscriminata americana. Intanto, il 1\u00ba marzo, la Flotta combinata costitu\u00ec un comando congiunto per la 2\u00aa e 3\u00aa Flotta, riunite nella \"Dai-Ichi Kid\u014d Kantai\" o 1\u00aa Flotta mobile, che fu affidata al viceammiraglio Jisabur\u014d Ozawa gi\u00e0 a capo della seconda formazione. Si trattava di un'imitazione dell'organizzazione delle Task force e Kurita venne dunque a dipendere dal collega.\nL'estate 1944: il Mare delle Filippine.\nNel maggio 1944 i bombardamenti statunitensi si concentrarono sulle isole Caroline e sulle Marianne, quest'ultime di vitale importanza strategica poich\u00e9 proteggevano le rotte del Pacifico centrale e perch\u00e9 si trovavano a una distanza tale dal Giappone da consentire agli americani un utilizzo proficuo dei bombardieri quadrimotori Boeing B-29 Superfortress. L'ammiraglio Soemu Toyoda (comandante in capo della Flotta combinata) aveva steso il piano \"A-G\u014d\" per combattere una battaglia decisiva nel luogo del prossimo attacco statunitense, ipotizzato o presso le Marianne, o a sud di Mindanao; il piano prevedeva, oltre al dispiegamento della 1\u00aa Flotta mobile, l'apporto notevole della 1\u00aa Flotta aerea basata a terra, formata da 540 apparecchi dei quali 172 di stanza nelle Marianne. Il 16 del mese Kurita segu\u00ec Ozawa a Tawi Tawi, modesto ancoraggio protetto nel Borneo nord-occidentale, dove fu fatto rifornimento in attesa di scoprire dove gli statunitensi avrebbero colpito. A fine maggio l'isola di Biak fu attaccata dal generale Douglas MacArthur e, coordinandosi con la Flotta dell'Area sud-occidentale, Ozawa e Kurita organizzarono una sortita in forze della Flotta mobile ma, appena il giorno precedente la presa di contatto con le modeste forze navali a difesa dell'operazione anfibia, arrivarono nuovi dispacci sulle massicce incursioni aeree della Quinta Flotta del viceammiraglio Raymond Spruance sulle Marianne. Nella notte del 12 giugno, quindi, arriv\u00f2 l'ordine di portarsi a ovest delle isole e Kurita salp\u00f2 con il resto della flotta la mattina dopo. Per l'imminente battaglia, imbarcato sull'ammiraglia \"Atago\", disponeva della 1\u00aa e 3\u00aa Divisione corazzate (, , , \"Kongo\", \"Haruna\"), delle divisioni incrociatori 4\u00aa, 5\u00aa e 7\u00aa (la quale aveva inglobato il \"Tone\" e il \"Chikuma\") e della 2\u00aa Squadriglia di quindici cacciatorpediniere, condotti dall'incrociatore leggero . Comunque Ozawa redistribu\u00ec le sue forze in tre gruppi, uno ciascuno per le divisioni portaerei. Kurita ebbe il comando della Forza \"C\" d'avanguardia, costituita attorno la 3\u00aa Divisione portaerei (, , \"Zuiho\" con 90 velivoli) e comprendente gli incrociatori della 4\u00aa e 7\u00aa Divisione, eccettuato il \"Mogami\", le corazzate meno la \"Nagato\" e il \"Noshiro\" con sette cacciatorpediniere. Kurita lasci\u00f2 il comando tattico delle squadriglie al comandante della divisione di portaerei, contrammiraglio Sueo Obayashi.\nNel corso del primo giorno della decisiva battaglia del Mare delle Filippine (19 giugno) Kurita rimase in posizione avanzata senza per\u00f2 subire alcun attacco aereo, dacch\u00e9 la ricognizione statunitense fu ostacolata dalla necessit\u00e0, per Spruance, di navigare verso est allo scopo di far decollare gli aerei: Ozawa pot\u00e9 cos\u00ec lanciare nel corso della mattinata quattro ondate dalle nove portaerei, che tuttavia furono decimate dalle pattuglie di Hellcat, abilmente gestite mediante i radar, e dalla fitta contraerea delle corazzate statunitensi \u2013 a loro volta disposte in testa a molta distanza dai quattro gruppi di portaerei. Inoltre i piani giapponesi furono disarticolati dai continui raid nemici sugli aeroporti di Guam e Rota, che annullarono ogni possibile apporto della 1\u00aa Flotta aerea, e dalla grave perdita delle portaerei \"Shokaku\" e vittima dei sommergibili americani. Nel corso della mattinata gli unici colpi sparati dalle navi di Kurita furono indirizzati contro gli apparecchi della seconda ondata, tutta proveniente dalle portaerei di Ozawa pi\u00f9 a sud: gli artiglieri, in preda alla tensione, confusero le sagome dei velivoli che li sorvolavano e aprirono il fuoco, abbattendone due e obbligando altri otto a tornare indietro per i danni. All'alba del 20 giugno Kurita e Ozawa, a dispetto delle perdite subite, ripresero le esplorazioni per continuare a colpire la flotta nemica ignorando il reale salasso subito (ritenevano che gli oltre 300 velivoli non rientrati fossero al sicuro sulle isole) sino a quel pomeriggio. Al crepuscolo i giapponesi sostennero l'attacco di oltre 200 aerei statunitensi dopo essere stati individuati in giornata; nel corso del serrato combattimento la \"Chiyoda\" e l'incrociatore \"Maya\" furono incendiati da una bomba ciascuno, ma non rischiarono di affondare e, in generale, fu la squadra al diretto comando di Ozawa a essere pi\u00f9 colpita tanto da perdere la portaerei \"Hiyo\". Eppure questi decise di controbattere e invi\u00f2 il gruppo da battaglia di Kurita verso est allo scopo di ingaggiare un'estrema battaglia navale notturna, senza sapere che Spruance era distante 230 miglia nautiche a sud-est. Nelle prime ore del 21 giugno Ozawa e Kurita riassemblarono le proprie squadre e si ritirarono definitivamente verso Okinawa a nord-ovest, concludendo cos\u00ec la battaglia con una totale sconfitta. Fatto rifornimento, Kurita condusse la 2\u00aa Flotta agli ancoraggi delle isole Lingga e nei mesi seguenti attese a esercitazioni e addestramento delle sue unit\u00e0, collaborando con la Flotta dell'Area sud-occidentale ma rimanendo lontano dai principali teatri operativi.\nLa battaglia del Golfo di Leyte.\nIl 20 ottobre 1944 la Settima e Terza Flotta statunitensi avviarono lo sbarco sull'isola di Leyte al centro delle Filippine, ultimo scudo alle gi\u00e0 precarie rotte tra il Giappone e i ricchi territori del Sud-est asiatico. L'ammiraglio Toyoda aveva approvato, allo scopo di difendere l'arcipelago, il complesso piano \"Sh\u014d-G\u014d 1\" per combattere un'ultima grande battaglia e ribaltare le sorti della guerra. La 3\u00aa Flotta con le ultime quattro portaerei pi\u00f9 la e la trasformate in semi-portaerei, al diretto comando del viceammiraglio Ozawa, doveva scendere per suo conto dalle acque metropolitane e attirare verso nord la potente Terza Flotta del viceammiraglio William Halsey; in questo modo Kurita, che oltre ai suoi incrociatori pesanti disponeva di quindici cacciatorpediniere, due incrociatori leggeri (\"Noshiro\", ) e di tutte le corazzate ancora operative \u2013 , , \"Nagato\", \"Haruna\", \"Kongo\" \u2013 si sarebbe insinuato nel Mar di Sibuyan e attraverso lo Stretto di San Bernardino, quindi sarebbe sceso verso sud e fatto strage delle navi da trasporto, d'attacco anfibio e da supporto assiepate nel Golfo di Leyte. Doveva agire in sincrono con una piccola parte della stessa 2\u00aa Flotta, costituita dalle corazzate , , dal \"Mogami\" e da quattro cacciatorpediniere: guidata dal viceammiraglio Sh\u014dji Nishimura, sarebbe sbucata dallo Stretto di Surigao a sud delle teste di ponte. All'ultimo momento questa squadra fu affiancata dalla modesta 5\u00aa Flotta del viceammiraglio Kiyohide Shima (incrociatori \"Nachi\", \"Ashigara\", \"Abukuma\", sette cacciatorpediniere) che era appena rientrata ad Amami \u014cshima dopo una prudente ricognizione delle acque a sud di Formosa, teatro di una violenta incursione aeronavale americana. \"Sh\u014d-G\u014d 1\" faceva grande affidamento sulla simultaneit\u00e0 dei movimenti delle tre flotte e sull'esca rappresentata dalle portaerei, ma soprattutto sulla grande potenza di fuoco della squadra di Kurita, investito dunque della responsabilit\u00e0 ultima della riuscita del piano. Egli fu allertato sin dal 17 ottobre della comparsa di gruppi navali nemici al largo di Leyte e inizi\u00f2 a spostare le navi dalle isole Lingga a Brunei, nel Borneo; il 20, alle notizie degli sbarchi, ricevette i dettagli del piano e pot\u00e9 iniziare l'ultimo rifornimento, per salpare infine la mattina del 22 ottobre, imitato poche ore dopo da Shima e Nishimura. Divise la flotta come prestabilito e con il grosso mantenne una rotta nord-est, adiacente alla costa occidentale di Palawan. All'alba del 23 ottobre, per\u00f2, le navi furono individuate e attaccate da due sommergibili americani, avvantaggiati dalla formazione a colonne parallele adottata da Kurita: i loro siluri colarono a picco gli incrociatori \"Maya\" e \"Atago\", mentre al \"Takao\" fu asportata parte della poppa. Kurita dovette tuffarsi in acqua assieme al proprio capo di stato maggiore (contrammiraglio Tomiji Koyanagi) e al resto dei suoi collaboratori per salvarsi dall\"'Atago\" in rapido affondamento; tratto in salvo con le centinaia di naufraghi, si trasfer\u00ec, ancora scosso per la subitaneit\u00e0 del disastro, sulla grande corazzata \"Yamato\". L'azione al largo di Palawan complic\u00f2 sin da subito il piano giapponese, visto che ora i comandanti statunitensi conoscevano composizione e rotta della 2\u00aa Flotta, che invece avrebbe dovuto passare inosservata.\nIl mattino seguente Kurita inizi\u00f2 la traversata verso est del Mar di Sibuyan, ma per gran parte della giornata dovette sopportare pesanti raid lanciati dalle portaerei della Terza Flotta di Halsey. Nel corso degli attacchi l'incrociatore \"Myoko\" fu disabilitato da due siluri e, come successo al \"Takao\", fu costretto a tornare indietro; ancor pi\u00f9 grave, la \"Musashi\" fu devastata da decine di ordigni e alla fine sprofond\u00f2 con quasi tutto l'equipaggio. Alle 15:00 circa, durante una pausa nei bombardamenti, Kurita prese l'importante decisione di invertire momentaneamente la rotta per sanare i danni accusati e sviare la ricognizione nemica: questa deviazione rischiava di compromettere la riuscita del piano ma egli pens\u00f2, in questo modo, di allontanarsi dalla pericolosa aviazione imbarcata statunitense e di dare pi\u00f9 tempo a Ozawa per farsi scoprire. L'ammiraglio Toyoda, comunque, autorizz\u00f2 Kurita a procedere come meglio credeva ed effettivamente, verso le 16:00, Ozawa fu finalmente scovato dagli americani molto a nord di Luzon; tuttavia i messaggi che i due comandanti giapponesi si scambiarono pervennero solo a molte ore di distanza, a scapito della sincronia richiesta dal piano. Kurita riusc\u00ec a comunicare chiaramente solo con il sottoposto Nishimura, concordando di incontrarsi al largo del Golfo di Leyte alle 09:00 del 25 ottobre. Il temporaneo ritiro nipponico, debitamente segnalato dai ricognitori statunitensi, convinse del tutto Halsey che Kurita non rappresentava pi\u00f9 una minaccia e che poteva rivolgersi con tutte le sue forze contro le portaerei nipponiche; sarebbe bastata la Settima Flotta del viceammiraglio Thomas Kinkaid a coprire le spiagge dello sbarco e a respingere Nishimura e Shima, in arrivo dal Mare di Sulu verso Surigao. Invece Kurita, tutt'altro che battuto, si riorganizz\u00f2 e alle 00:40 circa del 25 ottobre usc\u00ec indisturbato dallo Stretto di San Bernardino; incredulo e ancora non convinto di essere riuscito a ingannare gli americani, prese una rotta per sud-est lungo la costa della vasta Isola di Samar. Alle 06:45, poco dopo l'alba, arriv\u00f2 in vista del gruppo d'appoggio \"Taffy 3\" della Settima Flotta, composto solo da portaerei di scorta, cacciatorpediniere e cacciatorpediniere di scorta similmente alle formazioni gemelle \"Taffy 2\" e \"Taffy 1\", pi\u00f9 a sud: Kurita rimase interdetto e ritenne di essersi imbattuto nelle grandi portaerei di squadra della Terza Flotta (invece impegnate a nord contro Ozawa). Gi\u00e0 provato dall'affondamento dell'ammiraglia \"Atago\", dal penoso passaggio del Mare di Sibuyan e dalla mancanza di riposo, Kurita ag\u00ec con inopinata circospezione e scarso entusiasmo a dispetto dell'aggressivit\u00e0 manifestata da parte del proprio stato maggiore. Diede infatti il controverso ordine di \"caccia generale\", che autorizzava ciascun comandante ad agire in autonomia, e in questo modo la squadra nipponica si framment\u00f2 in scaglioni con le corazzate un poco arretrate, gli incrociatori pesanti e i cacciatorpediniere lanciati ad alta velocit\u00e0 verso est e sud per avvolgere e annientare le unit\u00e0 statunitensi, del tutto inadatte a un combattimento navale. Appena prima delle 07:00 i grossi calibri giapponesi aprirono il fuoco. In realt\u00e0 la battaglia prese una piega imprevista a causa dei risoluti e quasi suicidi attacchi dei cacciatorpediniere statunitensi (sette in totale), intercalati dagli altrettanti disperati assalti dei modesti gruppi imbarcati sulle portaerei di scorta; nubi basse e numerose cortine fumogene contribuirono al caos del combattimento, gi\u00e0 di per s\u00e9 poco manovrato per la disordinata fuga di \"Taffy 3\" verso est, poi sud-est, e la scomposta avanzata giapponese.\nA mezz'ora dai primi scambi la \"Yamato\" devi\u00f2 bruscamente a dritta per evitare un fascio di siluri e si allontan\u00f2 verso nord dalla battaglia, rendendo ancor pi\u00f9 arduo a Kurita il controllo del resto della 2\u00aa Flotta, in specie le divisioni di incrociatori pesanti che sostennero il grosso dei combattimenti, spesso con l'appoggio incostante dei cacciatorpediniere. Le quattro corazzate spararono solo poche decine di granate ognuna e inflissero danni limitati a paragone della loro vasta potenza di fuoco. Al contrario gli incrociatori fecero parecchi centri e la portaerei di scorta fu affondata, ma furono anche messi in grande difficolt\u00e0 dall'opposizione ostinata del nemico: il \"Kumano\" perse una parte della prua a causa di un siluro, il \"Suzuya\" incass\u00f2 varie granate che fecero scoppiare i siluri nei lanciatori, il \"Chokai\" e il \"Chikuma\" furono duramente colpiti dai velivoli nemici; lo \"Haguro\", infine, ebbe una delle torri fuori uso ma riusc\u00ec a continuare a combattere. Poco dopo le 09:00, comunque, i giapponesi erano vicini a distruggere Taffy 3, che a sua volta aveva molto sofferto la battaglia, quando all'improvviso alle 09:25 Kurita dette ordine di radunarsi verso nord per ritrovare la coesione della flotta e pensare alla mossa successiva. Egli non aveva un quadro della situazione complessiva e si era convinto di essersi spinto troppo a sud, in quella che considerava essere un'astuta trappola degli americani; inoltre la \"Yamato\" aveva captato una richiesta di soccorso della Settima Flotta a Halsey e la risposta di questi, che aveva rimandato verso il Golfo di Leyte le proprie corazzate. Infine il comandante giapponese era rimasto demoralizzato dalle pessime notizie sugli incrociatori pesanti, dei quali solo lo \"Haguro\" e il \"Tone\" erano ancora operativi, e da confuse comunicazioni circa il fallimento del viceammiraglio Nishimura, perito nel tentativo di forzare lo Stretto di Surigao con quasi tutta la sua formazione. Alle 10:55 Kurita, spossato, rimise la prua verso il Golfo e alle 12:00 circa quasi settanta velivoli lanciati da \"Taffy 2\" si accanirono sulle sue navi. Conferm\u00f2 quindi l'ordine, raggrupp\u00f2 tutte le unit\u00e0 ancora capaci di navigare e risal\u00ec verso lo Stretto di San Bernardino. Si lasci\u00f2 indietro gli incrociatori avariati, dei quali solo il \"Kumano\" fu capace di ripiegare con i propri mezzi; il \"Chokai\", il \"Chikuma\" e il \"Suzuya\" furono mandati a fondo nel primo pomeriggio dai cacciatorpediniere \"Fujinami\", \"Nowaki\" e \"Okinami\" dopo aver tratto in salvo gli equipaggi. La menomata 2\u00aa Flotta, bersagliata da gruppi dell'aeronautica imbarcata statunitense, riusc\u00ec a ripassare lo Stretto alle 21:40 e senza sostenere alcun combattimento navale, visto che solo le corazzate e arrivarono dopo le 01:00 del 26 ottobre, in tempo per intercettare soltanto il \"Nowaki\". Kurita era gi\u00e0 dall'altra parte del braccio di mare e continu\u00f2 la ritirata sotto le incursioni aeree nemiche che, nel corso del 26 ottobre, inflissero qualche altro colpo alle navi, compresa la \"Yamato\" (a bordo della quale rimase ferito seriamente il contrammiraglio Koyanagi), e distrussero in tarda mattinata l'incrociatore leggero \"Noshiro\". Kurita arriv\u00f2 a Brunei il 28 ottobre, dove pot\u00e9 sostare alcuni giorni allo scopo di riprendersi e occuparsi della squadra, prima di tornare in Giappone. Era chiaro che il piano \"Sh\u014d-G\u014d 1\" si era concluso con una grave sconfitta strategica per l'Impero giapponese: le Filippine rimasero alla merc\u00e9 della potenza aeronavale statunitense e la 1\u00aa Flotta mobile, che aveva agito con le sue componenti separate, era stata del tutto disarticolata con pesanti perdite in navi e uomini.\nUltimi incarichi.\nIl 15 novembre 1944 la Dai-Ichi Kid\u014d Kantai fu sciolta e Kurita torn\u00f2 a essere comandante superiore unico della 2\u00aa Flotta. La formazione torn\u00f2 a gruppi verso le isole metropolitane del Giappone e verso la fine del mese Kurita approd\u00f2 a Kure dopo un difficile viaggio da Brunei. In prima linea sin dal 7 dicembre 1941, egli era logorato dal prolungato servizio e dalle pesanti responsabilit\u00e0 come capo di importanti squadre da battaglia; pesavano inoltre l'andamento disastroso del conflitto, la sconfitta appena subita e le critiche mossegli per il suo incerto operato al largo di Leyte. Il 23 dicembre, dunque, fu rimpiazzato dal viceammiraglio Seiichi It\u014d ed ebbe accordato un sentito periodo di riposo sino al 15 gennaio 1945, quando assunse il posto di direttore dell'Accademia navale di Etajima. Questa posizione gli era stata assegnata su sollecitazione del collega e amico Shigeyoshi Inoue, viceministro della Marina, con il quale condivideva la disapprovazione per le tattiche suicide e l'indottrinamento delle giovani reclute. Infatti Kurita ebbe premura di prepararle al Giappone postbellico, tralasciando i richiami al sacrificio ultimo per la patria e all'intransigente codice militare \"bushido\". Era ancora direttore quando il 15 agosto 1945 l'Impero nipponico dichiar\u00f2 la resa alle potenze alleate: come previsto dagli articoli del documento di capitolazione, supervision\u00f2 lo smantellamento dell'Accademia e la smobilitazione di tutti gli uomini ai suoi ordini; il 1\u00ba ottobre cess\u00f2 formalmente il suo mandato e rimase a disposizione dello stato maggiore della Marina imperiale, che quattro giorni pi\u00f9 tardi lo colloc\u00f2 nella lista degli ufficiali a riposo (poi chiusa nel 1947).\nIl dopoguerra e la morte.\nIl 16 e 17 ottobre Kurita fu a lungo interrogato dal contrammiraglio Ralph Ofstie e dal capitano di corvetta J. A. Field dell'United States Strategic Bombing Survey (USSBS), alla presenza di altri tre ufficiali della Marina e dell'United States Army. Nel corso delle sedute rispose a numerose domande concernenti lo svolgimento delle battaglie del Mare delle Filippine e del Golfo di Leyte, quali le basi di partenza delle forze navali giapponesi, le disposizioni tattiche, orari e nomi di unit\u00e0, le perdite subite, la stasi operativa tra il giugno e l'ottobre 1944, la coordinazione con l'aeronautica dell'Esercito. Ofstie si concentr\u00f2 in particolare sulle giornate del 23-26 ottobre e sui preparativi nipponici per quella che doveva essere la battaglia decisiva, addentrandosi nei minimi dettagli quando Kurita arriv\u00f2 a esporre la battaglia navale di Samar e le ore successive di manovre ondivaghe; delucidazioni furono richieste anche sulle comunicazioni intercorse con il sottoposto viceammiraglio Nishimura. Infine dovette rispondere a domande di carattere strategico o generale su momenti chiave della guerra contro gli Stati Uniti (Guadalcanal, Midway, la lotta d'attrito nelle Salomone). In totale il rapporto stenografato contava 52 pagine. Nel corso delle sedute gli americani notarono che Kurita apparve spesso sulla difensiva e che, eccettuata la battaglia del Golfo di Leyte, forn\u00ec sempre brevi risposte concise. Fu altres\u00ec rilevata un'altalenante accuratezza circa orari, schieramenti e altri dati.\nSullo scorcio del 1945 Kurita si ritir\u00f2 a vita privata in una modesta abitazione alla periferia di Tokyo, rimanendo comunque disponibile a discrete interviste con storici statunitensi. Nel 1947 un giornalista americano, arrivato al suo indirizzo, lo descrisse come \u00abun piccolo, snello signore dagli occhi nocciola, con un sorriso ammaliante\u00bb. Le sue decisioni del 25 ottobre 1944 continuarono a far discutere e si ipotizza che abbia confessato a un ex commilitone il vero motivo, vale a dire il rifiuto di sacrificare un'intera flotta da battaglia e migliaia di vite in una guerra ormai perduta, per un obiettivo tutto sommato di esiguo valore strategico.\nTakeo Kurita mor\u00ec in casa propria il 19 dicembre 1977, all'et\u00e0 di 88 anni. Il suo corpo fu traslato nel cimitero Tama, sito nella zona metropolitana di Tokyo, dove riposa tuttora.\nOnorificenze.\nDati tratti da:"}
{"id": "1401001", "revid": "1573940", "url": "https://it.wikipedia.org/wiki?curid=1401001", "title": "Chiesa dei Santi Vitale ed Agata", "text": "La chiesa parrocchiale dei Santi Vitale ed Agata \u00e8 un edificio religioso che si trova a Rovio, in Canton Ticino.\nStoria.\nEretta in epoca medievale, divenne parrocchiale nel 1213. Nel XVI secolo venne rimaneggiata. Fra il 1994 ed il 1997 l'architetto Tita Carloni procedette al completo rifacimento della facciata.\nDescrizione.\nLa chiesa ha una pianta ad unica navata, ricoperta da una volta a botte lunettata."}
{"id": "1401007", "revid": "124844563", "url": "https://it.wikipedia.org/wiki?curid=1401007", "title": "Ferrovia Milano-Venezia", "text": "La ferrovia Milano-Venezia, all'epoca della costruzione conosciuta come \"Ferrovia Ferdinandea\", \u00e8 una delle pi\u00f9 importanti linee ferroviarie italiane. Essa collega il capoluogo della Lombardia, Milano, con il capoluogo del Veneto, Venezia.\nDi propriet\u00e0 statale, \u00e8 gestita da RFI che la classifica come linea fondamentale.\nStoria.\nGi\u00e0 a partire dal 1835 vi fu il desiderio di collegare via ferrovia le citt\u00e0 di Venezia e Milano, capitali del Regno Lombardo-Veneto. Il 2 settembre 1835 la Camera di Commercio di Venezia esamin\u00f2 la domanda di costituzione di una Societ\u00e0 in accomandita presentata dell'ingegnere Francesco Var\u00e9 e Sebastiano Wagner, un commerciante locale. I due imprenditori chiedevano che la Societ\u00e0 fosse autorizzata a costruire una strada ferrata da Venezia a Milano.\nIl 14 ottobre 1835 la Camera di Commercio di Venezia sottopose la domanda al Governo delle province venete. Il Governo si mostr\u00f2 interessato e venne formata una commissione di cinque membri per avviare studi pi\u00f9 approfonditi. Il 28 gennaio 1836 la commissione pose a Var\u00e9 una serie di domande tendenti a chiarire in dettaglio i problemi possibili e le possibili soluzioni. Il progetto di Var\u00e9 tendeva semplicemente a unire le due capitali del Regno Lombardo-Veneto per la via pi\u00f9 breve.\nNel 1837 iniziarono le operazioni per la costituzione della societ\u00e0 Imperial-Regia Privilegiata Strada Ferrata Ferdinandea Lombardo-Veneta dal nome dell'Imperatore Ferdinando I d'Austria.\nCarlo Cattaneo, segretario della sezione lombarda, dando prova della conoscenza del territorio, sottoline\u00f2 sugli \"Annali Universali di Statistica\" l'importanza che i binari toccassero le principali citt\u00e0 fra le due capitali del regno.\nLa linea fu costruita per tratti e il primo tronco ad essere completato ed inaugurato, il 12 dicembre 1842, fu il Padova-Marghera. Il ponte sulla Laguna Veneta fu invece aperto il 11 gennaio 1846: in precedenza la citt\u00e0 veneta era comunque collegata alla linea ferroviaria grazie ad un servizio su natanti diretto a Marghera. In successione furono poi aperti il Padova-Vicenza (11 gennaio 1846) e il Milano-Treviglio (17 febbraio 1846). La Prima guerra di indipendenza rallent\u00f2 la costruzione degli altri tratti: il Verona-Vicenza fu inaugurato il 3 luglio 1849, seguito dal Coccaglio-Brescia-Verona (22 aprile 1854) e dal Treviglio-Bergamo-Coccaglio (12 ottobre 1857).\nIl percorso originario era lungo 285\u00a0km e prevedeva il passaggio lungo la direttrice oggi nota come Treviglio-Bergamo-Rovato.\nCon l'inaugurazione del tronco diretto Treviglio-Rovato, avvenuta il 5 marzo 1878, la ferrovia assunse l'attuale fisionomia.\nDal 1956 la trazione su tutta la linea \u00e8 a corrente elettrica a 3000 Volt a corrente continua.\nA dicembre 2016 \u00e8 stata completata la nuova linea Alta Velocit\u00e0/Alta Capacit\u00e0 Treviglio - Brescia lunga 39,6\u00a0km. L'opera rientra nel pi\u00f9 vasto progetto di realizzazione del collegamento ferroviario AV/AC Milano - Venezia e del corridoio TEN-T Mediterraneo.\nCaratteristiche.\nLa ferrovia, oggi lunga 267 chilometri, \u00e8 a doppio binario ed \u00e8 interamente elettrificata in corrente continua con tensione a 3000 volt. Lo scartamento adottato \u00e8 quello ordinario da 1435 mm.\nI capoluoghi di provincia serviti dalla linea sono Brescia, Verona, Vicenza, Padova i quali risultano essere anche i principali nodi di interscambio con altre linee sia statali, gestite da RFI, sia regionali, esercite da Ferrovienord e da Sistemi Territoriali.\nPercorso.\nTra la stazione di Milano Centrale e quella di Milano Lambrate, la linea \u00e8 denominata \"Linea Venezia\" ed affianca sia la linea di cintura milanese sia le linee \"Bologna\" e \"Genova\". Tra Milano Lambrate e Melzo, la linea corre in parallelo con il doppio binario della linea DD, tronco completato e in servizio della progettata ferrovia ad alta velocit\u00e0 Milano-Verona. Tra la stazione di Padova e quella di Venezia Mestre la linea \u00e8 affiancata dai due binari della linea ad alta velocit\u00e0 Padova-Mestre.\nTraffico.\nLa ferrovia \u00e8 anche impiegata sia dai treni del trasporto viaggiatori sia da quelli dei treni merci di numerose societ\u00e0 ferroviarie.\nServizio regionale.\nLa linea \u00e8 percorsa dai servizi regionali Trenord sulla relazione Milano-Verona, sulla relazione Lecco-Verona e sulla relazione Milano Centrale-Bergamo, nonch\u00e9 da quelli Trenitalia sulla relazione Verona-Venezia.\nIl tratto da Treviglio fino all'immissione con la linea di cintura \u00e8 inoltre servito dai convogli della linea S5 e S6 del servizio ferroviario suburbano di Milano, anch'esse esercite da Trenord.\nServizio a lunga percorrenza.\nTrenitalia e NTV effettuano rispettivamente servizi Frecciarossa e .italo su tutta la linea ferroviaria. Il tratto Padova-Venezia Santa Lucia \u00e8 utilizzato anche dai servizi (frecce, .italo, Intercity e Intercity Notte) diretti a Roma, con eventuale prosecuzione verso Napoli o Salerno.\nTra Verona e Brescia effettuano servizio i Frecciargento di Trenitalia e gli .italo di NTV da e per Roma e Napoli, con prosecuzione su Bergamo di alcune coppie.\nSono inoltre in servizio:\nBibliografia.\nUlteriori approfondimenti (non utilizzati nella stesura della voce):"}
{"id": "1401010", "revid": "188323", "url": "https://it.wikipedia.org/wiki?curid=1401010", "title": "Kawasaki ZZR 1200", "text": ""}
{"id": "1401011", "revid": "287204", "url": "https://it.wikipedia.org/wiki?curid=1401011", "title": "Kawasaki ZZR 1400", "text": "La ZZR 1400, conosciuta anche come Ninja ZX-14 \u00e8 una motocicletta stradale della casa giapponese Kawasaki Heavy Industries Motorcycle &amp; Engine facente parte della serie ZZR.\nIl contesto.\nQuesto modello, omologato in America col nome di \"Ninja ZX-14\", ha sostituito il modello di cilindrata inferiore (chiamato in Europa ZZR 1200). \u00c8 stata progettata come naturale evoluzione dell'affidabilissimo modello precedente (dotato per\u00f2 di poco appeal estetico), \u00e8 commercializzata dal 2006 ed \u00e8 tuttora in produzione, rappresentando il modello di cilindrata superiore della serie ZZR.\nAl momento dell'uscita sul mercato \u00e8 stata la moto di serie pi\u00f9 potente del mondo, come da tradizione del marchio, che da qualche anno ha ingaggiato una lotta serrata al titolo mondiale delle prestazioni con la Suzuki GSX-R 1300 Hayabusa. La Suzuki, con il modello 2008, ha strappato alla ZZR 1400 il titolo mondiale in fatto di potenza e prestazioni, ma con l'aggiornamento del 2012, la ZZR 1400 \u00e8 tornata ad essere la moto di serie pi\u00f9 prestazionale al mondo.\nLa particolarit\u00e0 del modello \u00e8 data da una stazza e da una carenatura di moto da viaggio (con tutto il comfort che ne consegue), accoppiato a quote ciclistiche degne delle supersportive di razza (avancorsa ridotta a soli 94\u00a0mm, con un angolo di inclinazione del cannotto dello sterzo a 23\u00b0).\nAltri particolari sono derivati direttamente dalle supersportive della casa di Akashi, ad esempio la carenatura non pi\u00f9 nello stile delle moto stradali sportive (com'era per la precedente ZZR 1200), ma delle moto supersportive, le frecce integrate nella carenatura, la presa anteriore dell'aria, detta airbox che alle alte velocit\u00e0 aumenta l'aria aspirata all'interno dei cilindri facendo lievitare la potenza di circa 10 CV (da 193 a 203 CV con l'airbox in pressione), e la tipologia dell'impianto frenante, degno di una moto da competizione Superstock.\nCome per la sua antagonista Suzuki, ed in base ad un tacito accordo intercorso con le altre tre case giapponesi, Honda, Suzuki e Yamaha, la velocit\u00e0 massima \u00e8 stata limitata a 300\u00a0km/h, che, in caso contrario, verrebbe superata di slancio arrivando ad oltre 330\u00a0km/h.\nCon il rinnovato modello 2008 \u00e8 stata introdotta sulla ZZR 1400 l'omologazione Euro 3 per le norme antinquinamento ed in tale occasione, la Kawasaki non ha perso l'occasione di aumentarne la potenza di 3 CV senza l'airbox in pressione (la potenza \u00e8 passata da 190 a 193 CV) e di 7 CV con l'airbox in pressione (da 196 a 203 CV). In occasione di questo piccolo aggiornamento, che per\u00f2 non ha riguardato l'estetica, \u00e8 stata decisa l'importazione in Italia della sola versione dotata di ABS, mentre nei primi due anni di commercializzazione il modello era disponibile in doppia versione, sia senza che con ABS.\nL'aggiornamento del 2008, a detta degli ingegneri di Akashi, ha portato anche ad una redistribuzione della curva di erogazione della potenza e ad una differente taratura della centralina elettronica. L'ultima versione, attualmente in commercio, dispone quindi di un'erogazione pi\u00f9 ricca ai medi regimi, mentre nella prima versione, commercializzata nel 2006 e 2007, l'erogazione di potenza avveniva in maniera pi\u00f9 brusca a partire dai 6000 giri/min, per quanto ai regimi inferiori la moto risultasse decisamente pi\u00f9 gestibile anche da un pubblico meno esperto. L'erogazione del modello attuale \u00e8 pi\u00f9 in linea con lo spirito del modello, anche se ovviamente necessita di molta pi\u00f9 attenzione da parte dei motociclisti meno esperti. Questo modello ha un'accelerazione da 0 a 100\u00a0km/h in soli 2,8 secondi.\nNel 2014, per commemorare il 30\u00ba anniversario della nascita della prima Ninja, la Kawasaki ha lanciato il modello 30th Anniversary. La particolarit\u00e0 di questa versione commemorativa prodotta in 300 esemplari per il mercato americano era una livrea identica a quella impiegata sull'originale GPZ 900."}
{"id": "1401013", "revid": "81103", "url": "https://it.wikipedia.org/wiki?curid=1401013", "title": "Col du Lautaret", "text": ""}
{"id": "1401016", "revid": "88740", "url": "https://it.wikipedia.org/wiki?curid=1401016", "title": "Earl Aethelred di Mercia", "text": "Bench\u00e9 di fatto esercitasse quasi tutti i poteri di un re, nominalmente era soggetto all'autorit\u00e0 del suo potente vicino e alleato, il re del Wessex. Di Aethelred non si conosce ascendenza, si ritiene che potesse essere il capo di una fallita invasione in Galles avvenuta nell'881. Poco dopo riconobbe la preminenza di Alfredo il Grande e la loro alleanza venne cementata dal matrimonio di Aethelred con sua figlia Ethelfleda. Nell'886 ottenne il controllo della citt\u00e0 di Londra, tradizionalmente era sempre stata una citt\u00e0 merciana e tale torn\u00f2 nonostante avesse subito numerosi danni a causa delle incursioni vichinghe. Nell'892 le razzie ricominciarono ed egli condusse un'armata di merciani, gallesi e uomini del Regno del Wessex nella Battaglia di Buttington che vide la sconfitta dei vichinghi. Egli pass\u00f2 poi i successivi tre anni a combattere con il figlio di Alfredo, Edoardo il Vecchio, fino a che in un punto imprecisato fra l'899 e il 909 la salute di Aethelred cominci\u00f2 a declinare e il governo pass\u00f2 nelle mani della moglie che rimase al potere anche dopo la morte del marito fino al 918 quando anch'ella mor\u00ec lasciando il regno alla figlia Aelfwynn che venne spodestata dopo un anno dallo zio Edoardo.\nIl regno di Mercia.\nNell'VIII secolo il Regno di Mercia era colui che dominava il sud dell'Inghilterra e cos\u00ec rimase fino a che Egberto del Wessex non sconfisse i merciani alla Battaglia di Ellandun, dopo soli cinque anni la Mercia riconquist\u00f2 la propria indipendenza e dopo di allore i due regni rimasero alleati un fattore che gioc\u00f2 non poco nella resistenza opposta dagli inglesi contro i vichinghi. Il Galles era tradizionalmente sotto il controllo della Mercia e nell'853 Burgred di Mercia chiese l'aiuto di Etelvulfo del Wessex per invadere il Galles onde ripristinare la propria egemonia, quello stesso anno sua figlia \u00c6thelswith (838circa-888) spos\u00f2 Burgred. Nell'865 la Grande armata danese arriv\u00f2 nell'Anglia orientale, i locali furono costretti ad accettare la resa e l'anno dopo i vichinghi si inoltrarono verso la Northumbria e dopo averla conquistata posero sul trono un re fantoccio di cui si sa poco, tale Ecgberht di Northumbria. Dopo aver raggiunto Nottingham, nella Mercia, i vichinghi si fermarono per l'inverno 867-868 ed Aethelred venne raggiunto da Etelredo del Wessex, fratello del futuro re Alfredo il Grande, per attaccare i vichinghi anche se alla fine i merciani accondiscesero a un accordo pacifico. Nell'874 Burgred venne espulso dalla Mercia e al suo posto sal\u00ec al trono Ceolwulf II, gradito agli invasori, la Cronaca anglosassone lo riporta come un re fantoccio, ma gli storici odierni tendono a dissentire poich\u00e9 sia i merciani che Alfredo lo riconobbero come sovrano. Nell'877 i vichinghi divisero la Mercia, la parte orientale la tennero per loro mentre Ceolwulf ebbe la parte occidentale. I vichinghi diressero quindi le loro attenzioni verso il Wessex lasciando Ceolwulf libero di perseguire la loro rinnovata egemonia sul Galles. L'anno dopo alla Battaglia di Ethandun Alfredo sconfisse i vichinghi e Ceolwulf uccise Rhodri Mawr ap Merfyn sovrano del Regno di Gwynedd. Dopo la scomparsa di Ceolwulf nell'879 la Mercia cadde progressivamente sotto il controllo del Wessex.\nIl re di Mercia.\nL'ascendenza di Aethelred non \u00e8 nota e non sembra essere strettamente imparentato con i suoi predecessori anche se il nome sembra suggerire una connessione con i primi sovrani merciani. Aethelred potrebbe essere stato imparentato con il suocero di Alfredo, \u00c6thelred Mucel perch\u00e9 uno dei suoi figli, \u00c6thelwulf, risultava essere presso la corte di Aethelred nel decennio dell'880. Un uomo con il suo nome compare in alcuni documenti datati al decennio dell'860, ma non appare in nessuno dei due documenti ancora esistenti relativi al regno di Ceolwulf. Le liste dei testimoni in calce ai documenti mostrano come il Witan di Aethelred abbia condiviso con il suo predecessore diversi vescovi e almeno due Ealdorman, ma che nessuno dei Thegn di Ceolwulf era rimasto. Secondo alcuni studiosi Aethelred era un Ealdorman proveniente dal sud-ovest della Mercia, regione dove si trovava lo zoccolo duro del suo potere.\nNon \u00e8 chiaro quando Aethelred prese il posto dello scomparso o defunto Ceolwulf, quello che diversi storici ritengono certo \u00e8 il poterlo identificare con lo stesso uomo che nell'881 guid\u00f2 un'invasione nel Gwynedd venendo sonoramente sconfitto alla Battaglia di Conwy dal figlio di Rhodri Mawr ap Merfyn, questa sconfitta lo obblig\u00f2 a dimenticare le sue mire sul regno, ma egli continu\u00f2 a esercitare il proprio potere su altre regioni come il Glywyssing o il Regno del Gwent. Secondo il biografo di Alfredo, il gallese Asser, fu per il comportamento tirannico di Aethelred che tali regioni si sottimisero al suo sovrano per averne la protezione. Entro l'883 anche Aethelred accett\u00f2 la sovranit\u00e0 di Alfredo, probabilmente dopo aver constatato che l'influenza del Wessex era ormai impossibile da contrastare. Si ritiene che la \"resa\" di Aethelred sia avvenuta in quell'anno perch\u00e9 egli fece una cospicua donazione all'abbazia di Berkeley che si trovava, appunto, nelle terre di Alfredo. Da allora in poi egli non ag\u00ec sempre in sottomissione al sovrano del Wessex, alcuni documenti sono firmati da lui senza menzione alcuna dell'altro re, come nell'occasione di un incontro che si tenne a Princes Risborough, nel Buckinghamshire, quale segno che la Mercia aveva ancora un'estesa influenza.\nDopo la battaglia di Edington dell'878 Alfredo aveva costruito numerosi Burh nel proprio regno per difendersi dai vichinghi e dopo che Aethelred riconobbe la sua autorit\u00e0 vennero costruiti anche in Mercia. Uno di questi fu Worcester dove egli lavor\u00f2 in accordo con i vescovi usando le mura romane rimaste per difendere la citt\u00e0, entro un paio di generazioni la citt\u00e0 non era pi\u00f9 un mero centro ecclesiastico, ma uno che accoglieva una variegata popolazione di artigiani. Londra nel tempo venne pi\u00f9 volte attaccata e presa dai vichinghi e secondo Asser nell'886 Alfredo la riprese rendendola di nuovo abitabile e quindi affidandone il controllo ad Aethelred. Alcuni storici sono per\u00f2 in disaccordo e credono che la riconquista sia stata dovuta a un'azione militare e che sia poi stata passata ad Aethelred perch\u00e9 Londra era stata, tradizionalmente, sempre nell'orbita merciana ed egli voleva rispettarne la tradizione. Una cosa che sarebbe servita a tenere uniti quegli inglesi che si trovavano fuori dalle terre sotto il controllo vichingo. Alcuni credono che Aethelred ne abbia avuto il controllo perch\u00e9 diede un contributo pratico pi\u00f9 cospicuo di quanto le cronache del Wessex vogliano ammettere.\nLa Londra anglosassone, \"Lundenwic\" si trovava a circa un miglio a ovest della romana Londinium, ma la prima non aveva difese e la ricostruzione avvenne entro i resti delle mura romane specialmente nella zona presso il Tamigi ora nota come \"Queenhithe\", all'epoca si chiamava invece \"\u00c6thelred's Hythe\".\nDopo aver ripreso Londra Alfredo ottenne la sottomissione di tutti gli inglesi non, a loro volta, sottomessi ai vichinghi e l'alleanza fra Mercia e Wessex era stata sigillata con le nozze fra Aethelred e la figlia maggiore di Alfredo, Ethelfleda. Il primo documento dove ella appare \u00e8 dell'887, ma diversi storici ritengono che le nozze vadano datate ad almeno tre o quattro anni prima quando Aethelred aveva accettato la sovranit\u00e0 di Alfredo. \u00c8 probabile che egli fosse di parecchio pi\u00f9 vecchio della moglie e la loro unica figlia conosciuta \u00e8 Aelfwynn. Nel testamento di Alfredo, redatto in quel decennio, egli lasciava al genero una spada e 100 mancusi.\nNell'892 i vichinghi attaccarono duramente l'Inghilterra orientale ed Aethelred partecip\u00f2 alla sua difesa, dopo la sconfitta di Hastein, uno dei loro capi Aethelred divenne il padrino di uno dei suoi figli ed Alfredo lo fu per l'altro e questo fece s\u00ec che quando sua moglie e i suoi figli caddero in mano inglese poterono tornare da lui. L'anno dopo egli raccolse l'esercito per andare a dar man forte al cognato Edoardo il Vecchio contro i vichinghi a Thorney anche se, in quel caso, furono costretti a retrocedere. In quello stesso anno i vichinghi marciarono dall'Essex attraverso la Mercia fino ai confini con il Galles ed Aethelred li insegu\u00ec con un esercito di merciani, gallesi e gente del Wessex fino a sconfiggerli nella Battaglia di Buttington. I vichinghi persero potenza nell'896 ed Alfredo per tutto quel tempo rimase nel West Country per difendere il Devonshire cos\u00ec che i veri protagonisti furono Aethelred ed il cognato Edoardo.\nAlla fine del IX secolo la Mercia era governata da tre sotto-Ealdorman, \u00c6thelwulf, zio di Ethelfleda che controllava l'ovest e forse anche la parte centrale, \u00c6thelfrith, padre di \u00c6thelstan, il Mezzo re che governava il sud e l'ovest ed Alhhelm che controllava i confini con i vichinghi. \u00c6thelwulf ed Alhhelm non sono pi\u00f9 menzionati dopo l'avvento del X secolo mentre \u00c6thelfrith divenne forse il fidato luogotenente di Ethelfleda che dovette prendere le redini quando la salute di Aethelred inizi\u00f2 a decadere.\nI documenti evidenziano come Aethelred e la moglie abbiano supportato gli ordini religiosi, nell'883 liberarono l'abbazia di Berkeley dall'obbligo del \"feorm\" (pagamento in natura dovuto al re) e quattro anni dopo donarono della forza lavoro al convento di Pyrton e con l'avvento del nuovo secolo diedero delle terre al priorato di Wenlock oltre a un calice prezioso in onore della loro antica badessa, Santa Milburga.\nLa fine dell'indipendenza merciana.\nAd un certo punto del decennio 899-909 la salute di Aethelred declin\u00f2 bruscamente e il potere pass\u00f2 nelle mani della moglie, alcuni storici datano tale declino al 902 perch\u00e9 dai documenti il nome di Ethelfleda emerge senza quello del marito congiuntamente per\u00f2 al fratello Edoardo. Anche alcuni annali irlandesi chiamati \" Three Fragments\" vanno in questa direzione affermando che Aethelred non aveva pi\u00f9 parte attiva nel governo anche se presenziava agli incontri con la moglie, la figlia ed il cognato. Non tutti gli storici sono per\u00f2 di questo avviso, alcuni sostengono che egli si sia limitato a far entrare negli affari la moglie e la figlia e che egli stesso abbia poi trovato la morte nel 910 a seguito delle ferite conseguite in uno scontro con i vichinghi alla Battaglia di Tettenhall.\nSecondo Guglielmo di Malmesbury il primogenito di Edoardo, Atelstano d'Inghilterra, venne spedito presso la corte di Aethelred dopo che suo padre si rispos\u00f2 attorno al 900 conclusione che si raggiunge tramite una copia di un documento del 1304 dove emerge che Atelstano fece una donazione al Priorato di St Oswald secondo una promessa che egli aveva stretto con Aethelred. Alla morte di Edoardo nel 924 Atelestano dovette fronteggiare una certa resistenza, ma alla fine la Mercia lo riconobbe come proprio sovrano.\nAethelred mor\u00ec nel 911, ma Ethelfleda non ebbe in consegna tutti i territori del marito, Londra ed Oxford vennero presi da Edoardo che poco dopo la morte della sorella spodest\u00f2 la nipote dal trono portando la Mercia sotto il proprio controllo.\nAethelred fu ricordato per aver combattuto numerose battaglie contro i Gallesi, tanto che Brochwael di Gwent si rivolse ad Alfredo per ottenere aiuto contro di lui. Verso la fine della sua vita lasci\u00f2 che la moglie Ethelfleda esercitasse buona parte dei suoi poteri, e proprio Ethelfleda gli successe quando Aethelred mor\u00ec dopo la Battaglia di Tettenhall."}
{"id": "1401021", "revid": "767487", "url": "https://it.wikipedia.org/wiki?curid=1401021", "title": "Cujo (film)", "text": "Cujo \u00e8 un film del 1983 diretto da Lewis Teague, tratto dall'omonimo romanzo di Stephen King.\nTrama.\nCujo \u00e8 un cane di San Bernardo ed appartiene a Brett Camber, figlio del meccanico Joe Camber, che vive nella periferia di Castle Rock. Il cane viene descritto come docilissimo, di indole giocosa e amante dei bambini.\nTuttavia, in una soleggiata giornata di giugno del 1980 (l'anno in cui si svolge il romanzo), inseguendo un coniglio selvatico Cujo si ritrova con la testa incastrata in una piccola caverna infestata dai pipistrelli e viene morso da uno di questi. Cujo contrae cos\u00ec la rabbia e si trasforma rapidamente in un mostro aggressivo e orrendo. Arriva ad attaccare ed uccidere Joe Camber ed il suo vicino Gary Pervier mentre il figlio e la moglie sono lontani da casa per far visita ad alcuni parenti.\nVic Trenton, un pubblicitario, deve allontanarsi da casa sua alcuni giorni per seguire un contratto. Nel frattempo sua moglie Donna, insieme al figlio Tad, si recano dal meccanico Joe Camber per far riparare la loro Ford Pinto, ma sul posto non trovano nessuno se non Cujo, che tenta pi\u00f9 e pi\u00f9 volte di attaccare i due. Donna e Tad si trovano quindi confinati nell'automobile senza alcuna possibilit\u00e0 di fuggire n\u00e9 di chiamare soccorso, perch\u00e9 la macchina si \u00e8 nel frattempo definitivamente guastata.\nI giorni passano e Donna e Tad sono sempre pi\u00f9 sofferenti e accaldati a causa dell'effetto serra provocato dai vetri dell'automobile, quasi sempre chiusa. Inoltre, poich\u00e9 rimangono senza cibo n\u00e9 acqua per un po' di giorni, il piccolo Tad risente gravemente di quest'ultima mancanza, infatti si trova in stato di disidratazione, che lo porta pi\u00f9 volte a perdere i sensi e rimanere immobilizzato, suscitando sempre maggior preoccupazione nella madre. Preoccupato poich\u00e9 nessuno risponde al telefono dopo diversi tentativi fatti per pi\u00f9 giorni, Vic ritorna a casa sua, trovandola deserta, messa a soqquadro e con i letti sfasciati. Chiama allora la polizia per indagare sulla situazione e viene dedotto che l'autore dello scempio \u00e8 Steve Kemp, il falegname ex amante della moglie che aveva gi\u00e0 in precedenza molestato. Kemp riesce comunque a dimostrare di non saper niente della sparizione di Donna e Tad. Ricordatosi della preventivata riparazione della macchina, un poliziotto si reca a casa Camber, finendo anch'esso vittima della follia rabbiosa di Cujo.\nL'assalto al poliziotto d\u00e0 comunque il tempo alla sfinita Donna di recuperare una mazza da baseball, con la quale percuote Cujo fino apparentemente ad ucciderlo. Recupera poi per sicurezza la pistola che il poliziotto aveva perduto durante lo scontro. Donna prende suo figlio svenuto e lo porta nella cucina della casa dei Camber, lo posa su un tavolo e lo fa rinvenire facendogli bere dell'acqua e praticandogli la respirazione bocca a bocca. Cujo, ancora vivo, sfonda con un balzo la finestra della cucina, ma Donna lo finisce sparandogli un colpo con la pistola del poliziotto. Poco dopo arriva di corsa Vic a bordo della sua auto, che trova la moglie sulla soglia della casa dei Camber che sorregge Tad, in preda allo shock e alla disidratazione ma sopravvissuto.\nPromozione.\nSlogan.\n\"Now there's a new name for terror...\" \u00e8 lo slogan utilizzato per pubblicizzare il film negli Stati Uniti mentre \"Il nuovo nome del terrore!\" \u00e8 quello utilizzato in Italia.\nManifesti.\nLe grafiche utilizzate per realizzare i manifesti e le locandine del film, all'epoca della sua diffusione nelle sale cinematografiche italiane, sono state realizzate dall'illustratore Enzo Sciotti.\nDistribuzione.\nLa pellicola \u00e8 stata distribuita nelle sale cinematografiche statunitensi a partire dall'agosto del 1983. Nelle sale italiane \u00e8 stata distribuita a partire dal dicembre 1983 ma \u00e8 approdata in grandi citt\u00e0 come Roma e Torino solamente nel febbraio 1984.\nData di uscita.\nAlcune date di uscita internazionali nel corso degli anni sono state:\nAccoglienza.\nIncassi.\nNegli Stati Uniti la pellicola si \u00e8 classificata al 34\u00ba posto dei film pi\u00f9 visti nel 1983 incassando una cifra totale pari a 21.156.152 dollari mentre in Italia ha raccolto consensi modesti senza riuscire ad entrare nella classifica dei primi 100 film di maggior incasso della stagione cinematografica 1983-1984.\nCritica.\nIn un articolo dell'epoca, apparso sul quotidiano \"La Stampa\", viene specificato che il regista non aveva un compito facile da svolgere visto che doveva sviluppare una storia, basata su di uno spunto, per niente facile da rendere interessante senza cadere nella noia. Facendo obbligatoriamente riferimento al ritmo, alla ripetizione ossessiva del tema e all'esercizio di controllare la paura fino a quando scoppia la violenza e poi la salvezza, il regista, a volte sembra cedere le armi ma di mestiere riesce sempre a recuperare."}
{"id": "1401024", "revid": "298055", "url": "https://it.wikipedia.org/wiki?curid=1401024", "title": "Proposta/La tomba dell'amore", "text": "Proposta/La tomba dell'amore \u00e8 l'ottavo singolo discografico del gruppo beat italiano I Giganti, pubblicato in Italia nel 1967 dalla Ri-Fi.\nIl disco.\nLa grafica \u00e8 curata dallo \"Studio Moletti\", ed in copertina vi \u00e8 una foto del gruppo."}
{"id": "1401025", "revid": "729019", "url": "https://it.wikipedia.org/wiki?curid=1401025", "title": "Racconigi (metropolitana di Torino)", "text": "Racconigi \u00e8 una stazione della metropolitana di Torino, sita sotto corso Francia, all'altezza dell'incrocio con corso Racconigi e corso Svizzera.\nLa fermata \u00e8 stata inaugurata il 4 febbraio 2006, durante l'apertura del primo tratto della metropolitana torinese, da Fermi a XVIII Dicembre: al suo interno sono presenti le decorazioni di Nespolo (vetrofanie), raffiguranti il castello di Racconigi, con i propri blasoni araldici.\nInterscambi.\nLa stazione consente l'interscambio con la rete di superficie GTT."}
{"id": "1401027", "revid": "599013", "url": "https://it.wikipedia.org/wiki?curid=1401027", "title": "Manoel Tobias", "text": "Carriera.\nEletto miglior giocatore del mondo nel 1996, miglior marcatore (scarpa d'oro) e miglior giocatore (pallone d'oro) dei Mondiali 1996 e 2000, Manoel Tobias \u00e8 stato uno dei pi\u00f9 rappresentativi giocatori di calcio a 5 a cavallo tra gli anni 1990 ed il 2000, avendo preso parte a quattro Campionati del mondo a partire dal 1996. Come giocatore ha iniziato la propria carriera nel 1990 nel Candelas, per passare al Votorantim l'anno dopo e approdare al Banfort nel 1992. Convocato nella \"sele\u00e7\u00e3o\" per i campionati mondiali dello stesso anno, \u00e8 tra i dodici che confermano la coppa del 1989, con lo stesso Brasile si laurea anche campione sudamericano. Nel 1993 vince il campionato brasiliano e la Coppa America per club per passare nel 1994 all'Impacel, dove torna a vincere il campionato brasiliano (il suo terzo).\nNel 1995 il gi\u00e0 pluridecorato ventiquattrenne passa all'Enxuta, dove si riconferma campione del Brasile, vince il circuito nazionale e diventa campione del mondo per club, mentre con il Brasile trionfa nella prima edizione del \"Mundialito\". L'anno successivo inizia il suo biennio all'Inter/Ulbra, che porter\u00e0 nella sua bacheca la prima Liga Futsal, ma \u00e8 con la nazionale che otterr\u00e0 il riconoscimento pi\u00f9 prestigioso vincendo la sua seconda coppa del mondo che lo vedr\u00e0 di nuovo incoronato scarpa d'oro e pallone d'oro della manifestazione, al termine di un anno eccezionale, Manoel vince il premio come Miglio Giocatore dell'anno. Nel 1997 continua il suo stato di grazia vincendo con il Brasile la Coppa America.\nPassato nel 1998 all'Atletico Mineiro, non ottiene grandi risultati a livello di club, ma vince la Coppa America con la nazionale. Dopo un anno e mezzo al Vasco da Gama, passa al Malwee/Jaragu\u00e1. dove non ottiene grandi risultati di squadra, Manoel fa anche parte della bruciante spedizione Brasiliana in Guatemala per i mondiali del 2000 persi per mano della Spagna.\nL'avventura spagnola di Manoel Tobias inizia nel 2003 con il Polaris World F\u00fatbol Sala, dopodich\u00e9 il campione brasiliano torna allo Sport Club Ulbra dove chiude la carriera il 24 settembre 2007 durante la gara Ulbra-Joinville 1-1."}
{"id": "1401030", "revid": "2056951", "url": "https://it.wikipedia.org/wiki?curid=1401030", "title": "Luigi Nostro", "text": "Il suo nome \u00e8 legato soprattutto alla ricerca storica riguardo ai centri del \"Cenideo\" (intorno a Punta Pezzo, lungo il versante reggino dello Stretto di Messina) e alla Colonna Reggina, nonch\u00e9 per la sua opposizione al progetto della Grande Reggio, come sostenitore dell'autonomia amministrativa di Villa San Giovanni e dei comuni limitrofi. Ha scritto opere in lingua italiana e in lingua latina. A lui sono stati intitolati un liceo e una via di Villa San Giovanni.\nBiografia.\nNato nel 1866 da Andrea Nostro e Rachele Calabrese, comp\u00ec gli studi elementari presso insegnanti privati a Villa, per proseguire presso il Liceo Ginnasio di Reggio Calabria. Entr\u00f2 poi nel Pontificio Seminario della citt\u00e0 e venne ordinato sacerdote il 20 maggio 1881 dall'arcivescovo cardinale Gennaro Portanova. Divenuto dottore in Teologia e materie letterarie, fu prima rettore del seminario di Bova e poi docente presso quello di Reggio Calabria. In poco tempo, il giovane professore cominci\u00f2 ad essere considerato uno dei maggiori studiosi ed esperti di storia locale della Calabria, nonch\u00e9 valente latinista, dai suoi contemporanei, grazie ai suoi studi e alle sue pubblicazioni.\nGli studi sulla Colonna Reggina.\nFra il 1893 e il 1894 pubblic\u00f2 sulla \"Rivista storica calabrese\" il suo primo importante lavoro storiografico dal titolo \"Notizie storiche e topografiche intorno alla Colonna Reggina\", opera in cui riordinava e confutava tutte le teorie storiche sulla \"Colonna Reggina\", dal periodo preistorico sino alla fine dell'Impero romano.\nNei suoi scritti, Luigi Nostro espone una tesi ben precisa sulla \"Colonna Reggina\" (lat. \"Columna Rhegina\"): egli afferma che il termine non si riferirebbe meramente ad una colonna posta alla fine della via Popilia a segnare il luogo di traghettamento per la Sicilia (\"Trajectum Sicili\u00e6\"), ma ad una vera e propria citt\u00e0, o per lo meno ad un popoloso centro urbano, situato presso l'antico \"Capo Cenide\" (corrispondente grossomodo all'attuale Punta Pezzo), fra i borghi di Pezzo e Cannitello. A favore della propria tesi riporta informazioni fornite da Strabone e Plinio il Vecchio, dalle quali si evince che la \"Colonna Reggina\" non disterebbe pi\u00f9 di sei stadi dal \"Cenide\" (Punta Pezzo) e circa 100 stadi (o 12.500 passi) dal centro di Reggio (circa 18\u00a0km). Ci\u00f2 porterebbe a pensare che l'unica ubicazione possibile per il sito sia fra Pezzo e Cannitello. Con tale tesi egli ribatteva ad altri studiosi (fra cui l'autorevole Domenico Span\u00f2 Bolani) che situavano l'antico centro presso Catona, Pentimele o addirittura Calanna (quest'ultima per la sola assonanza).\nNegli scritti l'autore elenca i rinvenimenti archeologici, risalenti a varie epoche antiche, avvenuti fra il XVII e il XIX secolo presso Acciarello (dove vi sarebbe stata una necropoli e un possibile approdo) e presso Cannitello (dove si sarebbe trovato il centro abitato), mentre in corrispondenza del borgo di \"Porticello\" si sarebbe trovato il \"Poseidonio\" (o \"Possidonio\"), un importante tempio eretto dai reggini al dio del mare Nettuno (Poseidone per i greci). Secondo Appiano, durante la guerra tra Ottaviano e Sesto Pompeo combattuta nelle acque adiacenti allo Stretto, Ottaviano si ferm\u00f2 presso la \"Colonna Reggina\" per fare dei sacrifici \"al dio che per ben due volte aveva distrutto le sue navi\". Da ci\u00f2 si deduce l'esistenza del \"Poseidonio\" presso \"Colonna Reggina\" e l'importanza e le misure dell'abitato, che doveva essere luogo di passaggio di eserciti, popoli e prodotti di ogni genere (soprattutto grano) che dalla Sicilia muovevano al continente e viceversa. Il Nostro finisce la sua opera trattando della fine della citt\u00e0, probabilmente nel 412 per mano dei barbari di Alarico.\nOpere successive.\nLa produzione successiva del Nostro venne notevolmente influenzata dal devastante terremoto di Messina del 1908, poich\u00e9 la distruzione che caus\u00f2 nel territorio lo colp\u00ec duramente. Nel 1920 tradusse in italiano l'elegia del canonico Francesco Quattrone \"Thomarmorimon, oss\u00eca il D\u00ec fatale del terremoto del 1908\". Torn\u00f2 agli studi storici sulla storia di Villa San Giovanni e nel 1923 pubblic\u00f2 la sua opera maggiore, \"Notizie storiche e topografiche intorno a tutti i paesi del Cenideo, dall'antichissima Colonna Reggina sino alla pi\u00f9 recente Villa San Giovanni\". In quest'opera, logica continuazione del lavoro giovanile, il Nostro espone in modo sistematico i propri studi storici. Essa si compone di tre \"libri\":\nTuttavia, il libro si conclude con un \"pro memoria per i posteri\" (in cui vengono elencati vari fatti storici sino al terremoto del 1908 in ordine sparso) e un'appendice nella quale l'autore descrive quattro illustri villesi del XIX secolo: lo scienziato e chimico Pietro Greco, il celebre scultore Rocco Larussa, il giudice Pietro Corigliano e il canonico mons. Giuseppe Delfino, che gli fu anche precettore.\nLodata dai contemporanei per la precisione, la completezza e la competenza dell'autore, quest'opera \u00e8 ancora oggi il principale punto di riferimento per chi voglia scrivere sulla storia del circondario villese o per chi voglia semplicemente approfondire la sua storia. Tutti gli storiografi locali successivi sono partiti dall'opera del Nostro per i propri scritti, i quali si concentrano prevalentemente sulla storia recente dei luoghi (a partire dal XX secolo).\nNel 1926 pubblic\u00f2 il carme storico-poetico in lingua latina \"In Siculo Freto\" (\"Nello Stretto di Messina\") e nel 1928 una composizione poetica sul terremoto del 1908, \"Lius seu Messanae Terraemotus\".\nL'opposizione al progetto della Grande Reggio.\nLuigi Nostro era di tendenze politiche conservatrici, ma non fu mai un protagonista della politica attiva, per il suo status di sacerdote e per la prefenza che attribu\u00ec sempre agli studi storici e letterari; gi\u00e0 dai primi anni venti aveva espresso le sue simpatie nei confronti del fascismo, che considerava l'unico movimento in grado di porre ordine nel paese e di salvare l'Italia dal comunismo, che temeva per la sua matrice atea e materialista. Per\u00f2, da consapevole cittadino villese, non volle tacere davanti all'inglobamento della sua citt\u00e0 nella Grande Reggio e alla riduzione del municipio villese a mera Sezione di Stato Civile. I cittadini villesi lamentavano l'aumento delle imposte e l'accentramento degli uffici comunali, che provoc\u00f2 licenziamenti e spostamenti gravosi per semplici certificati. Il Nostro, quasi portavoce del malcontento collettivo, decise di scrivere direttamente a Mussolini: cos\u00ec il 7 luglio 1929 invi\u00f2 al \"Duce\" lo scritto \"La fine di un comune, o meglio di un mandamento di dieci comuni\". L'opuscolo \u00e8 diviso in due sezioni: nella prima si confuta il libro \"La Grande Reggio\", nella seconda la storia degli avvenimenti legati al grande progetto di conurbarzione. Nostro, in pieno periodo fascista, unendosi ai suoi concittadini nella protesta per la soppressione dell'autonomia comunale e facendosi interprete del loro disagio, asseriva che i villesi dovevano pagare annualmente l'enorme cifra di un milione di lire e che, secondo i suoi calcoli, aggregando tutti gli altri comuni soppressi la cifra saliva a tredici milioni annui: ma il capoluogo non riusciva ugualmente a pareggiare i conti, gravando sul bilancio dello Stato. Egli invoc\u00f2 quindi la fine di quella che chiamava \"una ingiusta sudditanza\", affermando:\nLuigi Nostro, perci\u00f2, non difendeva semplicemente l'autonomia di Villa, ma rivolgeva critiche strutturali al progetto, contestandone la capacit\u00e0 di promuovere lo sviluppo del territorio e mettendo in luce i danni che poteva arrecare non solo a Villa, ma a tutti i centri che ne facevano parte, Reggio inclusa: accusava, in particolare, che l'unione col capoluogo avrebbe distrutto l'identit\u00e0 dei piccoli centri e soffocato le loro economie. Il lavoro si conclude con una poesia dal taglio ironico, intitolata \"A proposito della Grande Reggio!\":\nIl sacerdote villese non ottenne risposta e si rivolse cos\u00ec al re e ai Principi di Piemonte con delle suppliche, per porre fine a quella che chiamava addirittura \"schiavit\u00f9 faraonica\". Circa quattro anni dopo, il 26 gennaio 1933, con decreto del governo Villa riacquist\u00f2 l'autonomia amministrativa (ad essa vennero accorpati i vecchi comuni di Cannitello, Campo Calabro e Fiumara: i primi due riottennero l'autonomia nel 1947, Cannitello no).\nGli ultimi anni.\nNegli anni venti concluse la sua attivit\u00e0 di magistero e venne in seguito nominato canonico della cattedrale, col titolo di \"monsignore\". Prosegu\u00ec la sua missione sacerdotale presso la chiesa di Maria SS. del Rosario a Villa San Giovanni, dove celebrava messa e confessava. La sua ultima produzione, di minore importanza rispetto alle opere precedenti, \u00e8 costituita soprattutto da piccoli carmi e poesie, molte delle quali dedicate a Villa San Giovanni. Mor\u00ec a Villa il 10 dicembre 1944, all'et\u00e0 di settantotto anni."}
{"id": "1401032", "revid": "23117", "url": "https://it.wikipedia.org/wiki?curid=1401032", "title": "Premio Golden Foot", "text": ""}
{"id": "1401041", "revid": "23117", "url": "https://it.wikipedia.org/wiki?curid=1401041", "title": "Jos\u00e9 Manuel Rey Cortegoso", "text": ""}
{"id": "1401043", "revid": "729019", "url": "https://it.wikipedia.org/wiki?curid=1401043", "title": "Pallacanestro agli XI Giochi dei piccoli stati d'Europa", "text": "Presentiamo in questa pagina tutti i risultati delle competizioni di pallacanestro agli XI Giochi dei piccoli stati d'Europa.\nAd Andorra 2005 sono stati organizzati sia il torneo femminile che quello maschile. Al primo hanno partecipato quattro squadre nazionali (, , , ) mentre al secondo cinque (, , , , )."}
{"id": "1401045", "revid": "819238", "url": "https://it.wikipedia.org/wiki?curid=1401045", "title": "Ferrovia Pavia-Cremona", "text": "La ferrovia Pavia-Cremona \u00e8 una linea ferroviaria italiana che collega Cremona con Pavia. In corrispondenza di Codogno e Casalpusterlengo si innesta per alcuni chilometri sulla linea Milano-Bologna.\nIn quanto linea statale \u00e8 gestita da RFI che la qualifica come linea complementare.\n\u00c8 interamente a binario semplice, tranne per le tratte Casalpusterlengo-Codogno e Cava Tigozzi-Cremona, le quali sono a doppio binario. Il tratto Codogno-Cremona \u00e8 elettrificato a in corrente continua, mentre da Pavia a Casalpusterlengo non \u00e8 elettrificata.\nNel tratto iniziale tra Pavia e Pavia Porta Garibaldi la ferrovia presenta un tratto urbano che attraversa la citt\u00e0 di Pavia al di sotto del livello della strada, con due tunnel, a ridosso del centro storico e delle antiche mura.\nStoria.\nLa linea ferroviaria fu concepita nell'ottica di un collegamento tra Brescia e la rete piemontese, il cui punto privilegiato d'innesto avrebbe dovuto essere Pavia. Erano previste due opzioni per il tracciato: la prima prevedeva il passaggio per Soncino, Crema e Lodi, mentre la seconda per Cremona, a quel tempo capolinea della linea per Treviglio. Fu preferita la seconda opzione. In questo modo si raccolse pure il favore delle autorit\u00e0 mantovane, interessate a dotare la loro citt\u00e0 di un collegamento ferroviario per Milano pi\u00f9 breve di quello allora esistente, passante per Verona.\nLa costruzione della linea Pavia-Cremona-Brescia e il suo esercizio furono affidati alla Societ\u00e0 Italiana per le strade ferrate meridionali del conte Bastogi nel 1862. Per motivi politici e giuridici, infatti, la Camera dei deputati si era rifiutata di riconoscere la concessione alla Societ\u00e0 per le Ferrovie dell'Alta Italia (SFAI), di propriet\u00e0 dei Rothschild e gestore di gran parte delle linee ferroviarie del Nord Italia. La strada ferrata fu aperta il 15 dicembre 1866. Utilizzava il tronco da Casalpusterlengo a Codogno della ferrovia Milano-Bologna, e il tronco da Cremona a Olmeneta della ferrovia Treviglio-Cremona, entrambi di propriet\u00e0 della stessa SFAI.\nNel 1868 la Societ\u00e0 Meridionale, in difficolt\u00e0 per la gestione di una linea lontana dal resto della sua rete sociale, decise di venderla alla SFAI al prezzo di 6 milioni di franchi.\nA seguito della convenzione del 1885, la Pavia-Cremona venne assegnata alla Rete Adriatica, ritornando quindi nella sfera della Meridionale. Nel 1905, con la statalizzazione delle ferrovie, la linea pass\u00f2 sotto l'egida delle Ferrovie dello Stato.\nL'elettrificazione lungo la tratta da Codogno a Cremona venne attivata il 29 ottobre 1977.\nNel mese di settembre 2015 \u00e8 stato attivato il raddoppio del binario tra le stazioni Cava Tigozzi e Cremona, facente parte di un pi\u00f9 ampio progetto di riqualificazione e velocizzazione dell'intera linea da Codogno fino a Mantova.\nTraffico.\nLa linea \u00e8 servita dai treni regionali e Regio Express operati da Trenord lungo le relazioni Pavia-Codogno, Codogno-Cremona e Milano-Mantova nell'ambito del contratto di servizio stipulato con la regione Lombardia.\nIl traffico merci tra Pavia e Codogno consiste nel trasporto di automobili Toyota dirette al terminal di stazione di Chignolo Po sulla tratta Pavia-Codogno, mentre fra Codogno e Cremona circolano alcuni treni merci che afferiscono allo scalo di Cava Tigozzi."}
{"id": "1401047", "revid": "124123", "url": "https://it.wikipedia.org/wiki?curid=1401047", "title": "Nati nel 1549", "text": ""}
{"id": "1401063", "revid": "22475", "url": "https://it.wikipedia.org/wiki?curid=1401063", "title": "Stadio Abb\u00e9-Deschamps", "text": "Lo stadio dell'Abb\u00e9-Deschamps (fr. \"Stade Abb\u00e9-Deschamps\" o \"Stade de l'Abb\u00e9-Deschamps\") \u00e8 uno stadio di calcio che si trova ad Auxerre. Ospita le partite casalinghe dell'. L'impianto \u00e8 di propriet\u00e0 del club stesso: \u00e8 l'unico caso in Francia insieme all'AJ Ajaccio\nStoria.\nIn origine la zona dello stadio fu usata dai giovani dell'oratorio di San Giuseppe per le loro partite e per i loro allenamenti. Il 5 novembre 1905, venne utilizzato per la loro prima partita \"ufficiale\" contro i Rupins de Bourgogne de Migennes.\nAlla fine della prima guerra mondiale, l'AJ Auxerre venne privata del terreno di gioco che utilizzava nella zona delle Ocreries. L'abate Deschamps acquis\u00ec allora numerosi appezzamenti di terreno lungo il fiume Yonne sulla strada per Vaux. Fu il 13 ottobre 1918, che lo \"Stade de la Route de Vaux\" venne inaugurato su uno di questi terreni. Nel 1930, l'AJ Auxerre costru\u00ec una tribuna di 150 posti a sedere grazie ad una sovvenzione da parte del Consiglio generale della Yonne. La tribuna ricevette la benedizione del vescovo di Auxerre, il vescovo Pietro Chesnelong.\nNel 1949, dopo la morte dell'abate Deschamps, lo stadio venne ribattezzato in onore del presidente-fondatore e divenne dunque Stade de l'Abb\u00e9-Dechamps (stadio Abb\u00e8-Dechamps). Nel 1950 l'impianto venne dotato di una pista di atletica, che venne successivamente eliminata per volere di Guy Roux, in modo da rispettare le norme di grandezza del terreno. Nel corso degli si anni pens\u00f2 pi\u00f9 volte ad una ristrutturazione dello stadio ma le tribune rimasero con la loro forma originaria fino all'inizio degli anni ottanta. Il club si impegn\u00f2 molto nel lavoro per erigere gli spalti dietro le porte. Ulteriori lavori furono eseguiti nel 1984 con la ristrutturazione del tribuna laterale. Nel 1994 le tribune \"Vaux\" e \"Leclerc\" (dietro le porte) furono sostituite con costruzioni pi\u00f9 moderne.\nAl termine della stagione 2009-2010 lo stadio ha subito un piccolo restauro soprattutto al fine di rispettare i nuovi standard della UEFA per ospitare le partite di UEFA Champions League. Tra le modifiche, si pu\u00f2 notare la sostituzione del prato con l'installazione di un impianto di riscaldamento, l'espansione della tribuna stampa, l'allargamento dello spogliatoio degli arbitri.\nDopo la gara di Champions League contro l'Ajax, i sediolini del settore ospiti sono stati distrutti dai sostenitori olandesi e sostituiti con i sedili blu pi\u00f9 in linea con i colori del club, che punta alle future modifiche dello stadio.\nAl termine della stagione 2010-2011, il nuovo presidente G\u00e9rard Bourgoin d\u00e0 il via alla ristrutturazione ed all'ampliamento degli spogliatoi.\nIncontri internazionali.\nLo stadio ha ospitato due match della nazionale francese di calcio. La prima volta fu il 6 settembre 1995 come test per Euro 1996, una vittoria per 10-0 contro la nazionale azera. La struttura ha ospitato un altro match dei \"Bleus\" il 6 giugno 2007, la Francia ha vinto 1-0 contro la Georgia, valevole per le qualificazioni ad Euro 2008.\nRecord.\nIl record di presenze per le partite del campionato fu registrato il 18 maggio 1996 contro il Nantes. L'affluenza registrata fu di tifosi dell'Auxerre, i quali festeggiarono i loro nuovi campioni di Francia. Nelle Coppe Europee, il record di presenze \u00e8 stato registrato il 19 marzo 1997 contro il , con spettatori."}
{"id": "1401064", "revid": "22475", "url": "https://it.wikipedia.org/wiki?curid=1401064", "title": "Allen West (criminale)", "text": "Fu uno dei cospiratori che presero parte nella preparazione del progetto di fuga del 1962 dalla prigione di Alcatraz.\nCondannato per furto d'auto nel 1955, Allen West scont\u00f2 un periodo di detenzione prima al penitenziario di Atlanta e poi nel Florida State Prison. Dopo la scarcerazione, comp\u00ec un dirottamento di un aereo; venne arrestato e condannato di nuovo al penitenziario di Atlanta, dove conobbe Frank Morris ed i fratelli Anglin. Gi\u00e0 nel 1957 i quattro tentarono, invano, un piano di fuga. West fu il primo ad arrivare ad Alcatraz, nel 1957, succedendo al detenuto n. AZ1335, diventando cos\u00ec detenuto con il medesimo numero.\nAlcatraz.\nDopo la fallita fuga del 1957, Morris progett\u00f2 un nuovo piano di fuga da Alcatraz, con West e gli Anglins, nel settembre del 1961. West, per\u00f2, fu l'unico cospiratore che non partecip\u00f2 alla fuga vera e propria, a causa del fatto che accidentalmente, nella griglia del ventilatore della sua cella, fece un buco cos\u00ec largo che le guardie l'avrebbero facilmente potuto individuare; per questo, i suoi complici tentarono di ovviare al problema rimpicciolendo il buco con del cemento portato di nascosto, ma ne apportarono troppo ed il buco venne rimpicciolito cos\u00ec tanto che West non riusc\u00ec pi\u00f9 a passare dalla fessura. Stranamente, West attese fino alla notte della fuga per rimuovere in qualche modo il cemento in eccesso; diverse volte Morris venne in aiuto di West, passandogli lime ed altre attrezzature di ferro per poter allargare il buco, ma, preso dall'adrenalina, West s'adagi\u00f2 sconfortandosi. Alla fine, dopo vari tentativi, West riusc\u00ec a fatica a passare dal buco della sua cella, quando ormai i suoi compagni stavano attraversando la Baia di San Francisco. Non avendo l'attrezzatura necessaria per attraversare la baia a sua volta, il sogno di fuga di West svan\u00ec ed egli non ebbe altra alternativa per evadere; dal giorno successivo, West diede molte interviste all'F.B.I. ed alle autorit\u00e0 penitenziarie, spiegando la loro strategia di fuga e sostenendo di esserne lui l'autore. West non fu penalizzato per questo tentativo di fuga.\nDopo Alcatraz.\nWest lasci\u00f2 Alcatraz il 6 febbraio 1963 per essere trasferito ad Atlanta; il 7 gennaio 1965 fu trasferito in Georgia e poi in Florida. Rilasciato nel 1967, fu di nuovo arrestato un anno pi\u00f9 tardi in Florida, a seguito di vari furti. Nel gennaio 1969, dopo alcune fughe, fu ancora arrestato e condannato all'ergastolo di nuovo nel Florida State Prison; qui, il 30 ottobre 1972, accoltell\u00f2 fatalmente un compagno di carcere per dissidi razzisti. Nel dicembre 1978, venne mandato all'ospedale di \"Shands Teaching\" per dolori addominali e qui mor\u00ec all'et\u00e0 di 49 anni, il 21 dicembre 1978, a causa di una peritonite.\nNel film \"Fuga da Alcatraz\" del 1979, Allen West fu interpretato da Larry Hankin. Il nome, nel film, fu cambiato in \"Charley Butts\" probabilmente per motivi di privacy, in quanto all'inizio delle riprese Allen West era ancora in vita. Nel doppiaggio italiano, gli venne attribuito il nome di Charley Puzo, nel tentativo di mantenere il buffo significato del cognome anche in italiano."}
{"id": "1401067", "revid": "37401", "url": "https://it.wikipedia.org/wiki?curid=1401067", "title": "Occidente (civilt\u00e0)", "text": ""}
{"id": "1401070", "revid": "287204", "url": "https://it.wikipedia.org/wiki?curid=1401070", "title": "Rosalia Mera", "text": ""}
{"id": "1401072", "revid": "57342", "url": "https://it.wikipedia.org/wiki?curid=1401072", "title": "BAFTA alla migliore sceneggiatura originale", "text": "Il BAFTA alla migliore sceneggiatura originale \u00e8 un premio annuale, promosso dal BAFTA a partire dal 1984, sezione del precedente BAFTA alla migliore sceneggiatura, nato nel 1969, che venne suddiviso a partire da quell'anno in:"}
{"id": "1401073", "revid": "767487", "url": "https://it.wikipedia.org/wiki?curid=1401073", "title": "Ritorno a Oz", "text": "Ritorno a Oz (\"Journey Back to Oz\") \u00e8 un film d'animazione, seguito ufficiale del celeberrimo film \"Il mago di Oz\" (prodotto dalla MGM nel 1939). \u00c8 ispirato al secondo libro della serie scritta da L. Frank Baum e dedicata all'immaginario paese di Oz e ai suoi abitanti, sebbene lo scrittore non venga neppure citato nei titoli.\nTrama.\nDopo essere tornata dal mondo di Oz, Dorothy vive tranquilla con la zia Em, lo zio Henry e un bracciante di nome Amos, anche se le piacerebbe molto tornare a far visita a quello straordinario paese.\nIl caso vuole che un altro tornado colpisca ancora la sua abitazione, e in seguito alla perdita di coscienza dovuta al colpo subito da una staccionata mossa dal vento la piccola protagonista si risveglia ancora nel mondo di Oz.\nIn questo secondo viaggio incontrer\u00e0 nuovi amici come Jack Testa di Zucca e il valoroso Stallone III (chiamato anche Testa di Legno, essendo un cavallo da giostre), che l'aiuteranno ad affrontare l'esercito di elefanti verdi della perfida strega Mombi.\nProduzione.\nLa produzione del film cominci\u00f2 nel 1962 a opera di Fred Ladd e Norm Prescott, che assieme a Preston Blair produssero i primi sei minuti del film con uno studio Jugoslavo. Il lavoro termin\u00f2 per mancanza di fondi e Blair lasci\u00f2 il progetto. Fu solo nel 1970 che, in seguito alla fondazione della Filmation da parte di Prescott e Lou Scheimer, il film fu finalmente rimesso in produzione, ottenendo il copyright nel 1971. La pellicola usc\u00ec al cinema nel 1974 negli Stati Uniti. Le canzoni sono di Sammy Cahn e Jimmy Van Heusen. Gli arrangiamenti e la colonna sonora di Walter Scharf.\nEdizione DVD e VHS.\nUn'edizione speciale in DVD \u00e8 uscita negli Stati Uniti il 24 ottobre 2006.\nIl DVD contiene:\nAl 2008, in Italia il film \u00e8 stato edito solo in VHS nei primi anni novanta."}
{"id": "1401078", "revid": "633110", "url": "https://it.wikipedia.org/wiki?curid=1401078", "title": "Otto Wels", "text": "Membro del Partito Socialdemocratico (SPD) dal 1891, ne divenne leader nel 1919 e lo rimase fino al giorno della sua morte. Fu dichiarato apolide dal governo nazista nel giugno del 1933, tre mesi dopo lo scioglimento dell'SPD, e in seguito fu esiliato nel territorio del bacino della Saar, che era ancora un Mandato della Societ\u00e0 delle Nazioni. Ricostru\u00ec l'SPD in esilio e mor\u00ec a Parigi nel 1939.\nOpposizione al Nazismo.\n\u00c8 celebre il suo discorso del 22 marzo 1933quando, davanti ad un'assemblea in mano ai nazisti, fu l'unico che prese la parola per denunciare all'opinione pubblica il suicidio del Parlamento che, nella nuova legge di autorizzazione (Decreto dei pieni poteri), rinunciava ai suoi poteri di controllo sull'esecutivo. Nel discorso divenne memorabile la frase rivolta ad Hitler: \nI 96 deputati socialdemocratici votarono contro la legge. I comunisti non erano presenti perch\u00e9 erano stati arrestati dalle forze governative ora al servizio dei nazisti. In realt\u00e0, la maggior parte dei deputati comunisti e diversi socialdemocratici erano gi\u00e0 in prigione, cos\u00ec diminuirono i voti necessari a Hitler per approvare la legge. Il resto del Reichstag, intimidito o dipendente dai nazisti, vot\u00f2 a favore del decreto. L'adozione di questa legge segn\u00f2 la fine della democrazia parlamentare in Germania e costitu\u00ec la base giuridica per la dittatura di Hitler. Poche settimane dopo l'approvazione della legge delega, il governo di Hitler band\u00ec l'SPD, mentre gli altri partiti politici tedeschi si sciolsero spontaneamente per evitare il processo, in modo tale che l'NSDAP divenne l'unico partito legale in Germania.\nL'esilio.\nPoco prima dello scioglimento dell'SPD, fu sollecitato insieme ad altri funzionari del partito a fuggire dalla Germania, dal momento che le loro vite erano in pericolo. Emigr\u00f2 prima nel Saarland, poi a Praga dove scelse di continuare la lotta contro il regime nazista formando il \"SoPaDe\", o SPD in esilio. Anni dopo, nel 1938, in occasione della crisi dei Sudeti e l'imminente avanzata tedesca in Cecoslovacchia, fugg\u00ec a Parigi, citt\u00e0 in cui mor\u00ec nel settembre 1939, poco dopo l'inizio della seconda guerra mondiale."}
{"id": "1401087", "revid": "49980", "url": "https://it.wikipedia.org/wiki?curid=1401087", "title": "Paliotto di Nicola da Guardiagrele", "text": ""}
{"id": "1401102", "revid": "188323", "url": "https://it.wikipedia.org/wiki?curid=1401102", "title": "Kawasaki ZZR 600", "text": ""}
{"id": "1401109", "revid": "729019", "url": "https://it.wikipedia.org/wiki?curid=1401109", "title": "Giacinto Bruzzesi", "text": "Biografia.\nNato a Cerveteri da famiglia civitavecchiese (il padre, Lelio Antonio, con la moglie Barbara Ponziani, era momentaneamente nel centro cerite come \"capo granarolo\" della famiglia Ruspoli), fu educato allo studio da un sacerdote e divenne ben presto un valente incisore di cammei. Carbonaro e mazziniano fervente, durante la prima guerra di indipendenza del 1848, abbandon\u00f2 Cerveteri, con il fratello Filippo, e partecip\u00f2 alle battaglie di Cornuda e Vicenza, arruolato volontario tra le file della Legione Romana inviata da Pio IX per combattere gli austriaci. Nel 1849 si distinse nella Guardia Nazionale nella difesa della Repubblica Romana, e per aver combattuto nel settore di Ponte Milvio per contrastare l'avanzata francese, con numerosi assalti alla baionetta, fu decorato della medaglia d'oro al valor militare e si guadagn\u00f2 pure i galloni di tenente.\nCaduta la Repubblica part\u00ec per la Grecia con il conte Aleksander Izensmid de Milbitz per partecipare alla rivoluzione ungherese, ma invano, visse per un certo periodo a Patrasso, Atene e Costantinopoli lavorando come incisore di cammei.\nNel 1851 penetr\u00f2 con uno stratagemma nella fortezza turca di K\u00fctahya ove era imprigionato il patriota ungherese Lajos Kossuth, con il pretesto di ritrarlo in un dipinto, in realt\u00e0 per consegnargli delle lettere segrete di Mazzini. Nel 1859 combatt\u00e9 al fianco di Garibaldi come capitano dei \u201cCacciatori delle Alpi\u201d.\nNel 1860 abbandon\u00f2 l'esercito, nel quale si era da poco arruolato, per seguire Garibaldi nella spedizione dei Mille nell'Italia meridionale e, nel 1862, nella giornata d'Aspromonte. Su proposta dello stesso Garibaldi, prima della spedizione d'Aspromonte, fu iniziato in Massoneria il 3 luglio 1862 nella Loggia \"I Rigeneratori del 12 gennaro 1848 al 1860 Garibaldini\", di Palermo, e dal gennaio 1887 fu membro della Loggia \"La Ragione\" di Milano.\nNella campagna del 1866 fu nominato colonnello comandante il 3\u00ba reggimento del Corpo Volontari Italiani e si merit\u00f2 una seconda medaglia d'oro al valor militare per la capacit\u00e0 dimostrata nel comandare la controffensiva dei garibaldini nella battaglia di Monte Suello del 3 luglio che costrinse gli austriaci al ripiegamento e nella ritirata strategica delle truppe garibaldine condotta \"\u201ccon molto ordine\"\u201d verso la chiesetta posta sul colle di Sant'Antonio. Valoroso fu anche nella battaglia di Bezzecca del 21 luglio e in quella serata ricevette l'encomio verbale di Garibaldi, che gli disse stringendogli la mano: \u201c\"Ho veduto dei prodi come voi, pi\u00f9 di voi, no\"\u201d.\nSi stabil\u00ec a Milano aprendo una fabbrica di calzature, ma quando la nuova impresa commerciale fall\u00ec, Bruzzesi ottenne dal Governo italiano un posto di modesto magazziniere di privative. Fu il promotore dell'associazione del Tiro a segno e il fondatore della Casa di Turate per i veterani combattenti. Mor\u00ec a Milano il 25 maggio del 1900. A lui Milano ha intitolato la via Giacinto Bruzzesi, traversa della via Giambellino, nella zona sud est della citt\u00e0. Anche Marsala gli ha dedicato una via, ubicata nella zona del porto a poche decine di metri dal luogo dello sbarco dei Mille. Sono intitolate a Bruzzesi inoltre una via presso Porta San Pancrazio a Roma, una via e una piazza a Cerveteri, suo paese natale ed una via a Civitavecchia, citt\u00e0 di origine della famiglia, dove Bruzzesi possedeva una casa nella quale ospit\u00f2 varie volte Garibaldi.\nA Civitavecchia gli \u00e8 stata anche dedicata la locale caserma della Guardia di Finanza."}
{"id": "1401114", "revid": "1086846", "url": "https://it.wikipedia.org/wiki?curid=1401114", "title": "Societ\u00e0 Sportiva Lazio 1946-1947", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1946-1947.\nStagione.\nLa Lazio nel 1946-1647 partecip\u00f2 al campionato di Serie A classificandosi al decimo posto con 36 punti, a pari merito con Genoa, Inter e Sampdoria.\nOrganigramma societario.\nArea direttiva\nArea tecnica"}
{"id": "1401115", "revid": "767487", "url": "https://it.wikipedia.org/wiki?curid=1401115", "title": "E Dio disse a Caino...", "text": "E Dio disse a Caino... \u00e8 un film del 1970 diretto da Antonio Margheriti, con lo pseudonimo di Anthony Dawson.\nIl film \u00e8 stato uno tra i 32 film scelti per la retrospettiva dedicata agli spaghetti-western durante la Mostra Internazionale d'Arte Cinematografica di Venezia del 2007.\nCome disse anche il regista:\nil film realizza una commistione tra il genere dello spaghetti-western e l'horror-gotico.\nTrama.\nGary Hamilton, ex ufficiale dell'esercito nordista, \u00e8 in carcere condannato ai lavori forzati, per omicidio e tentata rapina. In realt\u00e0 \u00e8 stato un suo amico, Acombar, a commettere la razzia e a lasciare, sul luogo del crimine, la borraccia di Gary, per impossessarsi di tutti i suoi averi e sposare la sua donna. Dieci anni dopo, graziato per i suoi precedenti meriti, Gary torna al paese natio, deciso a vendicarsi di Acombar e di sua moglie.\nMa, sulla diligenza che lo porta in citt\u00e0, Gary incontra il giovane Dick, figlio di Acombar, il quale \u00e8 all'oscuro di tutto. Gary lo incarica allora, spacciandosi per un amico di Acombar, di avvertire il padre del suo prossimo arrivo. Ricevuto il messaggio, Acombar organizza la difesa della citt\u00e0 e della sua magione, per evitare a tutti i costi che Gary riesca a giungere in paese. Ma l'ex militare, grazie all'intricata rete sottorrenea della citt\u00e0, un vecchio cimitero indiano, e approfittando di un violento tornado che riduce di molto la visibilit\u00e0, riesce, nel corso della notte, a massacrare ad uno ad uno tutti gli sgherri di Acombar nei modi pi\u00f9 efferati (uno viene impiccato alla corda della campana della chiesa in modo che questa, mossa dal tornado, suoni e faccia ondeggiare su e gi\u00f9 il corpo dell'uomo).\nIntanto Dick viene a conoscenza della verit\u00e0 su suo padre e sua madre, ma decide di schierarsi ugualmente al suo fianco. Quando Gary \u00e8 ormai giunto alla magione, si fa vedere dalla moglie. Questa scappa ad avvisare il marito, ma proprio in quel momento entra Dick, e Acombar lo uccide. Acombar legatissimo al figlio accusa della morte la moglie, che lo aveva messo in tensione, e la uccide. Rimasto solo cerca Gary nella magione, lo trova, e i due si sfidano a duello. Gary lo uccide, e avuta la sua vendetta, lascia la citt\u00e0 lasciando agli abitanti tutto l'oro accumulato da Acombar.\nRegia.\nScrive Edoardo Margheriti:"}
{"id": "1401124", "revid": "1987696", "url": "https://it.wikipedia.org/wiki?curid=1401124", "title": "John Anglin", "text": "Biografia.\nSesto di tredici fratelli, nacque a Donalsonville, in Georgia, nel 1930; pochi anni dopo, si trasfer\u00ec con i familiari a Ruskin, in Florida. \nFin da bambino, insieme ai fratelli Alfred e Clarence, cominci\u00f2 a commettere alcuni furti; con l'avanzare dell'et\u00e0 adulta, divennero celebri rapinatori di banche e furono arrestati nel 1956. Furono mandati dapprima al Penitenziario di Atlanta, poi al Florida State Prison e poi ancora al Penitenziario federale di Leavenworth. Infine, John fu trasferito ad Alcatraz a causa di una tentata e fallimentare fuga da Atlanta, insieme al fratello Clarence ed all'amico Frank Morris. John arriv\u00f2 ad Alcatraz il 21 ottobre 1960, come detenuto n. AZ1476, mentre suo fratello arriv\u00f2 pi\u00f9 tardi, il 10 gennaio 1961, come detenuto n. AZ1485.\nA partire da settembre 1961, Morris convinse sia gli Anglin che un loro altro amico, Allen West, a partecipare a un tentativo di fuga, effettuato nella notte dell'11 giugno 1962. Dalla fine di maggio del 1962 Morris, West e gli Anglins scavarono dei passaggi attraverso il muro delle loro corrispettive celle, allargando i condotti di ventilazione. L'11 giugno cominci\u00f2 la fuga di John con Morris ed il fratello Clarence, senza West; i tre scalarono l'asta di ventilazione fino ad arrivare sul tetto. Il trio poi scese gi\u00f9 verso la baia, dove prepararono delle zattere di gomma. La mattina successiva l'FBI percorse sia l'isola di Alcatraz che Angel Island nel tentativo di cercare i fuggiaschi, ma nessuno riusc\u00ec a ritrovarli. Nel 1962 i tre furono messi sull'elenco dei pi\u00f9 ricercati dall'FBI e tutt'oggi sono ancora ricercati dalla Polizia Federale. Solamente West non partecip\u00f2 alla fuga, credendo di non potercela fare e convinto che fosse decisamente meglio rimanere in cella.\nSecondo una successiva indagine fatta dall'ex U.S. Marshal Art Roderick insieme ai fratelli Widner, nipoti degli evasi, \u00e8 possibile che i due siano riusciti a fuggire legandosi al traghetto che da Alcatraz portava a San Francisco e successivamente usufruendo di una barca portata da un possibile complice esterno. Gli Anglin sarebbero successivamente fuggiti in Sud America, pi\u00f9 precisamente in Brasile ed il tutto sarebbe provato da una foto e dalla testimonianza di un tale Fred Brizzi, amico d'infanzia dei fratelli, che asser\u00ec di averli incontrati in Brasile nel 1975 (anno in cui \u00e8 stata scattata la presunta foto dei due), durante un viaggio per lo spaccio di stupefacenti per cui sar\u00e0 arrestato successivamente. \nSe fossero ancora vivi oggi potrebbero ancora essere arrestati, in quanto l'FBI non ha emanato alcun documento che li scagioni, n\u00e9 loro hanno compiuto 99 anni, et\u00e0 per la quale, negli Stati Uniti, non si pu\u00f2 pi\u00f9 essere reclusi per reati.\nIl 23 gennaio 2018 l'FBI conferma l'esistenza di una lettera, scritta presumibilmente da John Anglin, ricevuta nel 2013 dalla San Francisco Police Department che affermava:\nLe analisi effettuate non hanno rilevato la presenza di DNA o impronte digitali. \nL'autore inoltre sostiene che Clarence Anglin sarebbe morto nel 2011 e Frank Morris nel 2005. Presumibilmente malato di cancro, si sarebbe spento nel 2014 o 2015.\nInfluenza culturale.\nNel film del 1979 \"Fuga da Alcatraz\" John Anglin fu interpretato da Fred Ward."}
{"id": "1401127", "revid": "26415", "url": "https://it.wikipedia.org/wiki?curid=1401127", "title": "Polisportiva San Vito", "text": ""}
{"id": "1401129", "revid": "6923", "url": "https://it.wikipedia.org/wiki?curid=1401129", "title": "Foxy Lady (Cher)", "text": "Foxy Lady \u00e8 l'ottavo album in studio da solista della cantante statunitense Cher, prodotto da Snuff Garrett e pubblicato nel 1972 dalla Kapp Records (futura MCA).\nDescrizione.\nAl contrario del suo predecessore, questo disco ebbe scarso successo. Nonostante le vendite discrete del primo singolo \"Living in a House Divided\" (che si guadagn\u00f2 un 22\u00ba posto nella classifica americana di Billboard) l'album non piacque molto e raggiunse un modesto 46\u00ba posto negli USA, vendendo nel mondo 750.000 copie.\nLa critica non lo bocci\u00f2 del tutto ma rimase comunque poco convinta dal lavoro di Cher. Poco dopo fu estratto un secondo singolo, \"Don't Hide Your Love\" (#46).\nL'album \u00e8 il primo di una sfortunata serie (non consecutiva) di album di poco successo, che Cher collezioner\u00e0 durante gli anni settanta."}
{"id": "1401137", "revid": "599013", "url": "https://it.wikipedia.org/wiki?curid=1401137", "title": "Renato Felizardo", "text": "Gioca nel ruolo di centrale nel V\u00f4lei Brasil Centro de Excel\u00eancia."}
{"id": "1401140", "revid": "287204", "url": "https://it.wikipedia.org/wiki?curid=1401140", "title": "Baby (Fabolous)", "text": "Baby \u00e8 il terzo singolo di Fabolous estratto dall'album \"Real Talk\". Lo ha prodotto Flame Throwers e vi ha partecipato il cantante R&amp;B Mike Shorey, il quale aveva gi\u00e0 collaborato con Fabolous ai singoli \"Can't Let You Go\" e \"Make You Mine\".\nLa canzone \u00e8 uscita negli USA il 24 marzo 2004. Qui ha raggiunto al posizione n.17 della \"Billboard Hot Rap Tracks\", la n.22 della \"Billboard Hot R&amp;B/Hip-Hop Singles &amp; Chart\" e solo la n.71 della \"Billboard Hot 100\". In Regno Unito non \u00e8 riuscita neanche a raggiungere la 40\u00aa posizione, rivelandosi un insuccesso."}
{"id": "1401144", "revid": "11770005", "url": "https://it.wikipedia.org/wiki?curid=1401144", "title": "Dennis Hulme", "text": ""}
{"id": "1401147", "revid": "17654", "url": "https://it.wikipedia.org/wiki?curid=1401147", "title": "Mary Godwin Wollstonecraft", "text": ""}
{"id": "1401155", "revid": "1234826", "url": "https://it.wikipedia.org/wiki?curid=1401155", "title": "Giuseppe Bonachia", "text": "Fu specializzato nel genere dei quadri maiolicati, per lo pi\u00f9 raffiguranti soggetti religiosi.\nLa sua opera maggiore \u00e8 rappresentata dall'esecuzione di 16 pannelli istoriati, rappresentanti scene del Vecchio e Nuovo Testamento contornati da altri soggetti all'interno dell'ex Cappella di San Giorgio dei Genovesi a Sciacca (AG). Oggi i pannelli di cui abbiamo notizia sono sei e mezzo e vengono custoditi ed esposti presso l'Istituto statale d'arte \"Giuseppe Bonachia\" di Sciacca. Sono composti da 273 mattonelle quadrate di 17,5\u00a0cm, disposti in sette righe e trentanove colonne e misurano complessivamente 1,22 x 6,82\u00a0m. Sono da aggiungere altri 28 mattoni del pannello con l'effigie dell'Armigero per un totale di 301 mattoni. Altri due pannelli incompleti risultano essere esposti presso il Museo regionale della ceramica di Caltagirone."}
{"id": "1401160", "revid": "1086846", "url": "https://it.wikipedia.org/wiki?curid=1401160", "title": "Societ\u00e0 Sportiva Lazio 1945-1946", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1945-1946.\nStagione.\nNella stagione 1945-1946 ritorn\u00f2 il campionato nazionale, anche se diviso nei due gironi Nord e Centro-Sud. La Lazio si classific\u00f2 al settimo posto del girone Centro-Sud, mancando l'accesso alla fase finale del torneo, in una stagione che vide avvicendarsi tre allenatori diversi: Canestri, Gualtieri (in veste di allenatore-giocatore) e infine Cargnelli.\nOrganigramma societario.\nArea direttiva\nArea tecnica"}
{"id": "1401164", "revid": "1776051", "url": "https://it.wikipedia.org/wiki?curid=1401164", "title": "Emperor's Return", "text": "Emperor's Return \u00e8 il primo EP del gruppo heavy metal svizzero Celtic Frost, pubblicato il 15 agosto 1985.\nSi tratta della prima registrazione con il nuovo batterista Reed St. Mark, che rimarr\u00e0 nella band fino al 1988 registrando \"To Mega Therion\" e \"Into the Pandemonium\". Fu pubblicato anche in un'edizione limitata a 500 copie in picture disc, mentre negli Stati Uniti usc\u00ec su Metal Blade/Enigma. In Canada fu pubblicato da Banzai Records con l'omissione delle tracce 2 e 3 e con una copertina censurata. Nel 1999 tutte le tracce dell'EP sono state incluse come bonus track nella ristampa di \"Morbid Tales\" nei loro mix originali."}
{"id": "1401172", "revid": "729019", "url": "https://it.wikipedia.org/wiki?curid=1401172", "title": "Vincent Clerc", "text": "Biografia.\nNativo di \u00c9chirolles (\"banlieue\" di Grenoble, nell'Is\u00e8re), Clerc, figlio a sua volta di un rugbista che milit\u00f2 in prima divisione, pratic\u00f2 la disciplina fin dai tempi della scuola; inizialmente tre quarti centro, fu poi spostato all'ala per sfruttarne la velocit\u00e0.\nEntrato nell'FC Grenoble, esord\u00ec a 17 anni in prima squadra, e si mise in evidenza anche a livello internazionale, venendo selezionato per la rappresentativa francese Under-21 con cui disput\u00f2 nel 2002 in Sudafrica nel 2002 il mondiale di categoria.\nSempre nel 2002, dopo la retrocessione in D2 del Grenoble, si trasfer\u00ec al Tolosa e, pi\u00f9 tardi in novembre, esord\u00ec in Nazionale maggiore nel corso dei test di fine anno, contro il .\nCon il Tolosa vanta due titoli francesi e tre di campione d'Europa.\nPu\u00f2 vantare al 2011 la partecipazione a sette tornei del Sei Nazioni con tre vittorie finali (, e , con il Grande Slam nel 2004 e nel 2010); \u00e8 stato inoltre presente alla in Francia (6 presenze nella competizione, 4\u00ba posto finale) e a quella del 2011 in Nuova Zelanda (finalista).\nVita privata.\nClerc \u00e8 legato sentimentalmente a Val\u00e9rie Nov\u00e8s, figlia di Guy, suo allenatore al Tolosa: dalla coppia \u00e8 nata una figlia il 2 gennaio 2011 proprio mentre Clerc, sotto la guida di Nov\u00e8s, era impegnato in campo durante un incontro di campionato con il Castres."}
{"id": "1401173", "revid": "15756", "url": "https://it.wikipedia.org/wiki?curid=1401173", "title": "Cultura di Ahrensburg", "text": "La cultura di Ahrensburg (ca. 11200\u2013 ca. 9500 a.C., collocabile nel Paleolitico superiore) prende il suo nome dal villaggio di Ahrensburg, che si trova 25 chilometri a nord-est di Amburgo nello stato tedesco dello Schleswig-Holstein da cui provengono oggetti come punte di frecce in pietra. Gli archeologi hanno trovato tre principali insediamenti: \nQuesti insediamenti sono in prossimit\u00e0 del bordo del ghiaccio. Stellmoor era un insediamento stagionale, abitato soprattutto in ottobre e vi sono state trovate centinaia di ossa di renna che venivano cacciate con archi e frecce. In questi insediamenti sono stati trovati circoli di pietre che servivano probabilmente come fondamenta per i teepee.\nLa relazione tra la cultura di Ahrensburg e quella di Amburgo \u00e8 incerta. L'insediamento a Jels, in S\u00f8nderjylland, appartiene probabilmente alla cultura di Amburgo. Un'altra cultura di cacciatori di renne, quella di Bromme, \u00e8 nota da diversi insediamenti in Danimarca e da quello a Segebro, nei pressi di Malm\u00f6, che \u00e8 il pi\u00f9 antico insediamento conosciuto in Svezia.\nLa cultura di Bromme appartiene alla pi\u00f9 calda Et\u00e0 di Aller\u00f6d (ca. 9700-9000 a.C.). La cultura di Bromme e quella di Ahrensburg sono cos\u00ec simili tra di loro da essere spesso etichettate come un'unica cultura detta cultura di Lyngby.\nRicerche genetiche suggeriscono che questa cultura era connessa al gene Hg R1a1 che si sarebbe diffuso dalle valli del Dniepr e del Don e il rifugio ucraino LGM tra i 13000 e i 7600 anni fa, confermando quindi l'ipotesi che i cacciatori di renne iniziarono a espandersi dalla valle del Dniepr in Ucraina e dall'Europa centrale per raggiungere la Scandinavia 12000 anni fa."}
{"id": "1401177", "revid": "33689", "url": "https://it.wikipedia.org/wiki?curid=1401177", "title": "Arvando", "text": "Ricopr\u00ec per due volte la carica di Prefetto del pretorio delle Gallie, ma fu accusato di connivenza con i Visigoti, deposto e condannato.\nBiografia.\nArvando era un originario della Gallia, un \"homo novus\" che era riuscito a risalire la gerarchia burocratica imperiale fino a quando, nel 464, venne nominato prefetto del pretorio per la Gallia dall'imperatore Libio Severo, con il consenso dell'influente \"magister militum\" Ricimero, vero signore dell'Impero romano d'Occidente; il compito di Arvando era molto difficile, in quanto il suo territorio era stretto tra i potenti regni barbarici e l'impero, ridotto ormai alla sola Italia, dopo la secessione di Egidio nel 461. Dopo la morte di Severo e un interregno senza imperatore d'Occidente, Arvando fu confermato dal nuovo imperatore, Antemio, eletto nel 467 per volere della corte orientale.\nNel 468 Arvando venne spogliato della propria carica e portato a Roma in catene, dove venne ospitato dal suo amico e carceriere, il \"comes sacrarum largitionum\" Eugenio Asello. Dalla Gallia giunsero tre inviati dell'aristocrazia gallo-romana, tra cui Tonanzio Ferreolo, i quali lo citarono in giudizio per tradimento. Durante il processo gli accusatori mostrarono una lettera, che il segretario di Arvando (anche lui incarcerato) ammise di aver scritto sotto dettatura del suo prefetto, con la quale questi consigliava al re dei Visigoti, Eurico, di non riconoscere il nuovo imperatore, imposto dalla corte orientale, di attaccare i Bretoni sull'altra riva della Loira, e di spartirsi la Gallia con i Burgundi. Il processo termin\u00f2 con la condanna a morte dell'imputato, ma l'intercessione di un suo amico, il poeta e \"praefectus urbi\" gallo-romano Sidonio Apollinare, fecero s\u00ec che l'imperatore convertisse la condanna a morte nella confisca dei beni e nell'esilio (469).\nLa descrizione del processo di Arvando \u00e8 contenuta in una lettera di Apollinare (i.7.3-13), e non fa riferimento all'intenzione di Arvando di ottenere la porpora imperiale; Cassiodoro, invece, dice esplicitamente che Arvando cerc\u00f2 di diventare imperatore, confermando poi che fu l'intercessione di Apollinare a salvargli la vita (\"Cronache\", 1287, \"s.a.\" 469)."}
{"id": "1401179", "revid": "1776051", "url": "https://it.wikipedia.org/wiki?curid=1401179", "title": "Tragic Serenades", "text": "Tragic Serenades \u00e8 il secondo EP del gruppo heavy metal svizzero Celtic Frost, pubblicato nel 1986 da Noise Records. Oltre che in 12\" fu pubblicato anche su picture disc e musicassetta, rispettivamente da Noise e Combat Records.\nTutte le tracce erano gi\u00e0 state pubblicate nel secondo album \"To Mega Therion\", e furono incluse in questa versione nella ristampa del 1999.\nSecondo il frontman Tom Gabriel Fischer, questo EP serv\u00ec a includere le tracce di basso di Martin Eric Ain, assenti in \"To Mega Therion\", e migliorarne la produzione."}
{"id": "1401182", "revid": "287204", "url": "https://it.wikipedia.org/wiki?curid=1401182", "title": "Alta corte di giustizia", "text": "LAlta corte di giustizia era un'istituzione straordinaria del Regno d'Italia, prevista dallo Statuto Albertino, per giudicare gravi crimini contro lo Stato.\nFunzioni.\nSecondo lo Statuto (art. 36), il Senato del Regno veniva costituito in Alta corte con un decreto del re per giudicare i reati di alto tradimento e di attentato alla sicurezza dello Stato e per giudicare sui ministri messi in stato d'accusa dalla Camera dei deputati.\nL'art. 47 dello Statuto diceva: \u201cLa Camera dei Deputati ha il diritto di accusare i ministri del Re e di tradurli dinnanzi all\u2019Alta corte di giustizia\u201d\nAltra competenza era quella penale nei confronti dei senatori in carica.\nQuando il Senato veniva convocato come corte di giustizia non poteva rivestire alcun ruolo politico, ma esclusivamente giudiziario.\nStoria.\nNel corso della sua attivit\u00e0 l\u2019Alta corte di giustizia \"si occup\u00f2 di 378 processi, tra i quali vanno ricordati il procedimento contro il senatore Carlo Pellion di Persano del 1866, quello contro il ministro Nunzio Nasi del 1904, e quello riguardante i senatori coinvolti nella gestione della Banca italiana di Sconto del 1924-1926\".\nArchivi.\nA seguito della soppressione del Senato da parte della Repubblica sociale italiana, anche gli archivi dei processi tenuti dall'Alta corte di giustizia furono trasferiti nella sede dell'Archivio di Stato di Venezia. Solo alla fine della seconda guerra mondiale furono riportati a Roma."}
{"id": "1401186", "revid": "124123", "url": "https://it.wikipedia.org/wiki?curid=1401186", "title": "Morti nel 1641", "text": ""}
{"id": "1401188", "revid": "198277", "url": "https://it.wikipedia.org/wiki?curid=1401188", "title": "Rubens Pasino", "text": "Carriera.\nGiocatore.\nCresciuto nelle giovanili della Juventus nella seconda met\u00e0 degli anni ottanta, nella stagione 1990-1991 viene ceduto in prestito dai bianconeri al Novara, in Serie C2, con la quale gioca 2 partite. L'anno dopo torna alla Juventus, dove non riesce a trovare spazio nella prima squadra allenata da Giovanni Trapattoni. Di conseguenza dalla stagione 1992-1993 comincia a girare per i campi della Serie C, prima al Lecco (31 presenze e 7 gol) e poi al Pergocrema (24 presenze e 9 reti) prima di approdare alla , dopo una breve parentesi in Serie B nell'.\nAlla Reggina \u00e8 tra i protagonisti e ottiene una promozione in Serie B nella squadra allenata da Giuliano Zoratti nella stagione 1994-1995. Dopo cinque stagioni lascia lo Stretto per approdare al Crotone. Nella stagione 1998-1999, autore di 10 gol in 32 partite, conquista con il Crotone allenato da Antonello Cuccureddu un'altra promozione in Serie B.\nViene poi acquistato nel 2000 dal . Sotto la guida di Gianni De Biasi il fantasista piemontese \u00e8 autore di 16 gol in 64 partite e due promozioni consecutive, dalla Serie C1 alla Serie A, con l'aggiunta della Supercoppa di Serie C conquistata nella primavera del 2001.\nNella stagione 2002-2003 debutta in Serie A in Modena-Milan (0-3) del 15 settembre 2002. Con i \"canarini\" disputa 8 partite nella massima serie segnando una rete proprio nel suo ex Stadio Oreste Granillo di Reggio Calabria nella gara vinta dai modenesi per 1-0, e nel gennaio del 2003 viene ceduto al Napoli, con il quale gioca anche nella stagione successiva. Quindi, in seguito al fallimento della societ\u00e0 partenopea, torna al Modena dove resta per una stagione nella serie cadetta.\nSuccessivamente ha militato nel e nel prima di trasferirsi al Boca San Lazzaro. A seguito della retrocessione a Pasino non viene rinnovato il contratto, cos\u00ec dal luglio 2007 partecipa al ritiro dei calciatori senza contratto tenutosi a Coverciano. Tuttavia nel 2007 trova un posto nella Virtus Castelfranco in serie D, dove rimarr\u00e0 anche l'anno successivo, per poi passare al Castellarano dove concluder\u00e0 la sua carriera da calciatore nel 2009-2010.\nDopo il ritiro.\nNell'agosto 2010 viene ingaggiato dal Sassuolo come allenatore della squadra Giovanissimi Nazionali, guidandola per il successivo biennio e raggiungendo in ambedue le stagioni le fasi finali di categoria.\nAlla fine della carriera calcistica si appassiona al footvolley: si laurea vicecampione italiano nell'estate del 2011 e si classifica decimo al campionato mondiale di Dubai nel novembre dello stesso anno. Dal 2019 \u00e8 uno dei primi praticanti del teqball in Italia, vincendo diversi tornei in ambito nazionale in coppia con Nicol\u00f2 Consolini e classificandosi sesto al mondiale di Budapest nel dicembre 2019."}
{"id": "1401189", "revid": "287204", "url": "https://it.wikipedia.org/wiki?curid=1401189", "title": "Parigi-Brest-Parigi", "text": "La Paris-Brest-Paris (it. \"Parigi-Brest-Parigi\") \u00e8 una corsa in linea maschile di ciclismo su strada che si svolge tra Parigi e Brest, in Francia.\nStoria.\nNacque come gara per professionisti nel 1891, quando venne ideata da Pierre Giffard ed organizzata dal quotidiano \"Auto-V\u00e9lo\". Si svolse ogni dieci anni dal 1891 al 1951, su di una distanza totale di 1200\u00a0km.\nL'ultima edizione aperta ai professionisti fu quella del 1951, in quanto \"L'\u00c9quipe\", che organizzava l'evento, non trov\u00f2 pi\u00f9 concorrenti.\nDal 1951 \u00e8 una corsa amatoriale ed \u00e8 organizzata e disputata ogni quattro anni.\nL'ultima edizione finora disputata \u00e8 stata quella del 2019.\nAlbo d'oro.\n\"Aggiornato all'edizione 1951.\"\nDolce.\nNel 1891 il pasticciere Louis Durand per commemorare la corsa ciclistica Parigi-Brest-Parigi ha ideato il dolce Paris-Brest."}
{"id": "1401199", "revid": "26601", "url": "https://it.wikipedia.org/wiki?curid=1401199", "title": "Paris-Brest-Paris", "text": ""}
{"id": "1401202", "revid": "104265", "url": "https://it.wikipedia.org/wiki?curid=1401202", "title": "Dose giornaliera accettabile", "text": "La dose giornaliera accettabile (sigla DGA), traduzione dall'inglese \"Acceptable Daily Intake\" (ADI), \u00e8 un valore utilizzato in tossicologia e rappresenta la quantit\u00e0 tollerabile di una sostanza che un uomo, in base al suo peso, pu\u00f2 assumere giornalmente e per tutta la vita senza effetti avversi riconoscibili secondo lo stato attuale delle conoscenze.\nLa DGA \u00e8 definita secondo la formula:\ndove:\nLa DGA viene espressa in mg/kg di peso corporeo/die"}
{"id": "1401203", "revid": "6923", "url": "https://it.wikipedia.org/wiki?curid=1401203", "title": "South Park", "text": "South Park \u00e8 una serie televisiva animata statunitense del 1997, creata da Matt Stone e Trey Parker.\nOriginata dopo lo sviluppo di due cortometraggi animati intitolati entrambi \"The Spirit of Christmas\", la serie era realizzata in principio con la tecnica dello stop motion in cutout animation nel quale i fotogrammi venivano realizzati incollando direttamente sullo sfondo pezzi di carta complessivamente alti 10 cm circa per i bambini e 12 cm per gli adulti. Successivamente questa tecnica \u00e8 stata rimpiazzata dall'animazione al computer.\nAttraverso la satira, \"South Park\" tratta temi di politica e attualit\u00e0 statunitensi e cerca di sfatare i tab\u00f9 della societ\u00e0, spesso usando la parodia e la commedia nera. Negli Stati Uniti la serie \u00e8 stata aspramente criticata da gruppi religiosi che la giudicano moralmente offensiva e anti-statunitense a causa delle parolacce presenti nel cartone. Anche in Italia la serie ha ricevuto un trattamento simile, soprattutto dal Moige, che ha portato l'emittente Italia 1 prima a censurarla attraverso un doppiaggio non letterale e in seguito a eliminare totalmente alcuni episodi fino alla soppressione totale del cartone alla fine della quarta stagione.\nLa serie viene trasmessa negli Stati Uniti su Comedy Central dal 13 agosto 1997, contando un totale di 309 episodi ripartiti su 23 stagioni. In Italia la serie \u00e8 stata trasmessa inizialmente su Italia 1 dal 6 gennaio 2000 all'8 maggio 2003 e su Comedy Central (ex Paramount Comedy) dal febbraio 2005.\nDal 2003, Jimmy ha riproposto le prime quattro stagioni della serie in lingua originale con i sottotitoli in italiano. Nel 2007, Comedy Central propone il ridoppiaggio senza censura delle prime quattro stagioni.\nDurante il corso della serie sono stati trasmessi due speciali intitolati \"The Pandemic Special\" e \"South ParQ Vaccination Special\", trasmessi rispettivamente nel settembre 2020 e nel marzo 2021. Nell'agosto 2021, Parker e Stone hanno annunciato un accordo con ViacomCBS che prevede il rinnovo di \"South Park\" fino alla trentesima stagione e la produzione di 14 film televisivi realizzati in esclusiva per Paramount+ con due anteprime fissate entro fine 2021.\nGenere e struttura.\nLa satira di \"South Park\" prende di mira molti aspetti della cultura statunitense e dell'attualit\u00e0, e sfida molti dei tab\u00f9 e delle convinzioni radicate nella societ\u00e0, di solito attraverso la parodia e il grottesco, seguendo e \"accelerando\" follemente la scuola dei Monty Python. L'abuso di minori in ogni sua forma \u00e8 tema ricorrente nella serie animata, insieme all'omosessualit\u00e0 e al tema della morte: famose sono le continue \"morti\" di Kenny, le quali vengono solitamente commentate da Stan e Kyle con le frasi \u00abOh mio Dio, hanno ucciso Kenny!\u00bb \u00abBrutti bastardi!\u00bb. La serie \u00e8 inoltre famosa per la trattazione di temi d'attualit\u00e0 in maniera pressoch\u00e9 estemporanea, come gli attentati dell'11 settembre 2001 o il caso Terri Schiavo; fatto dovuto alla sua tecnica di realizzazione (animazione computerizzata), che permette la realizzazione di un episodio in soli quattro giorni, il 75% in meno rispetto ad una puntata dei \"Simpson\".\nI temi, i popoli, le religioni e le idee che il cartone tocca e che irride sono molteplici. I personaggi non statunitensi sono spesso stereotipati: i messicani, ad esempio, vengono rappresentati con delle difficolt\u00e0 a capire l'inglese e con scarsa voglia di lavorare fino a dormire sul posto di lavoro. Oltre ai messicani sono generalmente vittime della satira del cartone animato gli afro-americani, i canadesi (rappresentati con occhi a spillo e con un diverso modo di muovere la bocca nel parlare), i cinesi, gli italiani (raramente compare Luigi, un bambino italiano che controlla il racket dei \"proventi\" dalle mance delle fatine dei dentini), gli ebrei, gli scientologist, i mormoni (gli unici che andrebbero in Paradiso) e i musulmani, anche se dopo le vignette su Maometto i personaggi islamici compaiono con frequenza leggermente inferiore. Dalla diciannovesima stagione sono stati introdotti i \"politicamente corretti\", raffigurati come dei ragazzi palestrati e prepotenti che vanno su tutte le furie quando leggono o sentono dire qualcosa di politicamente scorretto.\nMa non sono solo moralisti e conservatori a subire la feroce satira di Parker e Stone. Anche temi come ambiente, inquinamento e riscaldamento globale vengono spesso affrontati in maniera ironica. Anche diverse personalit\u00e0 di sinistra vengono regolarmente derise nella serie, come Michael Moore, Al Gore, Rob Reiner, George Clooney, Barbra Streisand, la quale viene inserita alla fine di una lunga serie di parolacce pronunciate da Cartman nel lungometraggio, e altri. Gli autori fanno anche spesso satira nei confronti dei movimenti hippy (specialmente nell'episodio 09x02, \"Muori hippie\", in cui agli hippie viene data la caccia con metodi propri della disinfestazione per insetti).\nSia Matt Stone che Trey Parker hanno dichiarato di essere iscritti al Libertarian Party americano, movimento che predica la massima libert\u00e0 individuale, sia in campo sociale che economico.\nUna curiosit\u00e0 riguarda i personaggi di Stan e Kyle: si presume che entrambi siano le controparti dei due creatori, rispettivamente Trey Parker e Matt Stone (anch'egli ebreo come il personaggio). Numerosi inoltre sono i comprimari che di volta in volta si alternano accanto ai quattro protagonisti (compresi Satana e Ges\u00f9, morto per salvare Babbo Natale in Iraq e resuscitato nell'episodio di Pasqua 2007).\nTrama.\nLa serie segue le avventure di Stan Marsh, Kyle Broflovski, Eric Cartman e Kenny McCormick, quattro ragazzi che vivono nella piccola citt\u00e0 immaginaria di South Park, situata all'interno del reale bacino di South Park tra le Montagne Rocciose del Colorado. I ragazzi frequentano la scuola elementare (inizialmente la terza e, a partire dalla quarta stagione, la quarta).\nProduzione.\nIdeazione e sviluppo.\nLe origini di \"South Park\" si hanno nel 1992, quando Trey Parker e Matt Stone, all'epoca studenti dell'Universit\u00e0 del Colorado, crearono un cortometraggio animato chiamato \"Jesus vs. Frosty\". Seppur realizzato in modo molto grezzo, il corto presenta un primo prototipo dei personaggi principali di \"South Park\" tra i quali Eric Cartman (chiamato nel corto Kenny) e Kyle Broflovski (che per\u00f2 non ha nome), il quale d\u00e0 vita ad un pupazzo di neve assassino tramite un cappello magico.\nNel 1995, Brian Graden, dirigente della FOX, dopo aver visto il loro primo lavoro, commission\u00f2 a Parker e Stone un secondo cortometraggio. Al nuovo corto, il cui stile di realizzazione era gi\u00e0 molto simile alle prime stagioni della futura serie, fu dato il titolo \"Jesus vs. Santa\". Questo \u00e8 caratterizzato da un duello di arti marziali tra Ges\u00f9 e Babbo Natale (due personaggi che saranno ripresi pi\u00f9 volte nel corso della serie), i quali si vogliono contendere il primato della festivit\u00e0 natalizia. Il video \u00e8 stato inserito parzialmente anche nell'episodio \"Un Natale davvero di merda\" (\"A Very Crappy Christmas\") della quarta stagione, dove Stan, Kyle, Cartman, Kenny e Mr. Hankey cercano di salvare il Natale nella loro citt\u00e0. Il corto riscosse molto successo e si diffuse rapidamente, sia attraverso la duplicazione della cassetta, sia tramite Internet, il cui uso in quegli anni si stava notevolmente ampliando. Il successo ottenuto port\u00f2 alla creazione di una serie televisiva che doveva essere trasmessa su FOX, ma in seguito si cambi\u00f2 a Comedy Central. Il primo episodio \u00e8 stato trasmesso il 13 agosto 1997. Nelle prime quattro stagioni, durante la sequenza iniziale si possono notare delle clip di \"Jesus vs Frosty\" e di \"Jesus vs. Santa\".\nLe provocazioni del cartone suscitarono proteste da parte di chi riteneva offensivo il programma; i gadget di \"South Park\", soprattutto le t-shirt, furono banditi da numerose scuole, dai centri di assistenza per minori e da altri luoghi pubblici. I gadget di \"South Park\" subirono quindi la stessa sorte riservata alle magliette di Bart Simpson dopo che \"I Simpson\", nei primi anni novanta, furono accusati di fomentare la delinquenza giovanile. Comedy Central difese \"South Park\" sostenendo che il programma era rivolto agli adulti e che non doveva essere visto dai bambini. Puntualizz\u00f2 inoltre che veniva trasmesso in seconda serata; infatti i promo non furono mai trasmessi prima delle 19:00.\nNel febbraio 1998, con l'episodio 01x13, \"La mamma di Cartman se la fa con tutti\" (\"Cartman's Mom is a Dirty Slut\"), si pose la domanda di chi fosse il padre di Eric Cartman. L'episodio fin\u00ec con l'annuncio che la risposta sarebbe stata rivelata nella puntata successiva, ma la settimana dopo, al posto della puntata annunciata, and\u00f2 in onda l'episodio 02x01, \"70.000 puzzette per Saddam\" (\"Terrance &amp; Phillip in \"Not Without My Anus\"\"), che narra la storia di Trombino e Pompadour (Terrance &amp; Phillip nella versione originale), due commedianti canadesi che i protagonisti idolatrano: questo caus\u00f2 aspre proteste da parte dei fan, costringendo Comedy Central ad anticipare la messa in onda della seconda stagione.\nLo scherzo venne riproposto, in direzione opposta, alla fine dell'episodio 06x06 \"Professor Caos\" (\"Professor Chaos\"), dove furono poste tre domande, in modo che lo spettatore presumesse di ricevere le risposte nell'episodio successivo, mentre queste furono date subito, seguite dai titoli di coda.\nNel 2005, negli Stati Uniti, Comedy Central ha bandito l'episodio 9x14, intitolato \"Bloody Mary\" poich\u00e9 giudicato blasfemo. L'episodio, per\u00f2, \u00e8 stato trasmesso dalla filiale italiana. Tale episodio \u00e8 stato reso visibile sul sito ufficiale di South Park.\nNella decima stagione, avviene l'uscita di scena di un personaggio chiave: Chef, il cuoco di colore della mensa della scuola, doppiato dal cantante soul Isaac Hayes. Viene fatto morire perch\u00e9 lo stesso Hayes ha accusato i produttori di eccessiva satira a sfondo religioso. Hayes infatti \u00e8 stato membro di Scientology e quest'ultima viene schernita nel dodicesimo episodio della nona stagione intitolato \"Intrappolato nello stanzino\" (\"Trapped in the Closet\"), che ha visto anche tra le altre le lamentele di Tom Cruise. La risposta dei creatori di \"South Park\" non si fece attendere: \"Hayes ha fatto i soldi insieme a noi quando si trattava di irridere ebrei, cristiani o musulmani\".\nControversie.\nLa serie \u00e8 stata oggetto di diverse controversie nel corso del tempo, caratterizzandosi per la sua profanit\u00e0 e l'uso eccessivo del turpiloquio e della parola \"merda\", come ironizzato nell'episodio \"I cavalieri delle procedure standard\" della quinta stagione. Durante l'episodio, la parola \"merda\" viene ripetuta 162 volte senza che venga emesso alcun segnale acustico per scopi di censura, apparendo non censurata anche in forma scritta. Nei giorni successivi alla messa in onda originale dell'episodio, Comedy Central ha recapito circa 5.000 e-mail di disapprovazione per la serie. Nonostante i suoi 43 usi non censurati della parola razzista \"negro\", l'episodio \"Le mie pi\u00f9 sentite scuse a Jesse Jackson\" dell'undicesima stagione ha generato relativamente poche polemiche, poich\u00e9 la maggior parte della comunit\u00e0 nera e il NAACP hanno elogiato l'episodio per il suo contesto e \"il suo modo comico di trasmettere la percezione delle altre razze su come si sentono le persone di colore quando sentono la parola\".\nPolemiche specifiche riguardanti la serie includono uno scherzo per il Pesce d'aprile giocato agli spettatori del canale nel 1998, la rappresentazione della Vergine Maria nell'episodio \"Bloody Mary\" della nona stagione che ha fatto arrabbiare diversi cattolici, la rappresentazione di Steve Irwin con una razza spinosa conficcata nel petto nell'episodio \"Inferno sulla Terra 2006\" della decima stagione, che originariamente and\u00f2 in onda meno di due mesi dopo che Irwin fu ucciso nello stesso modo, la censura di Comedy Central su Maometto nell'episodio \"Cartoon Wars Parte 2\" della decima stagione sulla scia della controversia sulle vignette del profeta nel Jyllands-Posten, e la costante derisione del concetto di cambiamento climatico utilizzando punti di discussione negazionisti.\nL'episodio \"Intrappolato nello stanzino\" della nona stagione denuncia Scientology come nient'altro che \"una grossa truffa globale\", mentre divulga liberamente informazioni sulla chiesa che Scientology normalmente rivelerebbe solo ai membri che apportano significativi contributi monetari alla chiesa. L'episodio parodia anche in modo ambiguo le voci sull'orientamento sessuale dello scientologo Tom Cruise, che avrebbe chiesto la cancellazione di qualsiasi ulteriore replica dell'episodio. Isaac Hayes, un altro scientologo, in seguito ha lasciato la serie a causa della sua obiezione per l'episodio.\nGli episodi \"200\" e \"201\" della quattordicesima stagione sono stati protagonisti di diverse polemiche per questioni satiriche che circondano la rappresentazione del profeta islamico Maometto. Il sito web di Revolution Muslim, un'organizzazione musulmana con sede a New York, ha pubblicato una voce contenente un avvertimento diretto ai creatori Parker e Stone, affermando che avrebbero rischiato una violenta punizione per le loro rappresentazioni di Maometto. Inoltre ha affermato che \"probabilmente finiranno come Theo van Gogh per aver mandato in onda questa serie\". L'annuncio forniva gli indirizzi della sede di Comedy Central a New York e alla societ\u00e0 di produzione di Los Angeles. L'autore del post, Zachary Adam Chesser, ha affermato che ci\u00f2 doveva servire come monito per Parker e Stone e non come una minaccia e che fornire gli indirizzi \"avrebbe dovuto dare alle persone l'opportunit\u00e0 di protestare\".\nNonostante le affermazioni di Chesser, diversi media e osservatori hanno interpretato la voce come una minaccia. In seguito \u00e8 stato lanciato un movimento su Facebook chiamato Everybody Draw Mohammed Day, per supportare l'episodio e incoraggiare le persone a disegnare Maometto il 20 maggio 2010. L'episodio \"200\", che mostra il Buddha sniffare cocaina, spinse il governo dello Sri Lanka a vietare completamente la serie nel loro Paese.\nA causa di molti argomenti tab\u00f9 in Cina come il Dalai Lama, Winnie the Pooh, l'esecuzione sommaria, la cultura della cannabis e il prelievo di organi, dopo la trasmissione dell'episodio \"Una band in Cina\" della ventitreesima stagione, \"South Park\" \u00e8 stato completamente vietato nel Paese dopo la trasmissione dell'episodio. Diversi articoli, forum, pagine e video riguardanti \"South Park\" sono stati eliminati o resi inaccessibili al pubblico ed \u00e8 stato vietato cercare o discutere tutte le parole chiave e gli argomenti correlati sui motori di ricerca e sui social media cinesi siti tra cui Baidu, QQ, Sina Weibo e su piattaforme pubbliche WeChat. Parker e Stone hanno rilasciato scuse sarcastiche in risposta all'accaduto.\nDistribuzione.\nTrasmissione internazionale.\nNel marzo 2008 Comedy Central ha reso tutti gli episodi visibili legalmente in streaming gratuito su internet nel sito South Park Studios. Nella prima settimana il sito ha registrato pi\u00f9 di un milione di visualizzazioni per gli episodi completi e nell'ottobre 2008 il numero \u00e8 salito a 55 milioni.\nDoppiaggio.\nNella tabella sottostante, il punto interrogativo (?) indica che il nome del doppiatore non \u00e8 conosciuto, mentre il trattino (-) indica che il personaggio non \u00e8 apparso nelle prime 4 stagioni e perci\u00f2 non \u00e8 doppiato dalla Sefit - CDC, ma \u00e8 apparso nelle successive stagioni dove \u00e8 doppiato dalla O.D.S.\nRiconoscimenti.\nLa serie, nel corso degli anni, ha ottenuto diversi premi, tra cui:\nInoltre, tra le tante candidature ricevute, \u00e8 stata nominata altre 14 volte ai Primetime Emmy Award tra il 1998 e il 2018.\nAltri media.\nLungometraggi.\nNel 1999, meno di due anni dopo la prima messa in onda della serie, \u00e8 uscito un lungometraggio intitolato \"\". Il film, una commedia musicale, \u00e8 stato diretto da Parker, che ha co-scritto la sceneggiatura con Stone e Pam Brady. Il film \u00e8 stato generalmente ben accolto dalla critica, guadagnando un totale di 83,1 milioni di dollari al botteghino nazionale ed estero. Il film parodia le controversie che circondano la serie stessa e ha guadagnato un posto nell'edizione 2001 del Guinness World Records per \"Maggior parolacce in un film d'animazione\". Il brano \"Blame Canada\" della colonna sonora del film ha fatto guadagnare ai co-sceneggiatori Parker e Marc Shaiman una nomination all'Oscar per la miglior canzone originale.\nIl 5 agosto 2021 \u00e8 stato annunciato che Paramount+ produrr\u00e0 14 nuovi film originali basati sulla serie, di cui due previsti per fine 2021."}
{"id": "1401211", "revid": "124123", "url": "https://it.wikipedia.org/wiki?curid=1401211", "title": "Nati nel 1665", "text": ""}
{"id": "1401214", "revid": "1371684", "url": "https://it.wikipedia.org/wiki?curid=1401214", "title": "Beach volley agli XI Giochi dei piccoli stati d'Europa", "text": "Le gare di beach volley agli XI Giochi dei piccoli stati d'Europa si svolsero tra il 31 maggio e il 2 giugno 2005 ad Andorra.\nTorneo maschile.\nAl torneo maschile parteciparono sette squadre, organizzate in due gironi eliminatori. Le prime due classificate di ogni girone passarono alla fase finale, mentre le due terze classificate si scontrarono nella finale per il quinto posto.\nTorneo femminile.\nAl torneo femminile parteciparono cinque squadre, organizzate in un unico girone. Le prime due classificate si scontrarono in finale, mentre la terza e quarta classificata si scontrarono nella finale per il terzo posto."}
{"id": "1401215", "revid": "46931", "url": "https://it.wikipedia.org/wiki?curid=1401215", "title": "Careli", "text": ""}
{"id": "1401220", "revid": "110157", "url": "https://it.wikipedia.org/wiki?curid=1401220", "title": "Colotl\u00e1n", "text": "Colotl\u00e1n e una comune del Messico situata nella parte settentrionale dello stato di Jalisco, il cui capoluogo \u00e8 la localit\u00e0 omonima.\nSi estende su una superficie di 642,58\u00a0km\u00b2 e nel 2015 contava 17.865 abitanti (27,8 per km\u00b2).\nColotl\u00e1n \u00e8 molto conosciuto nel mondo per suo artigianato di pelle ricamata.\nStoria.\nIl 25 maggio del 1927 il sacerdote messicano Crist\u00f3bal Magallanes Jara, (n. Totatiche, 30 luglio 1869) fu fucilato insieme con 24 compagni durante le persecuzioni anticattoliche: \u00e8 stato canonizzato da papa Giovanni Paolo II nel 2000."}
{"id": "1401246", "revid": "78273", "url": "https://it.wikipedia.org/wiki?curid=1401246", "title": "Vantage Point", "text": ""}
{"id": "1401250", "revid": "118820116", "url": "https://it.wikipedia.org/wiki?curid=1401250", "title": "John Barnard", "text": "Ha lavorato per varie scuderie importanti di Formula 1 tra le quali McLaren, Ferrari e Benetton. I migliori risultati li ha ottenuti con la prima squadra, con le vittorie di Niki Lauda nel mondiale 1984 e Alain Prost nei mondiali 1985 e 1986. A Maranello, le sue vetture non otterranno vittorie nei mondiali ma diverse vittorie in singoli GP come la vittoria di Nigel Mansell in Ungheria nel 1989, dopo che questi era partito dalla dodicesima piazza, o la vittoria al debutto, sempre ad opera del pilota inglese, della sua Ferrari con cambio semiautomatico, allora totalmente nuovo. Dal 2003 \u00e8 stato attivo anche in MotoGP collaborando con il Team KR.\nBiografia.\nBarnard arriva in Formula 1, accasandosi alla Lola nel 1969, dove collabora a vari progetti nelle pi\u00f9 diverse categorie. Nel 1972 passa alla McLaren, per collaborare con Gordon Coppuck al progetto M23 con cui due anni dopo Emerson Fittipaldi conquista il titolo mondiale, successivamente bissato da James Hunt nel 1976. Collabora anche alla M24 con cui John Rutheford conquista la 500 miglia di Indianapolis.\nNel 1975 passa alla Parnelli, scuderia vincente in America e che vuole conquistare anche titoli in Europa con Mario Andretti. Progetta la VPJ4 che, anche a causa dell'abbandono della Firestone principale partner tecnico e commerciale, non raggiunge i successi sperati. Con l'abbandono della F1, Barnard segue la Parnelli in America e adatta la vettura alla Formula americana. L'esperienza di Formula 1 permette alla Parnelli di realizzare una versione turbocompressa del motore Cosworth, che dar\u00e0 il via al motore DFX che dominer\u00e0 le scene americane sino a oltre la met\u00e0 degli anni Ottanta.\nNel 1980 la Chaparral 2K da lui progettata conquista la 500 miglia di Indianapolis con John Rutheford. I tempi sono maturi per un ritorno in Formula 1 dalla porta principale: viene richiamato in McLaren, da Ron Dennis. Il progetto MP4/1 \u00e8 rivoluzionario con la prima vettura con il telaio in fibra di carbonio. Nel 1981 conquista il successo nel GP di Gran Bretagna con John Watson. Nel 1982 Watson e Niki Lauda vincono due GP e l'inglese giunge secondo nel mondiale. La mancanza di un motore turbo impedisce nel 1983 di lottare per il titolo. I nuovi regolamenti, con l'abolizione delle vetture ad effetto suolo, spingono Barnard a realizzare una vettura con una veste aerodinamica innovativa con la forma delle fiancate che si stringono in modo marcato all'interno delle ruote posteriori. Solzuione che fu adottata contemporaneamente anche da Dave Wass sulla Arrows A6. La forma detta a \"bottiglia di Coca Cola\" \u00e8 considerata nel 2021 caratteristica di tutte le vetture di Formula 1.\nDopo un 1983 di transizione, nel 1984 la nuova McLaren MP4/2, evoluzione della precedente ma dotata del motore TAG-Porsche turbo domina il mondiale per tre anni consecutivi dal 1984 al 1986. Nel 1987 viene poi chiamato dalla Ferrari a sostituire Harvey Postlethwaite. Inizialmente si occupa dello sviluppo della Ferrari F1/87 progettata da Gustav Brunner. In un mondiale dominato dalla Williams-Honda, giungono due vittorie a fine stagione. L'anno successivo che sar\u00e0 dominato dalla McLaren-Honda, Barnard si occupa di progettare la vettura che segner\u00e0 il ritorno della Ferrari ai motori 12 cilindri.\nLa vettura rivoluzionaria, dotata di cambio semi-automatico, conquista tre vittorie nel mondiale 1989, ma la mancanza di affidabilit\u00e0 impedisce di lottare per il titolo. Barnard, mai veramente amato dalle maestranze di Maranello, lascia la Ferrari, che nel 1990, con la sua vettura appena evoluta sfiora il titolo con Alain Prost. Barnard passa alla Benetton, dove progetta la B190 e la B191, che permettono a Nelson Piquet e Alessandro Nannini di conquistare quattro vittorie.\nDopo che nel 1992 ha lavorato con Toyota per un mancato esordio della casa giapponese in F1, nel 1993 ritorna alla Ferrari con l'incarico di direttore tecnico, in un periodo di crisi. Le sue vetture conquisteranno pochi successi anche a causa dei problemi creati dalla lontananza fisica dalla casa costruttrice e della sua struttura progettativa, la FDD con base in Gran Bretagna, e Maranello. Nel 1996 l'ingaggio di Michael Schumacher e la riorganizzazione che ne consegue portano alla sua rimozione. La FDD viene venduta dalla Ferrari allo stesso Barnard che la rinomina \"B3 Engineering\".\nNonostante Barnard non collaborasse pi\u00f9 con la scuderia Ferrari dal 1996 sue sono le vetture schierate sia nella stagione 1996 che, con poche modifiche nella stagione 1997, sfiorando il titolo in quest'ultima stagione. Barnard lasci\u00e0 per\u00f2 ad inizio del 1997 la Ferrari ed inizia la collaborazione con la Arrows: ad esclusione di un secondo posto in Ungheria, i risultati non arrivano. Dopo una collaborazione con la Prost Barnard termina quindi il suo lavoro in F1 dedicandosi al motociclismo, prima di cedere nel 2008 la B3 Engineering e ritirarsi dall'attivit\u00e0.\nCollegamenti esterni.\n L'azienda fondata da Barnard"}
{"id": "1401262", "revid": "74801", "url": "https://it.wikipedia.org/wiki?curid=1401262", "title": "Sk\u00f6vde", "text": "Sk\u00f6vde \u00e8 una citt\u00e0 della Svezia nella provincia di V\u00e4sterg\u00f6tland. Ha una popolazione, secondo le statistiche del 2005, di abitanti. La popolazione nell'area urbana municipale ammonta a circa unit\u00e0.\nEducazione.\nNella citt\u00e0 \u00e8 presente un'universit\u00e0 con 8.000 studenti e sei facolt\u00e0.\nAmministrazione.\nGemellaggi.\nSk\u00f6vde \u00e8 gemellata con queste citt\u00e0:"}
{"id": "1401265", "revid": "339392", "url": "https://it.wikipedia.org/wiki?curid=1401265", "title": "Elezioni di medio termine negli Stati Uniti", "text": ""}
{"id": "1401267", "revid": "640277", "url": "https://it.wikipedia.org/wiki?curid=1401267", "title": "Elezioni negli Stati Uniti d'America", "text": "Negli Stati Uniti, a livello federale, si svolgono due tipi di elezioni:"}
{"id": "1401280", "revid": "438678", "url": "https://it.wikipedia.org/wiki?curid=1401280", "title": "Il club di Jane Austen", "text": "Il club di Jane Austen (\"The Jane Austen Book Club\") \u00e8 un film del 2007 scritto e diretto da Robin Swicord, basato sul romanzo \"Jane Austen book club\" di Karen Joy Fowler, uscito in Italia il 18 gennaio 2008.\nTrama.\nBernadette, Prudie, Allegra, Sylvia e Jocelyn sono cinque donne che decidono di fondare un club letterario in cui discuteranno l'opera della scrittrice Jane Austen. I veri motivi della fondazione sono per\u00f2 altri: il club ha infatti il principale scopo di consolare Sylvia, che \u00e8 stata abbandonata dal marito dopo vent'anni di matrimonio, e Prudie, che invece si \u00e8 ritrovata a dover rinunciare al viaggio a Parigi che sognava da tanto tempo. I libri della Austen per\u00f2 sono sei, e le cinque donne hanno bisogno di un altro membro: Jocelyn allora decide di invitare Grigg, uno strano ragazzo con la passione per la letteratura di fantascienza che non ha mai letto la Austen. Jocelyn inoltre spera che Grigg sia una distrazione per Sylvia.\nIl club \u00e8 cos\u00ec assortito: sei individui che hanno poco o niente in comune. Bernadette, donna matura, piena di vita e con diversi matrimoni alle spalle; Prudie, giovane insegnante di francese sposata ad un marito che non la capisce; Allegra, la giovane figlia di Sylvia, lesbica dichiarata e amante dell'estremo; Sylvia, che continua ad amare il marito e che ora ha un profondo bisogno di compagnia; Jocelyn, che invece adora vivere da sola ed \u00e8 diffidente nei confronti degli estranei; e Grigg, che ha vissuto con tre sorelle pi\u00f9 grandi e ha accettato di entrare nel club solo per stare pi\u00f9 a contatto con Jocelyn.\nOgni mese i componenti si riuniscono a casa di un membro per discutere uno dei libri. Lentamente, l'intreccio delle loro vicende sentimentali si espande e cominciano a rendersi conto di stare vivendo una trasposizione dei romanzi della Austen ai giorni nostri. Alla fine il marito di Sylvia torner\u00e0, Grigg e Jocelyn usciranno insieme, Allegra trover\u00e0 una compagna, il marito di Prudie si appassioner\u00e0 alle storie d'amore e Bernadette si sposer\u00e0 per l'ennesima volta con un gentiluomo costaricano."}
{"id": "1401284", "revid": "1305772", "url": "https://it.wikipedia.org/wiki?curid=1401284", "title": "The Jane Austen Book Club", "text": ""}
{"id": "1401290", "revid": "4175", "url": "https://it.wikipedia.org/wiki?curid=1401290", "title": "I New Zealand Maori di Rugby", "text": ""}
{"id": "1401295", "revid": "1776051", "url": "https://it.wikipedia.org/wiki?curid=1401295", "title": "Shape of Despair (album)", "text": "Shape of Despair \u00e8 una raccolta dell'omonima band funeral doom metal, pubblicato nel 2005."}
