{"id": "1390512", "revid": "1805885", "url": "https://it.wikipedia.org/wiki?curid=1390512", "title": "Milovan \u0110ilas", "text": "Negli anni '50 pubblic\u00f2 alcuni libri sui sistemi realizzatisi dopo il 1945 nei paesi dell'Europa dell'est, che gli valsero la fama di dissidente.\nDi origini montenegrine, ancora giovane cooper\u00f2 con il Partito Comunista Jugoslavo. Fu il braccio destro di Tito e uno degli attori principali della resistenza jugoslava, nonch\u00e9 una delle personalit\u00e0 politiche pi\u00f9 influenti della nuova Jugoslavia socialista.\nAl termine della seconda guerra mondiale, venne nominato vice-primo ministro della FNRJ, presidente del parlamento e inviato dell'ONU.\nA met\u00e0 degli anni '50 cadde in disgrazia: venne progressivamente allontanato dalla Lega dei Comunisti di Jugoslavia (SKJ), anche a causa delle politiche violente poi definite di \"errori di sinistra\" di cui era stato promotore durante la guerra, e da tutte le cariche pubbliche. Sub\u00ec alcuni processi e fu condannato pi\u00f9 volte a pene detentive. Con l'estromissione dalla vita politica, ripieg\u00f2 sull'attivit\u00e0 di saggista e narratore, cooperando con giornali e riviste straniere. Mor\u00ec a Belgrado nel 1995.\nBiografia.\nMilovan \u0110ilas nacque il 4 giugno 1911 nel villaggio di Podbi\u0161ce in Montenegro. Il padre era un commerciante in vista mentre la madre insegnante. Rimasto orfano del padre, and\u00f2 a Berane, dove fin\u00ec le scuole elementari e il liceo. Ai tempi del ginnasio inizi\u00f2 la sua attivit\u00e0 per il movimento operaio locale. Dopo la maturit\u00e0 and\u00f2 a Belgrado dove nel 1932 si iscrisse alla Facolt\u00e0 di filosofia e diritto dell'universit\u00e0. Contemporaneamente si iscrisse allo SKOJ e allo KPJ, ossia l'allora illegale movimento comunista jugoslavo. Si occup\u00f2 soprattutto della stesura e della diffusione di materiale propagandistico all'universit\u00e0. Proprio per questo motivo venne pi\u00f9 volte espulso dalla facolt\u00e0. Nel 1933 fu arrestato dalla polizia durante una manifestazione al mercato di Belgrado; fu quindi condannato a cinque anni di carcere.\nDetenuto a Sremska Mitrovica, tradusse tre romanzi e dieci racconti di Maksim Gor'kij, oltre al \"Paradiso perduto\" di John Milton. Qui rimase rinchiuso a lungo in un regime di rigida detenzione. Dopo un'attenuazione delle misure di trattamento venne rilasciato anzitempo nel 1936. Di ritorno dal carcere, convisse con un ex-compagno di studi nella periferia di Belgrado continuando a occuparsi di propaganda comunista.\nTra il 1936 e il 1938 nasce il sodalizio tra \u0110ilas e Tito, che allora era il segretario generale del KPJ. Nel congresso di Zagabria del 1938, Tito affid\u00f2 a \u0110ilas il compito di organizzare le unit\u00e0 di volontari serbi per la guerra di Spagna. Nello stesso anno \u0110ilas venne eletto membro del Comitato centrale del KPJ (CK KPJ). Fu tra il '38 e il '40 che \u0110ilas entr\u00f2 a pieno regime nel KPJ, come dirigente, gestendo la filiale jugoslava del Partito comunista internazionale. Scrisse l'articolo \"Za cistocu i bolj\u0161evizaciju Partije\" di cui il completamento fu scritto da Tito. Collabor\u00f2 con le riviste \"Na\u0161a Stvarnost\", \"Sodobnost\", \"Knji\u017eevni Savremenik\", \"Mlada Kultura\" e altri.\nNell'aprile 1941 il Terzo Reich, l'Italia fascista e i loro alleati sconfissero l'Esercito reale jugoslavo e smembrarono il Regno di Jugoslavia. . A Belgrado, assieme alla moglie Mitra Mitrovi\u0107 (con la quale combatt\u00e9 nella Seconda guerra mondiale) conobbe Rade Koncar e .\nPochi mesi dopo l'invasione del 6 aprile 1941, si organizz\u00f2 la resistenza e nel congresso del 4 luglio \u0110ilas venne eletto delegato del Partito comunista jugoslavo in Montenegro, dove fu mandato per debellare le forze di occupazione italiane. Queste il 12 luglio 1941 avevano proclamato un'entit\u00e0 fantoccio fascista, ossia lo Stato Indipendente di Montenegro, con a capo Sekule Drljevi\u0107, ma guidata strettamente dall'autorit\u00e0 italiana con a capo un fidato di Mussolini, il generale Alessandro Pirzio Biroli. . Nell'ottobre \u201841 ritorn\u00f2 a U\u017eice, che nel frattempo era stata liberata, dove gest\u00ec le edizioni del giornale \"Borba\".\nCon la caduta della Repubblica di U\u017eice (novembre '41) e la fuga dalla Serbia, il movimento partigiano attravers\u00f2 un periodo di crisi. Tito (comandante in capo) era in Bosnia, mentre . . Nel frattempo era divampata una guerra civile tra partigiani comunisti e cetnici. .\nRitornato in Bosnia, riprese a lavorare . Durante l\u2019operazione Schwarz si ritir\u00f2 assieme allo stato maggiore. . . .\nA cavallo tra 1943 e 1944 i gruppi partigiani capeggiati da Hebrang avevano liberato e occupavano una parte cospicua della Croazia. Scoppi\u00f2 una polemica interna al partito che accusava il movimento partigiano croato di essere troppo filo-croato. \u0110ilas fu il principale detrattore di Hebrang e lo accus\u00f2 di essere troppo indulgente con paveliciani e anticomunisti. Tra settembre e ottobre '44 Hebrang venne destituito e sostituito da Vladimir Bakari\u0107. La liberazione di Belgrado (ottobre '44), alla quale \u0110ilas partecip\u00f2, sanc\u00ec l'espulsione delle forze dell'Asse dalla Serbia. All'indomani della , \u0110ilas e Tito si recarono a Mosca per sottoscrivere un accordo di mutua cooperazione tra Jugoslavia e URSS.\nNel governo provvisorio dell'8 marzo 1945 . Dal febbraio 1946 fu ministro senza portafoglio di diversi governi; rivest\u00ec durante tutto il dopoguerra cariche ai vertici dello Stato jugoslavo:\nAll'apertura del Cominform nella Polonia occidentale, rappresent\u00f2 il KPJ assieme a Edvard Kardelj.\nMa quando Mosca pubblic\u00f2 alcune lettere compromettenti, \u0110ilas lavor\u00f2 alla risposta da parte del CK KPJ. Erano cos\u00ec scoppiate le tensioni tra Stalin e Tito che avrebbero portato la Jugoslavia a staccarsi dal blocco sovietico. \u0110ilas cooper\u00f2 in questo periodo con il Partito comunista jugoslavo, oltre che come editorialista di Politika e Borba. Divenne uno critici principali dei tentativi di Stalin di portare la Jugoslavia sotto un controllo pi\u00f9 diretto di Mosca. Inizialmente i comunisti jugoslavi, nonostante la rottura con Stalin, mantennero una linea intransigente. Ma presto (anche a seguito di una campagna di epurazione antistalinista) iniziarono a perseguire una politica di socialismo indipendente che sperimentarono con l'autogestione dei lavoratori in imprese statali. \u0110ilas fu uno dei promotori di questa politica, ma presto inizi\u00f2 un processo di evoluzione e deviazione da questa linea. Data la sua posizione di spicco nell'apparato di propaganda jugoslavo, avvi\u00f2 una piattaforma per nuove idee. Lanci\u00f2 cos\u00ec un giornale, \"Nova Misao\" (\u201cIl Nuovo Pensiero\u201d), nel quale pubblic\u00f2 una serie di articoli . .\n\u0110ilas cominci\u00f2 a lavorare a pieno regime con Borba l'11 ottobre 1953, pubblicando degli articoli nei quali trattava alcuni dei problemi cruciali del Partito, delle sue riforme e dello sviluppo futuro della Jugoslavia. Ci furono in tutto 17 articoli di questo tipo che vennero pubblicati oltre che per Borba anche per \u201cNova misao\u201d.\nQuesti articoli suscitarono accese discussioni e dibattiti sia nello SKJ sia a livello di masse popolari. Uno degli articoli pi\u00f9 discussi portava il titolo \"Anatomija jednog morala\", ossia \u201cAnatomia di una morale\u201d.\nIn questo articolo \u0110ilas . Tre giorni prima del penultimo articolo di \u0110ilas (7 gennaio 1954) Borba pubblic\u00f2 una sorta di limite agli articoli di \u0110ilas, voluto dal Comitato esecutivo del CK SKJ. Fu sottolineato come gli articoli di \u0110ilas abbiano creato disordine all'interno del SKJ, di come questi articoli siano direttamente contrari alle direttive del VI Congresso del SKJ e che sono distruttivi per tutto il sistema politico jugoslavo.\n\u0110ilas dichiar\u00f2 al Comitato esecutivo che avrebbe interrotto la pubblicazione dei suoi articoli. Tuttavia era gi\u00e0 tardi, poich\u00e9 il Comitato esecutivo aveva gi\u00e0 indetto un vertice straordinario dove si sarebbe giudicato il caso eccezionale di Milovan \u0110ilas. \u0110ilas venne a conoscenza di questa convocazione il giorno stesso della seduta.\nA Belgrado si tenne il 16 e 17 gennaio 1954 il Terzo vertice straordinario CK SKJ dedicato al caso di Milovan \u0110ilas. Uno dei punti del vertice titolava cos\u00ec: \u201cIl caso Milovan \u0110ilas e l'attuazione delle decisioni del VI congresso SKJ\u201d. Il vertice fu aperto da Tito che critic\u00f2 pubblicamente gli scritti di \u0110ilas. Sottoline\u00f2 come \u0110ilas avesse attaccato la Lega dei Comunisti di Jugoslavia (SKJ), come avesse tentato di istigare all'anarchia, e come avesse predicato la democrazia pura e facendo ci\u00f2 come avesse denigrato lo SKJ. Durante la seduta fu criticato Vladimir Dedijer in quanto direttore del giornale Borba e quindi \"complice\" di \u0110ilas. Alla fine della seduta \u0110ilas non reag\u00ec, giacch\u00e9 sapeva che la sua sorte era gi\u00e0 segnata.\nIl vertice stabil\u00ec che le interpretazioni di Milovan \u0110ilas erano in nuce contrarie alla linea politica stabilita dal VI Congresso SKJ; che queste interpretazioni avevano indotto l'agitazione e la confusione in tutto il partito; che le interpretazioni avevano colpito esclusivamente il Partito; e facendo ci\u00f2 aveva cercato di infrangere l'ideale unit\u00e0 dell'intero SKJ.\nIl vertice escluse \u0110ilas dalla SKJ, lo allontan\u00f2 da qualsivoglia funzione pubblica interna al partito e gli indirizz\u00f2 un ultimo ammonimento.\nNel dicembre 1954 \u0110ilas diede un'intervista al \"New York Times\" nel quale sosteneva che il Paese era governato dai pi\u00f9 grandi reazionari. In seguito a ci\u00f2, prese il via una processo giudiziario segreto a Belgrado, nel quale fu preso in causa anche Dedijer in quanto simpatizzante di \u0110ilas. \u0110ilas fu condannato a un anno e mezzo di prigione con la condizionale; lo stesso per Dedijer. Il 13 gennaio 1955 \u0110ilas rassegn\u00f2 le proprie dimissioni scritte da presidente della Camera dei deputati; quindi argoment\u00f2 che da allora non si sarebbe pi\u00f9 considerato membro del SKJ e che di sua spontanea volont\u00e0 rinunciava a esserne membro. Nonostante il precedente ammonimento, \u0110ilas pubblic\u00f2 \"Nova klasa i analiza komunistickog sistema\".\nDurante la carcerazione fu privato della medaglia di eroe nazionale, che aveva ricevuto verso la fine del 1945; il tribunale militare gli tolse il grado di generale-colonnello della JNA in riserva; oltre a tutti i riconoscimenti che aveva guadagnato ai tempi della guerra.\nEscluso da qualsiasi incarico pubblico, \u0110ilas guadagn\u00f2 fama internazionale grazie ai suoi scritti. In un'intervista del 24 ottobre 1956, in piena rivoluzione di Budapest, sostenne apertamente la rivolta dei magiari. Fu subito messo sotto sorveglianza e il 27 novembre '56 il tribunale lo condann\u00f2 a tre anni di reclusione per \u201cpresa di posizione contro gli interessi jugoslavi\u201d. Recluso a Sremska Mitrovica, usc\u00ec nel 1958. Ma nello stesso 1957 diede alle stampe \"Nova Klasa\" (La nuova classe), che gli cost\u00f2 altri due anni di reclusione (1957-1961). Anche dopo l'uscita dal carcere, mantenne ferme le sue posizioni critiche verso il partito. In carcere fin\u00ec di scrivere \"Istorija Crne Gore\" e \"Razgovori sa Staljinom\" (\u201cDialoghi con Stalin\u201d). Quest'ultimo testo assieme ad altri scritti per i media stranieri, gli valse un secondo processo. Fu condannato a tredici anni di carcere, di cui ne scont\u00f2 quattro (1962-1966). Usc\u00ec dal carcere il 31 dicembre 1966, sposando subito dopo \u0160tefica \u0110ilas. Nel 1967 part\u00ec per gli Stati Uniti (dove rimase per un certo periodo) e scrisse a Tito, annunciando i pericoli della divisione della Jugoslavia dati dalla tendenza delle repubbliche all'autonomia.\nAlla fine del 1967 \u0110ilas viaggi\u00f2 negli Stati Uniti, ospite all'Universit\u00e0 di Princenton. Di ritorno in Jugoslavia, si stabil\u00ec a Belgrado in via Palmotic 8. Continu\u00f2 a criticare il Partito e sostenne le agitazioni studentesche del 1968 in Jugoslavia, per quanto il movimento studentesco lo considerasse un politico implicato nelle dinamiche del regime.\nNel luglio del 1991, nei giorni immediatamente successivi alle dichiarazioni d'indipendenza della Slovenia e della Croazia, \u0110ilas fu intervistato da Alvaro Ranzoni sul settimanale Panorama a proposito dei possibili scenari che si sarebbero potuti aprire col dissolvimento della Jugoslavia. Nella parte finale dell'intervista, dopo aver ricordato in che modo fu stabilito il confine interno tra Croazia e Serbia nel 1946, \u0110ilas accenn\u00f2 anche alla situazione - all'epoca ben pi\u00f9 calda - dell'Istria:\nLa dichiarazione di \u0110ilas viene spesso citata come \"autoammissione di responsabilit\u00e0\" per quanto riguarda le motivazioni dell'esodo istriano. In alcune versioni apocrife di tale dichiarazione alcuni passaggi vengono omessi e la data viene spostata indietro di un anno. Ad esempio Arrigo Petacco nel suo libro \"L'esodo. La tragedia negata degli italiani d'Istria, Venezia Giulia e Dalmazia\" (Mondadori, 2000) la cita in esergo in questa forma: \"Nel 1945 io e Kardelj fummo mandati da Tito in Istria. Era nostro compito indurre tutti gli italiani ad andar via con pressioni di ogni tipo. E cos\u00ec fu fatto\", insieme a una celebre frase di Mussolini (\"Quando l'etnia non va d'accordo con la geografia, \u00e8 l'etnia che deve muoversi\", discorso pronunciato il 10 giugno 1941 alla Camera dei Fasci e delle Corporazioni, due mesi dopo l'inizio dell'occupazione italiana della Jugoslavia). In tale forma apocrifa, a volte la dichiarazione viene citata anche come \"autoammissione di responsabilit\u00e0\" in relazione ai massacri delle foibe. Ad esempio Indro Montanelli, rispondendo alla lettera di un lettore sul Corriere della Sera, commenta cos\u00ec la frase di \u0110ilas (nella forma apocrifa di Petacco): \"Che in quel periodo Gilas (...) abbia cercato di \u201cdisitalianizzare\u201d tutta la costa adriatica (...) lo sapevo (...) Che per farlo sia ricorso anche lui alle foibe, qualcuno me lo aveva detto senza per\u00f2 fornirmene prove.\"\nLa testimonianza di \u0110ilas tuttavia \u00e8 reputata \"di limitata attendibilit\u00e0\" e \"da considerare con una certa cautela\" dallo storico Raoul Pupo. In un'intervista concessa al Giornale di Brescia nel 2006, Pupo si \u00e8 spinto oltre, definendo tale testimonianza una \"bufala sparata da Gilas\": secondo Pupo \u00e8 stato dimostrato che nel 1946 \u0110ilas non si rec\u00f2 mai in Istria. Lo storico Guido Rumici ritiene, invece, di considerare, almeno in parte, attendibile la testimonianza di \u0110ilas: \"Quindi possiamo fare tutte le congetture che vogliamo, ma le sue parole restano. La mia opinione personale \u00e8 che poco conta che lui fosse presente a queste manifestazioni e a queste pressioni di \"ogni tipo\". Gilas se ne \u00e8 assunto la responsabilit\u00e0 organizzativa.\"\nDurante il disfacimento della Jugoslavia negli anni '90, \u0110ilas del paese e . Prima della morte perse la vista da un occhio. Lasci\u00f2 disposizioni affinch\u00e9 venisse sepolto secondo il rito serbo-ortodosso. Mor\u00ec il 20 aprile 1995, nel suo appartamento a Belgrado. \u00c8 sepolto nella tomba di famiglia di Podbi\u0161ce.\nL'opera.\nDopo le prime esperienze letterarie giovanili (traduzioni, saggi, composizioni poetiche), si dedic\u00f2 soprattutto all'attivit\u00e0 di propaganda. Dal '36 al '56 \u0110ilas fu soprattutto giornalista, saggista e uomo politico. Dopo il processo del '56 si dedic\u00f2 quasi esclusivamente all'attivit\u00e0 di saggista politico. Dal '56 fino al '95 la sua produzione di scritti aument\u00f2 notevolmente, sia sul versante saggistico-giornalistico, sia su quello narrativo, dove produsse alcuni romanzi di matrice real-socialista. I libri di \u0110ilas furono a lungo vietati in Jugoslavia. L'interdizione venne tolta all'inizio degli anni '90. Uno dei pi\u00f9 fermi sostenitori di questo processo di riabilitazione di \u0110ilas fu l'accademico Matija Beckovi\u0107, che ha anno messo in rilievo come \u0110ilas non fosse stato uno scrittore ideologico.\nTra i saggi celebri di \u0110ilas \u00e8 da ricordare \"Nova klasa\". Pubblicato negli Stati Uniti nel 1957, il saggio denunciava la degenerazione burocratica della societ\u00e0 comunista. Il libro venne indicato dal . Dieci anni dopo ne pubblic\u00f2 la continuazione, \"Nesavr\u0161eno dru\u0161tvo\". In \"Nova klasa\" si contestava il fatto che nelle societ\u00e0 delineatesi in Europa orientale dopo il 1945 non si fosse affatto realizzata una societ\u00e0 egualitaria e che stessero nascendo nuove classi di privilegiati, un'oligarchia di burocrati di partito, che godevano di vantaggi materiali dalla loro posizione. \u0110ilas quindi non credeva pi\u00f9 nella necessit\u00e0 del partito unico, fondamentale durante la guerra, ma superfluo in tempo di pace. Egli spiegava il ruolo del terrore nel sistema sovietico con la polizia segreta. Dopo \"Zemlja bez pravde\" (1958), nel 1961 venne incarcerato per aver pubblicato \"Razgovori s Staljinom\"."}
{"id": "1390513", "revid": "122962089", "url": "https://it.wikipedia.org/wiki?curid=1390513", "title": "Canoscio", "text": "Canoscio \u00e8 una frazione del comune di Citt\u00e0 di Castello (PG).\nSito a 12\u00a0km a sud del capoluogo, non ha un vero e proprio nucleo di case associato, ma esso \u00e8 importante per il monumento principale che ospita, il santuario della Madonna del Transito, una basilica cattolica che si affaccia sul Tevere dalla sommit\u00e0 di un colle, a 449 . Ogni anno, il 15 agosto, vi si svolgono solenni festeggiamenti.\nMonumenti e luoghi d'interesse.\nIl Tesoro di Canoscio.\nCanoscio \u00e8 nota in tutto il mondo, specialmente tra gli studenti di Tarda antichit\u00e0, come il sito dove \u00e8 stato rinvenuto un servizio da tavola di et\u00e0 arte paleocristiana, costituito da 25 pezzi liturgici in argento, venuto alla luce nel 1935 durante la lavorazione di un campo. Il \"Tesoro di Canoscio\" \u00e8 ora custodito nel Museo del Capitolo del Duomo di Citt\u00e0 di Castello.\nI pezzi furono ritrovati accuratamente protetti da un piatto messo a mo' di coperchio su un pozzetto poco profondo: si tratta di sei piatti, due patene, tre calici semisferici senza segni, una pisside con il suo coperchio (liscia), due colatoi, un piccolo ramaiolo e nove cucchiai di uso domestico.\nNon sembra che tutti gli oggetti possano essere stati utilizzati esclusivamente per servizi liturgici. I nomi di Eliano e Felicita, i probabili donatori, sono incisi in una delle patene. Il piatto messo a protezione del tesoro fu rotto dall'aratro che lo rinvenne, ma una volta restaurato ha messo in luce l'iscrizione\nche significa\nIl piatto integro pi\u00f9 grande invece era destinato ad uso liturgico: al centro si trova una superficie rialzata tipica delle patere pagane, che serviva a mantenere il pollice libero dalla libazione durante l'Offerta. La sezione centrale \u00e8 lavorata con una croce bizantina con Alfa e Omega, sotto cui scorrono quattro fiumi. Ai lati della croce sono disegnati la mano di Dio e la colomba dello Spirito Santo; in basso ci sono due agnelli che si affacciano l'uno all'altro.\nIl colatoio pi\u00f9 grande \u00e8 scolpito con il \"labarum\" e l'Alfa e Omega, con puntini a tracciare le loro sagome."}
{"id": "1390517", "revid": "767487", "url": "https://it.wikipedia.org/wiki?curid=1390517", "title": "Mitsuyo Seo", "text": "Biografia.\n Il suo esordio nel mondo dell'animazione si deve a Kenz\u014d Masaoka, di cui Seo fu allievo e con il quale, nel 1932 contribu\u00ec alla realizzazione del primo cartone animato giapponese con il sonoro parlato, \"Chikara to onna no yo no naka\", di cui prepar\u00f2 gran parte dei disegni. Nel 1933 fond\u00f2 un proprio studio con il quale produsse una fortunata serie di cortometraggi, \"Osaru Sankichi\" (Sankichi la scimmia). Ormai affermatosi, nel 1943 si trov\u00f2, quindi, a fare parte della macchina della propaganda mediatica finanziata dalla Marina imperiale, realizzando dapprima il cortometraggio patriottico \"Momotaro no umiwashi\" (Momotaro, l'aquila dei mari) e, successivamente, il primo lungometraggio della storia dell'animazione giapponese, \"Momotaro umi no shinpei\" (Momotaro, divino guerriero dei mari). Terminata la guerra, inizi\u00f2 a lavorare ad un musical animato, \"Osama no shippo\" (La coda del Re), che vide la luce, dopo diverse interruzioni per mancanza di fondi, solo nel 1949, ma che non fu mai distribuito. Deluso da questa esperienza, lasci\u00f2 l'animazione per diventare un illustratore con lo pseudonimo di \"Seo Taro\"."}
{"id": "1390527", "revid": "1702319", "url": "https://it.wikipedia.org/wiki?curid=1390527", "title": "Miami Beach", "text": "Miami Beach \u00e8 una citt\u00e0 degli Stati Uniti d'America, nello stato della Florida, presso la contea di Miami-Dade. Fu dichiarata municipalit\u00e0 il 26 marzo 1915.\nMiami Beach \u00e8, da un secolo, una delle localit\u00e0 balneari pi\u00f9 apprezzate degli Stati Uniti. La citt\u00e0 \u00e8 spesso confusa con Miami, nonostante si tratti di un comune distinto. Secondo il censimento del 2014, la citt\u00e0 ha una popolazione di 91.732 persone, dei quali il 55% \u00e8 nato fuori dagli Stati Uniti.\nIl quartiere di South Beach, che comprende i 6.5\u00a0km\u00b2 pi\u00f9 meridionali di Miami Beach, insieme a Downtown Miami e al Porto di Miami formano il centro commerciale dell'area metropolitana di Miami.\nGeografia fisica.\nTerritorio.\nLa citt\u00e0 ha un'area complessiva di 48,5\u00a0km\u00b2, dei quali 18,2\u00a0km\u00b2 su terra e 30,2\u00a0km\u00b2 (62,37%) in acqua. Si trova su una serie di isole naturali e artificiali tra l'Oceano Atlantico e la Baia di Biscayne, che a sua volta la separa da Miami.\nA nord confina con Indian Creek e Surfside; a est con North Bay Village e Miami, mentre a sudovest con Fisher Island.\nClima.\nMiami Beach ha un clima tropicale (K\u00f6ppen \"Am\"), con estati calde ed umide ed inverni asciutti. Oltre alle Florida Keys, Miami Beach ha il clima invernale pi\u00f9 caldo degli USA continentali, attraendo turisti da novembre ad aprile. La temperatura superficiale del mare va dai 24\u00a0\u00b0C in inverno a 30\u00a0\u00b0C in estate.\nL'isola di Miami Beach, comunque, ha meno temporali convettivi di zone vicine, come Miami e Fort Lauderdale e la vicinanza con l'Atlantico d\u00e0 a Miami Beach temperature massime pi\u00f9 basse e minime maggiori della parte continentale della Florida. A Miami Beach non sono mai state registrate nevicate.\nLa posizione di Miami Beach sull'Atlantico, con la confluenza del Golfo del Messico, la rende estremamente vulnerabile a cicloni ed uragani. La citt\u00e0 \u00e8 stata colpita da due eventi principali; il Grande Uragano di Miami del 1926 e l'uragano Cleo nel 1964. L'area \u00e8 stata invece solo sfiorata dagli uragani Betsy (1965), Andrew (1992), Irene (1999), Michelle (2001), Katrina (2005) e Wilma (2005).\nLa seguente tabella mostra la temperatura media dell'Oceano Atlantico in gradi Celsius per Miami Beach sulla base di serie storiche.\nStoria.\nNascita.\nNel 1870 Henry Lum ed il figlio Charles acquistarono un terreno nell'attuale Miami Beach a 75 centesimi per acro. La prima struttura ad essere costruita su questa terra disabitata fu la Biscayne House of Refuge, costruita nel 1876 dal Life-Saving Service degli Stati Uniti, attraverso un ordine esecutivo emesso dal presidente Ulysses S. Grant, all'altezza della 72nd Street. Il suo scopo era quello di fornire cibo, acqua ed un ritorno alla civilt\u00e0 per i naufraghi. La struttura, che cadde in disuso quando il Life Saving Service divenne la Guardia costiera degli Stati Uniti nel 1915, fu distrutta dall'uragano di Miami del 1926 e mai pi\u00f9 ricostruita.\nIl passo successivo nello sviluppo della futura Miami Beach fu la creazione di una piantagione di cocco lungo la costa, nel 1880, da parte degli imprenditori del New Jersey, Ezra Osborn ed Elnathan T. Field, ma questa impresa risult\u00f2 fallimento. Uno degli investitori nel progetto della piantagione fu l'agricoltore John S. Collins, che raggiunse il successo stringendo rapporti con altri partner finanziari e piantando diverse colture, in particolare avocado, sulla terra che sarebbe poi diventata Miami Beach.\nNel frattempo nel 1896, dall'altro lato della Baia di Biscayne, venne fondata la citt\u00e0 di Miami con l'arrivo della ferrovia, che si svilupp\u00f2 ulteriormente come porto quando fu creato il canale di navigazione Government Cut nel 1905, che tagli\u00f2 Fisher Island dall'estremit\u00e0 sud della penisola di Miami Beach.\nSviluppo.\nI membri della famiglia Collins videro il potenziale nello sviluppo della spiaggia come resort. Questo progetto inizi\u00f2 nei primi anni del XX secolo grazie alla famiglie Collins e Pancoast, ai fratelli Lummus (banchieri di Miami) e all'imprenditore di Indianapolis Carl G. Fisher. Fino ad allora la spiaggia era solo la meta di gite giornaliere in traghetto da Miami. Nel 1912 i Collins ed i Pancoast stavano lavorando insieme per liberare la terra, piantare raccolti, supervisionare la costruzione dei canali, per portare i loro raccolti sul mercato, e creare la Miami Beach Improvement Company. \nGran parte dei terreni interni a quel tempo era composta da una giungla di mangrovie, bonificarla, approfondire i canali ed i corpi idrici ed eliminare la crescita nativa quasi ovunque a favore della discarica per lo sviluppo, fu costoso. Una volta che le operazioni di dragaggio e riempimento vennero completate, un banco di sabbia di 1600 acri ricoperto dai resti della giungla, \nche crebbe poi fino a 2800 acri, venne espulso a 3 miglia dalla costa atlantica.\nCon i prestiti dei fratelli Lummus, Collins aveva iniziato a lavorare su un ponte di legno lungo 2 miglia e mezzo, il ponte di legno pi\u00f9 lungo del mondo all'epoca, per collegare la penisola alla terraferma. Quando i fondi si esaurirono ed i lavori di costruzione si interruppero, Fisher intervenne fornendo i finanziamenti necessari per completare il Collins Bridge l'anno successivo, in cambio di un accordo di scambio di terreni. Quella transazione diede il via al primo boom immobiliare dell'isola. Il Collins Bridge cost\u00f2 oltre 150.000 dollari e fu inaugurato il 12 giugno 1913. Fisher rese famosa la citt\u00e0 organizzando una regata annuale di motoscafi e promuovendo Miami Beach come parco giochi in stile Atlantic City e rifugio invernale per i ricchi. \nFino al 1915 esisterono solo stabilimenti balneari e locali gastronomici, quando venne costruito il Brown's Hotel, ancora esistente al 112 di Ocean Drive, seguito poi nello stesso anno da altri 2 hotel. In quell'anno i Lummus, i Collins, i Pancoast e Fisher vivevano tutti in delle ville sull'isola, erano stati costruiti 3 hotel, 2 stabilimenti balneari, un acquario ed un campo da golf a 18 buche.\nLa cittadina di Miami Beach venne costituita il 26 marzo 1915, essa crebbe fino a diventare una vera e propria citt\u00e0 nel 1917. Anche dopo che la citt\u00e0 venne incorporata con il nome di Miami Beach, molti visitatori pensarono che la spiaggia fosse invece Alton Beach, indicando quanto bene Fisher avesse pubblicizzato i suoi interessi l\u00ec, la propriet\u00e0 dei invece Lummus si chiamava Ocean Beach. Nel 1925 il Collins Bridge fu sostituito dal Venetian Causeway, descritto come \"una serie di ponti levatoi\".\nFisher fu il principale promotore dello sviluppo di Miami Beach negli anni 1920, promuovendola come luogo per ricchi industriali del nord e del Midwest per stabilire qui le loro residenze invernali. Per accogliere i turisti facoltosi, furono quindi costruiti diversi grandi hotel, tra cui: The Flamingo Hotel, The Fleetwood Hotel, The Floridian, The Nautilus ed il Roney Plaza Hotel. \nNegli anni 1920 Fisher ed altri trasformarono le acque di Miami Beach dragando la baia di Biscayne, creando cos\u00ec delle isole artificiali, questo territorio comprende le Star, Palm ed Hibiscus Islands, le Sunset Islands, gran parte di Normandy Isle e tutte le Venetian Islands tranne Belle Isle. La penisola di Miami Beach divenne un'isola nell'aprile 1925, quando fu aperto il canale Haulover Cut che collegava l'oceano alla baia, a nord dell'attuale Bal Harbour. Il grande uragano di Miami del 1926 e la Grande Depressione posero fine a questa prospera era del boom della Florida, ma negli anni 1930 Miami Beach continu\u00f2 ad attrarre turisti e gli investitori costruirono per lo pi\u00f9 piccoli hotel e pensioni, per l'affitto stagionale, che fanno parte del quartiere storico Art D\u00e9co.\nCarl Fisher port\u00f2 Steve Hannagan a Miami Beach nel 1925 come suo capo pubblicitario. Hannagan cre\u00f2 il Miami Beach News Bureau ed inform\u00f2 gli editori che potevano \"stampare tutto quello che volete su Miami Beach; assicuratevi solo di avere il nostro nome\". Il News Bureau invi\u00f2 migliaia di foto di prodotti da bagno e stampa comunicati ad editorialisti come Walter Winchell e Ed Sullivan. \nUno dei luoghi preferiti di Hannagan era un cartellone pubblicitario a Times Square, New York City, dove pubblicava due slogan: \"'\u00c8 sempre giugno a Miami Beach' e 'Miami Beach, dove l'estate trascorre l'inverno.'\"\nImmigrazione ebraica.\nL'antisemitismo era dilagante negli anni 1920 e 1930. Fisher vendeva propriet\u00e0 solo ai gentili (ovvero ai non ebrei), quindi gli ebrei dovevano vivere a sud della Fifth Street. Ancora negli anni 1930, gli hotel si rifiutavano di accettare ebrei.Con lo sviluppo di quegli anni, inizi\u00f2 lo \"smantellamento a Miami Beach delle barriere restrittive alla propriet\u00e0 immobiliare ebraica\" e cos\u00ec molti ebrei acquistarono delle propriet\u00e0. \nNegli anni 1940 e 1950, un numero crescente di famiglie ebree iniziarono a costruire alberghi. Il mafioso ebreo Meyer Lansky, che nel 1936 gestiva alcuni \"carpet joints\" (operazioni di gioco d'azzardo) in Florida, e che controllava i casin\u00f2 di Cuba e Las Vegas, si ritir\u00f2 a Miami e mor\u00ec a Miami Beach.\nIl primo \"grattacielo\" fu il Lord Tarleton Hotel di 18 piani costruito nel 1940 da Samuel Jacobs.\nDurante la seconda guerra mondiale ai medici ebrei non furono concessi privilegi di personale in nessun ospedale della zona, motivo per cui la comunit\u00e0 ebraica costru\u00ec il Mount Sinai Medical Center a Miami Beach, per fornire assistenza anche ai medici ebrei. Il North Shore Jewish Center fu costruito nel 1951 e cambi\u00f2 nome in Temple Menorah dopo un'espansione dell'edificio nel 1963.\nIl sole ed il clima caldo di Miami Beach attirarono molte famiglie ebree e pensionati europei. Una stima afferma che \"20.000 ebrei anziani\" facevano parte della popolazione della citt\u00e0 alla fine degli anni 1970. In un'intervista del 2017 un demografo dell'Universit\u00e0 di Miami ha stimato che \"potrebbero esserci stati fino a 70.000 ebrei a Miami Beach in quegli scendendo fino a circa 19.000 nel 2014. Il calo \u00e8 stato motivato in parte dall'aumento dei prezzi durante il movimento art d\u00e9co, dall'aumento della criminalit\u00e0 e dal cambiamento demografico culturale\".\nNel 1980 tuttavia, il 62% della popolazione di Miami Beach era ancora ebrea. Durante gli anni 1980 molti cittadini ebrei se ne andarono e si trasferirono a Delray Beach, Lake Worth e Boca Raton. Durante gli anni 1990 South Beach si trasform\u00f2 in una casa dell'industria della moda e delle celebrit\u00e0. Nel 1999 a Miami Beach vivevano solo 10.000 ebrei.\nImmigrazione cubana e XXI secolo.\nL'espansione economica del secondo dopoguerra port\u00f2 un'ondata di immigrati nel sud della Florida, dagli Stati Uniti settentrionali, che aument\u00f2 significativamente la popolazione a Miami Beach in pochi decenni. Dopo l'ascesa al potere di Fidel Castro nel 1959, un'ondata di rifugiati cubani sbarc\u00f2 nel sud della Florida e cambi\u00f2 drasticamente la composizione demografica dell'area. Ci furono due ondate di immigrati cubani dagli anni 1960 agli anni 1970 e dagli anni 1980 agli anni 1990.\nNel 1997 venne ucciso lo stilista Gianni Versace nella sua villa Casa Casuarina.\nNel 2017 uno studio ha definito Fisher Island, appena a sud di Miami Beach, come il luogo con la quarta vendita di case pi\u00f9 costosa ed il reddito medio annuo pi\u00f9 alto (2,5 milioni di dollari) nel 2015.\nSociet\u00e0.\nLa popolazione della citt\u00e0 \u00e8 sostanzialmente stabile negli ultimi anni. Il reddito familiare medio nel 2000 era di 27.322\u00a0$. Circa il 17,0% delle famiglie ed il 21,8% della popolazione era sotto la soglia della povert\u00e0.\nLe persone che in famiglia parlano spagnolo rappresentavano, sempre nel 2000, il 55% dei residenti, mentre quelli che parlavano esclusivamente inglese il 33%, portoghese il 3,4%, francese l'1,7%, tedesco l'1,1%, italiano l'1% ed il russo dallo 0,85% della popolazione. A seguito della presenza di una consistente comunit\u00e0 giudaica, yiddish \u00e8 parlato in casa dallo 0,81% della popolazione, mentre l'ebraico \u00e8 la lingua madre dello 0,74%.\nGeografia antropica.\nUrbanistica.\nMiami Beach segue in parte la stessa denominazione delle strade utilizzata da Miami, con le direttrici est-ovest chiamate \"Street\" e quelle nord-sud chiamate \"Avenue\". Sempre come Miami, le street sono numerate, a partire dalla First Street all'estremo sud e crescendo verso nord. Un'importante eccezione \u00e8 rappresentata dalla zona pedonale di \"Lincoln Road\" tra la 16th e la 17th Street, il centro della citt\u00e0.\nAl contrario di Miami, invece, le Avenue (o \"Road\") non sono generalmente numerate, ma sono distinte tramite nomi. Vi sono 13 arterie principali che, partendo dalla Baia di Biscayne, sono Bay Road, West Avenue, Alton Road, Lenox Avenue, Michigan Avenue, Jefferson Avenue, Meridian Avenue, Euclid Avenue, Pennsylvania Avenue, Drexel Avenue, Washington Avenue, Collins Avenue e Ocean Drive.\nQuartieri.\nMiami Beach ha tre quartieri principali:\nInfrastrutture e trasporti.\nStrade.\nMiami Beach \u00e8 collegata a Miami attraverso la Baia di Biscayne da una serie di strade costruite su ponti e isole artificiali; procedendo da sud a nord, queste sono:\nMobilit\u00e0 urbana.\nIl trasporto pubblico di Miami Beach \u00e8 gestito da \"Miami-Dade Transit\" (MDT). Non sono presenti stazioni della Metropolitana di Miami, ma numerose linee Metrobus connettono la citt\u00e0 a Downtown Miami.\nAmministrazione.\nMiami Beach \u00e8 governata da un \"sindaco cerimoniale\" e sei commissari. Sebbene il sindaco presieda le sedute della commissione, il sindaco ha lo stesso diritto di voto dei commissari e tutti vengono nominati tramite elezioni. L'incarico di sindaco \u00e8 per due anni, con un limite di tre mandati. I commissari hanno un incarico di quattro anni ed un limite di due mandati; ogni due anni vengono eletti tre commissari.\nLa gestione operativa della citt\u00e0 \u00e8 affidata ad un \"city manager\", mentre un incaricato \u00e8 responsabile della gestione amministrativa.\nGemellaggi.\nMiami Beach \u00e8 gemellata con 11 citt\u00e0:"}
{"id": "1390529", "revid": "599013", "url": "https://it.wikipedia.org/wiki?curid=1390529", "title": "D\u00e9caro", "text": ""}
{"id": "1390533", "revid": "123834561", "url": "https://it.wikipedia.org/wiki?curid=1390533", "title": "Marguerite Bourgeoys", "text": "Svolse il suo apostolato in Canada, dove si dedic\u00f2 all'insegnamento e fond\u00f2 l'istituto delle Suore della Congregazione di Nostra Signora. \u00c8 stata beatificata da Papa Pio XII il 12 novembre 1950\nproclamata santa da papa Giovanni Paolo II nel 1982.\nIl suo elogio si legge nel martirologio romano al 12 gennaio."}
{"id": "1390536", "revid": "1534511", "url": "https://it.wikipedia.org/wiki?curid=1390536", "title": "Vitalij Lazarevi\u010d Ginzburg", "text": "Si \u00e8 laureato all'Universit\u00e0 statale di Mosca nel 1938. Dal 1940 al 2004 ha lavorato al'Accademia russa delle scienze a Mosca. Tra i suoi maggiori successi il suo contributo alla teoria fenomenologica della superconduttivit\u00e0 (teoria di Ginzburg-Landau), sviluppata con Lev Davidovi\u010d Landau nel 1950; la teoria della propagazione delle onde elettromagnetiche nel plasma come la ionosfera; la teoria dell'origine delle radiazioni cosmiche. Nel 1950 ha svolto un ruolo chiave nello sviluppo sovietico della bomba ad idrogeno."}
{"id": "1390541", "revid": "115751", "url": "https://it.wikipedia.org/wiki?curid=1390541", "title": "Vitaly L. Ginzburg", "text": ""}
{"id": "1390547", "revid": "869733", "url": "https://it.wikipedia.org/wiki?curid=1390547", "title": "Film-tv", "text": ""}
{"id": "1390555", "revid": "6923", "url": "https://it.wikipedia.org/wiki?curid=1390555", "title": "Jeanne-Elisabeth Bichier des Ages", "text": "Biografia.\nNacque da una nobile famiglia del Poitou. Dotata di profondo senso religioso, sconvolta dallo stato di scristianizzazione delle campagne francesi dopo la Rivoluzione, si pose sotto la direzione spirituale di Andr\u00e9-Hubert Fournet, curato di Maill\u00e9, stabilendosi in questo paese per portare soccorso ai poveri e dare una formazione alle giovani contadine.\nNel 1807, con l'aiuto del Fournet e di alcune compagne, fond\u00f2 a Saint-Pierre-de-Maill\u00e9 la congregazione delle Figlie della Croce, dette anche \"Suore di Sant'Andrea\". \u00c8 stata proclamata santa nel 1947 da papa Pio XII. Memoria liturgica il 26 agosto."}
{"id": "1390559", "revid": "2091899", "url": "https://it.wikipedia.org/wiki?curid=1390559", "title": "Pagani (Nard\u00f2)", "text": "Pagani \u00e8 un centro della provincia di Lecce e frazione di Nard\u00f2.\nStoria.\nSi tratta in realt\u00e0 di un quartiere di recente formazione (a partire dalla seconda met\u00e0 del 1900) sorto appena fuori dal centro abitato di Nard\u00f2, in direzione sud.\nIl quartiere si \u00e8 sviluppato nei pressi della Masseria Pagani, da cui appunto trae il nome. Questa masseria che compare nel Catasto Onciario del 1750 come appartenente a Tommaso Sambiasi, presentava originariamente un nucleo fortificato e si \u00e8 successivamente ampliata nel corso dell'Ottocento. Appartiene alla masseria anche una cappella intitolata alla \"Madonna dell'Abbondanza\"."}
{"id": "1390562", "revid": "26415", "url": "https://it.wikipedia.org/wiki?curid=1390562", "title": "Il Giudice Mastrangelo", "text": ""}
{"id": "1390563", "revid": "112986146", "url": "https://it.wikipedia.org/wiki?curid=1390563", "title": "Camerino virtuale - The Box Game", "text": "Camerino virtuale - The Box Game \u00e8 stato un programma contenitore di giochi televisivi a premi che prendeva spunto da \"Call Game\", contenitore di quattro giochi telefonici, che era stato trasmesso da LA7 durante i primi mesi di programmazione, a partire dal 25 giugno 2001 fino al 16 marzo 2002. Il gioco \u00e8 andato in onda tutti i giorni a partire dal luned\u00ec 8 ottobre 2007 approssimativamente dalle ore 2.00 alle 3.00 su Italia 1, e successivamente, dal mese di dicembre 2007, solo il venerd\u00ec e sabato notte.\nIl Camerino virtuale dava la possibilit\u00e0 a coloro i quali acquistavano il gioco, in questa fascia oraria e che risultavano i migliori, di partecipare in diretta telefonica al programma. I fortunati concorrenti selezionati potevano aggiudicarsi un ulteriore premio in caso di risposta corretta alla domanda posta dal conduttore.\nIl quiz era presentato a staffetta da numerosi conduttori che intrattengono il pubblico con diversi giochi, solitamente molto semplici.\nL'ultima puntata del programma \u00e8 andata in onda la notte del 26 aprile 2008.\nConduttori.\nAlcuni conduttori che si alternano alla presentazione dei quiz:"}
{"id": "1390567", "revid": "439868", "url": "https://it.wikipedia.org/wiki?curid=1390567", "title": "Piero Schiavazzi", "text": "Dalla personalit\u00e0 generosa e appassionata, caratterizzato da uno stile irruente e aggressivo, eccellente interprete del melodramma verista, ebbe il suo periodo di maggior successo durante i primi quindici anni del XX secolo.\nTra le opere in repertorio che gli diedero maggior risalto e rinomanza tra il pubblico di tutto il mondo troviamo \"Iris\", \"La boh\u00e8me\", \"Manon Lescaut\" e \"Tosca\".\nBiografia.\nNato a Cagliari il 14 marzo 1875, Piero Schiavazzi studi\u00f2 canto come tenore a Pesaro col compositore e direttore d'orchestra Pietro Mascagni che lasci\u00f2 in lui l'impronta di vocazione verista che contraddistinse tutta la sua carriera.\nNel 1899 ebbe il suo debutto a Pesaro con l'opera \"Silvano\" di Mascagni e subito dopo a San Giovanni Persiceto (BO) con \"La boh\u00e8me\".\nNel 1900 a Ferrara cant\u00f2 per la prima volta \"Iris\", opera che diventer\u00e0 uno dei suoi cavalli di battaglia; il 4 dicembre 1909 al Comunale di Bologna port\u00f2 la prima di \"Rosellina dei Vergoni\" di F. Balilla Pratella.\nDa Parma prese poi le mosse la compagnia teatrale che lo ebbe in una lunga tourn\u00e9e per i teatri italiani con esclusivo repertorio verista con lo spettacolo \"Granguignol Musicale\", termine che rappresentava bene le caratteristiche del tenore, dallo stile irruente, aggressivo e scattante, sebbene agli inizi della carriera potesse rivaleggiare con De Lucia, Borgatti, Caruso, per la voce fascinosa, morbida, dagli smalti lucentissimi.\nTra le opere del suo repertorio, con predilezione per il melodramma verista che lo vide tra i protagonisti pi\u00f9 acclamati, sono da citare \"Conchita\", \"Resurrezione\", \"Pagliacci\", \"Tosca\", \"Manon Lescaut\", \"La boh\u00e8me\", \"Fedora\", \"Zaz\u00e0\", insieme alle opere del Mascagni quali \"Amica\", \"Amico Fritz\", \"Cavalleria rusticana\", \"Iris\" e \"Maschere\".\nNel 1924, dopo la recita di \"Fedora\" al Teatro Massimo di Palermo, concluse la sua carriera di tenore.\nIl 25 maggio 1949 mor\u00ec a Roma. Le sue spoglie riposano nel cimitero monumentale di Cagliari. Al tenore \u00e8 dedicata una via della sua citt\u00e0 natale."}
{"id": "1390569", "revid": "46291", "url": "https://it.wikipedia.org/wiki?curid=1390569", "title": "Arctotis", "text": "Arctotis \u00e8 un genere di piante angiosperme dicotiledoni della famiglia delle Asteracee.\nEtimologia.\nIl nome del genere (\"Arctotis\") deriva dal greco \"arktos\" e \"otos\" (= \"orecchio d'orso\"). Il nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum\" (Sp. Pl. 2:922) del 1753.\nDescrizione.\nLe piante di questo genere sono delle erbe o subarbusti, annue o perenni, senza latice e dal portamento cespuglioso compatto. Le superfici in genere sono aracnoido-lanato o ghiandolose. Sono presenti anche portamenti acauli.\nSono presenti sia foglie cauline che radicali (basali). Le foglie lungo il caule hanno una disposizione alternata; le foglie sono molto frastagliate e di colore bianco lanuginoso. La forma pu\u00f2 variare da intera o lobata e fino a pennatosetta (o lirato-pennatifida). La superficie \u00e8 normalmente provviste di peli lanosi. I bordi non sono spinosi.\nLe infiorescenze sono composte da capolini per lo pi\u00f9 singoli, peduncolati, scaposi. I capolini di tipo radiato ed eterogami, sono formati da un involucro a forma pi\u00f9 o meno cilindrica composto da brattee disposte in modo embricato e scalato su pi\u00f9 serie all'interno delle quali un ricettacolo fa da base ai fiori tubulosi (quelli centrali o del disco) e ligulati (quelli periferici o del raggio). Le brattee, simili a foglie e con forme lanceolate, sono libere, ed hanno delle appendici a consistenza scarioso-ialina. Il ricettacolo \u00e8 piatto e alveolato e pu\u00f2 essere provvisto di pagliette oppure no.\nI fiori sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori del raggio sono femminili (talvolta sono presenti degli staminoidi, altre volte sono bisessuali) e uniseriati; quelli centrali (del disco) sono numerosi, ermafroditi e fertili o talvolta sono funzionalmente maschili.\nCalice: i sepali del calice sono ridotti ad una coroncina di squame.\nCorolla: le corolle dei fiori in genere sono corte e di due tipi. Quelle dei fiori periferici sono raggianti a forma ligulata (zigomorfi) terminati con tre lobi; il colore \u00e8 giallo, arancio, crema, bianco, rosa, violetto o blu. Quelle del disco (i fiori centrali), sono tubulosi (attinomorfi e imbutiformi) con delle corolle che terminano con 5 lobi poco profondi. A volte sono presenti in posizione apicale degli ispessimenti a forma di delta e colori pi\u00f9 vividi.\nAndroceo: gli stami sono 5 con filamenti liberi e distinti, mentre le antere, sagittate, sono saldate in un manicotto (o tubo) circondante lo stilo. Le appendici apicali delle antere sono brevi e arrotondate (o ottuse). Le teche sono speronate ma senza coda. Le pareti dell'endotecio sono radiali.\nGineceo: lo stilo \u00e8 filiforme, mentre gli stigmi dello stilo sono due e divergenti. L'ovario \u00e8 infero uniloculare formato da 2 carpelli. Lo stilo \u00e8 ingrossato all'apice e con peli concentrati in un anello appena sotto la biforcazione stigmatica.\nIl frutto \u00e8 un achenio con un pappo. Gli acheni hanno delle forme cilindrico-spiraleggianti. La superficie ventrale \u00e8 liscia o rugosa e non \u00e8 costoluta; quella dorsale ha 3 - 5 forti coste o ali. Spesso sono presenti delle concavit\u00e0 tra le coste dorsali. La superficie in genere sericea o pelosa o glabra. Il pericarpo pu\u00f2 avere una subepidermide sclerificata. Il pappo \u00e8 formato da una o due righe di scaglie larghe o strette e ialine; talvolta \u00e8 assente.\nDistribuzione e habitat.\nIl genere \u00e8 diffuso nell'Africa australe con l'eccezione di un'unica specie, \"Arctotis maidenii\", che \u00e8 presente in Australia orientale.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLe piante di questa voce appartengono alla sottotrib\u00f9 Arctotidinae (trib\u00f9 Arctotideae) della sottofamiglia Vernonioideae. Questa assegnazione \u00e8 stata fatta solo ultimamente in base ad analisi di tipo filogenetico sul DNA delle piante. Precedenti classificazioni descrivevano queste piante nella sottofamiglia Cichorioideae.\nSi distingue dal resto dei generi della sottotrib\u00f9 in quanto le foglie sono poco dentate, gli acheni sono fortemente costati e spesso con cavit\u00e0 tra le coste.\nQuesto genere cos\u00ec come \u00e8 definito attualmente \u00e8 polifiletico. Dalle analisi filogenetiche del DNA risulta che le specie di \"Arctotis\" appartengono ad almeno tre distinti cladi, ben individuati anche morfologicamente. Tradizionalmente il genere \u00e8 suddiviso in oltre una dozzina di sezioni. Le attuali ricerche hanno individuato i seguenti 9 gruppi: \nIl numero cromosomico delle specie di questo gruppo \u00e8: 2n = 18.\nElenco delle specie.\nPer questo genere sono assegnate le seguenti 67 specie:\nSinonimi.\nSono elencati alcuni sinonimi per questa entit\u00e0:\nVoci correlate.\nGeneri di Asteraceae"}
{"id": "1390574", "revid": "6923", "url": "https://it.wikipedia.org/wiki?curid=1390574", "title": "Andr\u00e9-Hubert Fournet", "text": "Biografia.\nOrdinato sacerdote, fu nominato parroco a San Pietro di Maill\u00e9. Durante la rivoluzione francese, avendo rifiutato il giuramento civile del clero e la fedelt\u00e0 alla sola Costituzione, fu parecchie volte sul punto di essere messo a morte. Privato del beneficio parrocchiale, e cacciato dal suolo francese, si rifugi\u00f2 in Spagna.\nRitorn\u00f2 nella sua parrocchia e l\u00e0, per provvedere all'educazione cristiana delle fanciulle, specialmente delle pi\u00f9 povere, fond\u00f2 nel 1807, con Giovanna Elisabetta Bichier des Ages, la congregazione delle Figlie della Croce, dette anche \"Suore di Sant'Andrea\".\nNel 1820 si dimise da parroco e si trasfer\u00ec nella borgata di La Puye, dove era stabilita la Casa principale della nuova Congregazione. Mor\u00ec nel 1834.\nCulto.\n\u00c8 stato proclamato santo nel 1933 da papa Pio XI.\nMemoria liturgica il 13 maggio. Dal Martirologio Romano: \"A Puy-en-V\u00e9lay nella regione di Poitiers in Francia, sant'Andrea Uberto Fournet, sacerdote, che, parroco al tempo della rivoluzione francese, bench\u00e9 diffidato, confort\u00f2 i fedeli nella fede; in seguito, restituita la pace alla Chiesa, fond\u00f2 insieme a santa Elisabetta Bichier des \u00c2ges l'Istituto delle Figlie della Croce\"."}
{"id": "1390579", "revid": "1494169", "url": "https://it.wikipedia.org/wiki?curid=1390579", "title": "Aristagora (disambigua)", "text": ""}
{"id": "1390580", "revid": "729019", "url": "https://it.wikipedia.org/wiki?curid=1390580", "title": "Marina Serra", "text": "Marina Serra \u00e8 un rione di 28 abitanti del comune di Tricase in provincia di Lecce. Sorge nel basso Salento, sul versante che affaccia nel Mar Ionio orientale, a 64 m s.l.m.\nGeografia fisica.\nLa localit\u00e0 \u00e8 situata nella parte meridionale del comune di Tricase, sulla costa. \u00c8 delimitata a sud dal Promontorio del Calino, a ovest dalla strada che collega Otranto a Leuca e a nord dall'altra frazione di Tricase, Tricase Porto. \nIl litorale \u00e8 caratterizzata da una costa alta e rocciosa, con scogli spesso a strapiombo sul mare; \u00e8 ricca di piccole insenature frequentate da turisti e dagli stessi abitanti del posto, che prendono vari nomi (come \"Lavaturo\" e \"Acqua Viva\") e grotte molto suggestive, spesso solo accessibili via mare. \nIn una delle cale che costellano la costa, \u00e8 presente un piccolo porticciolo di pescatori.\nVicino alla torre \u00e8 presente anche una piscina seminaturale, realizzata in tempi recenti, a partire dall'unione di cave di tufo abbandonate e di grotte marine.\nMonumenti e luoghi d'interesse.\nArchitetture religiose.\nSantuario Madonna dell'Assunta.\nElevata a Santuario nel 1951, la chiesa rurale \u00e8 dedicata a Maria SS. Assunta in Cielo. \u00c8 generalmente conosciuta con il nome di Madonna della Serra. L'esterno \u00e8 caratterizzato da elementi tipici delle strutture fortificate; in corrispondenza di porte e finestre sono posizionate piombatoie a scopo difensivo. L'edificio risale al XVI secolo, periodo di frequenti attacchi dei Saraceni alle coste salentine. L'interno accoglie un altare maggiore sormontato da una tela dell'Assunzione del pittore napoletano Paolo Finoglio. Lateralmente sono disposti gli altari dedicati a San Sebastiano e a San Francesco da Paola. Una parte dell\u2019edificio \u00e8 crollato a seguito del violento tornado che colp\u00ec il territorio di Tricase nel Novembre 2018.\nArchitetture militari.\nTorre Palane.\nTorre Palane fa parte del sistema di torri costiere della penisola salentina, edificate nel XVI secolo come posto di guardia e difesa della costa dalle incursioni saracene. La torre, costruita con blocchi di arenaria, possiede una base troncopiramidale leggermente scarpata e un corpo centrale parallelepipedo coronato da beccatelli. Comunicava visivamente a nord con Torre del Porto di Tricase e a sud con Torre Nasparo."}
{"id": "1390582", "revid": "1442080", "url": "https://it.wikipedia.org/wiki?curid=1390582", "title": "Storie", "text": ""}
{"id": "1390583", "revid": "1494169", "url": "https://it.wikipedia.org/wiki?curid=1390583", "title": "Zathura", "text": ""}
{"id": "1390587", "revid": "729019", "url": "https://it.wikipedia.org/wiki?curid=1390587", "title": "Torre Palane", "text": "Torre Palane (o \"Torre Plane\") \u00e8 un'opera di fortificazione e di difesa della costa adriatica salentina situata a Marina Serra, localit\u00e0 nel territorio del comune di Tricase in provincia di Lecce. Ricade nel Parco naturale regionale Costa Otranto - Santa Maria di Leuca e Bosco di Tricase.\nNotizie.\nTorre Palane fa parte del sistema di torri costiere della penisola salentina, edificate nel XVI secolo come posto di guardia e difesa della costa dalle incursioni turche. La torre, costruita con blocchi di arenaria estratti in loco, si eleva per 15\u00a0m in altezza ed \u00e8 posta a 15 m s.l.m. Possiede una base troncopiramidale leggermente scarpata e, sopra il cordolo, prosegue con un corpo centrale parallelepipedo coronato da beccatelli. Sul lato monte vi \u00e8 una sopraelevazione dotata di caditoia per la difesa della porta di accesso al primo piano, trasformata in finestra dopo l'apertura di una porta alla base. Comunicava visivamente a nord con Torre del Porto di Tricase e a sud con Torre Nasparo."}
{"id": "1390589", "revid": "287204", "url": "https://it.wikipedia.org/wiki?curid=1390589", "title": "Tonka (azienda)", "text": "Tonka \u00e8 una azienda statunitense produttrice di giocattoli, conosciuta principalmente per le sue linee di macchinine e modellini ispirate agli autocarri e agli escavatori.\nStoria.\nIl 19 settembre 1946 Lynn E. Baker, Avery F. Crounse e Alvin F. Tesch fondarono la Mound Metalcraft a Mound in Minnesota. Inizialmente i progetti dei tre creatori prevedevano di produrre materiale per giardinaggio, ma i primi prodotti dell'azienda furono degli attaccapanni metallici.\nQuando per\u00f2 i precedenti proprietari dell'edificio dove sorgeva la \"Mound Metalcraft\" provarono, senza successo, a immettere sul mercato alcuni giocattoli metallici, i tre fondatori pensarono che quella dei giocattoli poteva essere un'ottima linea secondaria per la loro azienda, per cui iniziarono a produrre e distribuire giocattoli creando una nuova linea chiamata \"Tonka\", dalla parola Sioux per \"grande\". In pochi anni la produzione di giocattoli divenne prioritaria e il 23 novembre 1955 la Mound Metalcraft venne rinominata come \"Tonka Toys Incorporated\".\nNel 1982 la fabbrica venne trasferita da Mound a El Paso, in Texas.\nNel 1987 Tonka acquis\u00ec da General Mills la Kenner Parker Toys, Inc, ovvero la fusione effettuata nel 1985 dalla General Mills delle divisioni giochi della Kenner (produttrice di molte action figures, tra cui quelle di Guerre stellari e dei supereroi della DC comics) e della Parker Brothers (editore del \"Monopoly\" e di altri giochi da tavola).\nNel 1991 l'azienda, comprese le strutture e i trademark derivati dell'acquisizione di Kenner e Parker Brothers, \u00e8 stata acquistata dalla Hasbro.\nTra gli anni '80 e l'inizio degli anni '90 \u00e8 stata attiva anche in Italia, con una sua divisione e collaborando con l'azienda di modellismo Polistil.\nProdotti.\nOltre alle linee di escavatori e mezzi di trasporto Tonka ha prodotto molti altri tipi di giochi, tra cui bambole e altri prodotti per bambine, peluche, videogiochi (tra le altre cose acquis\u00ec i diritti per la console Sega Master System dopo che la SEGA rinunci\u00f2 a competere con il Nintendo Entertainment System nel mercato statunitense, anche se questa operazione non ebbe grande successo), le miniature del film \"Willow\" e i pupazzi dei lottatori della WWE dei primi anni novanta.\nNegli anni ottanta Tonka distribu\u00ec e produsse per il mercato occidentale anche molti giocattoli della Bandai, come i robot trasformabili Gobots e Rock Lords (la risposta della Bandai/Popy ai Diaclone trasformabili della Takara) o i mezzi e le action figures militari di \"Spiral Zone\".\nTonka ha prodotto anche delle griglie per barbecue."}
{"id": "1390599", "revid": "92723", "url": "https://it.wikipedia.org/wiki?curid=1390599", "title": "Passeggero clandestino", "text": "Propriamente un clandestino \u00e8 una persona che vive, opera, viaggia ecc. di nascosto (dal latino \"clam\" \"di nascosto\"), per estensione l'espressione passeggero clandestino \u00e8 passata poi ad indicare ogni persona che viaggia illegalmente su un aeroplano, un bus, una nave o un treno.\nA seguito degli attentati dell'11 settembre 2001 le maggiori misure di sicurezza adottate nei trasporti in generale e nel trasporto aereo in particolare hanno reso teoricamente pi\u00f9 difficile per i passeggeri clandestini arrivare o partire dagli Stati Uniti.\nNel 2007 il portavoce della FAA Ian Gregor ha dichiarato che dal 1947 vi sono stati nel mondo 74 casi conosciuti di passeggeri clandestini su aerei. Soltanto 14 sono sopravvissuti al viaggio.\nIncidenti.\nIl passeggero clandestino si trova spesso in situazioni pericolose. Dato che non dovrebbe essere legalmente a bordo nei viaggi in nave potrebbe dover passare diversi giorni senza acqua n\u00e9 cibo, a rischio della vita. Similmente, se tenta di salire sul carrello di un aeroplano in fase di decollo, l'impatto con il veicolo in movimento ed il vento possono facilmente far perdere l'equilibro facendolo ricadere sulla pista e morire. Anche al momento dell'atterraggio, il contatto tra carrello e pista porta una forte vibrazione all'apparecchio, che pu\u00f2 far perdere la presa al clandestino. Sempre nei viaggi aerei \u00e8 inoltre possibile la morte per ipotermia o per carenza di ossigeno dovuto all'altitudine."}
{"id": "1390603", "revid": "1543377", "url": "https://it.wikipedia.org/wiki?curid=1390603", "title": "Cidoimo", "text": "Cidoimo (greco antico: \u039a\u03c5\u03b4\u03bf\u03b9\u03bc\u03cc\u03c2) era il dio o spirito (demone) greco del frastuono della battaglia, della confusione, del trambusto e del tumulto.\nEra probabilmente uno dei Makhai, demoni della battaglia. Era virtualmente identico ad un'altra figura della mitologia greca, Homados (demone del rumore della battaglia).\nDerivazione del nome.\nTranslitterato: Kydoimos\nTranslitterato: demone del frastuono della battaglia, confusione, trambusto e tumulto."}
{"id": "1390604", "revid": "599013", "url": "https://it.wikipedia.org/wiki?curid=1390604", "title": "Cidonia (disambigua)", "text": ""}
{"id": "1390605", "revid": "466539", "url": "https://it.wikipedia.org/wiki?curid=1390605", "title": "Canale Griboedov", "text": "Il canale Griboedov, o Kanal Griboedova (), \u00e8 un canale di San Pietroburgo, che attraversa la citt\u00e0 a partire dalle vicinanze del Campo di Marte, passando accanto alla chiesa del Salvatore sul Sangue Versato, attraversando la Prospettiva Nevskij all'altezza della cattedrale di Kazan', proseguendo verso la piazza del Fieno, costeggiando la cattedrale di San Nicola dei Marinai e ricongiungendosi al canale Fontanka nel quartiere di Kolomna. \u00c8 lungo circa cinque chilometri ed ha una larghezza massima di 32 metri. \nIl canale porta il nome dello scrittore Aleksandr Sergeevi\u010d Griboedov, che tra il 1816 ed il 1818 abit\u00f2 in una casa su di esso, mentre prima del 1923 si chiamava canale Caterina, in onore di Caterina la Grande.\nI ponti.\n\u00c8 riportata, qui di seguito, una tabella con i 21 ponti e passerelle che attraversano il canale, ordinati dal pi\u00f9 settentrionale a quello pi\u00f9 meridionale."}
{"id": "1390608", "revid": "1543377", "url": "https://it.wikipedia.org/wiki?curid=1390608", "title": "Pugilato ai Giochi della XVII Olimpiade", "text": "Le competizioni di pugilato dei Giochi della XVII Olimpiade si sono svolte dal 25 agosto al 5 settembre 1960 al Palazzo dello Sport a Roma.\nCome a il programma prevedeva 10 categorie come segue:"}
{"id": "1390609", "revid": "73843", "url": "https://it.wikipedia.org/wiki?curid=1390609", "title": "Pugilato ai Giochi della XVI Olimpiade", "text": "Le competizioni di pugilato dei Giochi della XVI Olimpiade si sono svolte dal 23 novembre al 1\u00ba dicembre 1956 al \"West Melbourne Stadium\" di Melbourne.\nCome a Helsinki 1952 il programma prevedeva 10 categorie come segue:"}
{"id": "1390610", "revid": "73843", "url": "https://it.wikipedia.org/wiki?curid=1390610", "title": "Pugilato ai Giochi della XV Olimpiade", "text": "Le competizioni di pugilato dei Giochi della XV Olimpiade si sono svolte dal 28 luglio al 2 agosto 1952 al Messuhalli Hall di Helsinki.\nA differenza di a Londra 1948 sono state aggiunte due categorie alle 8 gi\u00e0 in programma come segue:"}
{"id": "1390611", "revid": "298229", "url": "https://it.wikipedia.org/wiki?curid=1390611", "title": "Pugilato ai Giochi della XIV Olimpiade", "text": "Le competizioni di pugilato dei Giochi della XIV Olimpiade si sono svolte dal 7 al 13 agosto 1948 nelle sedi del Earls Court Exhibition Centre e del Wembley Arena a Londra.\nCome a Berlino 1936 il programma ha visto la disputa delle seguenti 8 categorie:"}
{"id": "1390612", "revid": "287204", "url": "https://it.wikipedia.org/wiki?curid=1390612", "title": "Paolo da San Leocadio", "text": "Biografia.\nSvolse la maggior parte della sua attivit\u00e0 in Spagna tanto da essere considerato come appartenente al Rinascimento spagnolo. Discendente da una famiglia originaria di San Valentino di Castellarano, era il quarto figlio di Pietro Lazzaro da San Leocadio. \u00c8 documentata la sua presenza a Reggio fino al 1458, quando Paolo aveva 11 anni. Probabilmente poco tempo dopo si trasfer\u00ec a Ferrara, dove si form\u00f2 presso Bono da Ferrara ed Ercole de Roberti, subendo l'influenza di Andrea Mantegna, Cosm\u00e8 Tura e Francesco del Cossa.\nImbarcatosi probabilmente ad Ostia nel 1472 al seguito del giovane e potente cardinale Rodrigo Borgia, il futuro papa Alessandro VI, inizi\u00f2 subito la sua attivit\u00e0 a Valencia dove si trovano le sue opere pi\u00f9 importanti, fra le quali citiamo gli affreschi nella cattedrale di Valencia, scoperti nel 2004 nel corso di lavori di restauro che hanno comportato la rimozione di una sovrastruttura barocca a volta che li nascondeva. Gli affreschi rappresentano scene bibliche, fra le quali la \"Vita della Vergine\" che \u00e8 ritenuta la prima opera del Rinascimento in Spagna, e gli \"Angeli musicanti\" che possono essere considerati il capolavoro di Paolo. L'attribuzione di queste opere \u00e8 confermata dai documenti presenti nell'archivio della cattedrale.\nFra le altre opere, ricordiamo la \"Vergine della Grazia\" nella chiesa di San Miguel ad \"Enguera\" in provincia di Valencia; il \"San Michele\" del Museo Diocesano di Valencia, la \"Virgen del Caballero de Montesa\" del Museo del Prado di Madrid, la \"Sacra Conversazione\" della National Gallery di Londra e la \"Madonna col Bambino e san Giovannino\" nel Museo di belle arti di Valencia."}
{"id": "1390617", "revid": "1494169", "url": "https://it.wikipedia.org/wiki?curid=1390617", "title": "Oggetti non stellari nella costellazione della Colomba", "text": "Principali oggetti non stellari visibili nella costellazione della Colomba."}
{"id": "1390623", "revid": "1494169", "url": "https://it.wikipedia.org/wiki?curid=1390623", "title": "Oggetti non stellari nella costellazione del Compasso", "text": "Principali oggetti non stellari visibili nella costellazione del Compasso."}
{"id": "1390626", "revid": "2160635", "url": "https://it.wikipedia.org/wiki?curid=1390626", "title": "Cydonia Mensae", "text": "Le Cydonia Mensae sono una struttura geologica della superficie di Marte.\nIl 25 luglio del 1976, nel corso della sua 35\u00aa orbita, la sonda Viking 1 realizz\u00f2 sopra questa zona una fotografia, comunemente conosciuta come Volto su Marte, ritenuta all'epoca come una struttura artificiale. Gli studi successivi hanno smentito l'ipotesi, le immagini ad alta risoluzione hanno mostrato che il \"volto\" in realt\u00e0 \u00e8 una comune formazione rocciosa che solo un'illusione ottica e la bassa risoluzione delle immagini rendeva simile a un volto.\nIl Volto su Marte, che e' a volte anche detto Faccia su Marte o Volto di Cydonia) \u00e8 un'ampia area della superficie del pianeta Marte.\nCydonia fa da ambientazione al film \"Mission to Mars\"."}
{"id": "1390627", "revid": "1494169", "url": "https://it.wikipedia.org/wiki?curid=1390627", "title": "Oggetti non stellari nella costellazione della Corona Australe", "text": "Principali oggetti non stellari visibili nella costellazione della Corona Australe."}
{"id": "1390633", "revid": "1494169", "url": "https://it.wikipedia.org/wiki?curid=1390633", "title": "Oggetti non stellari nella costellazione della Corona Boreale", "text": "Principali oggetti non stellari visibili nella costellazione della Corona Boreale."}
{"id": "1390646", "revid": "1543377", "url": "https://it.wikipedia.org/wiki?curid=1390646", "title": "Live from Gda\u0144sk (Koncert w Stoczni)", "text": "Live from Gda\u0144sk (Koncert w Stoczni) \u00e8 un album live di Jean-Michel Jarre pubblicato nel 2005 esclusivamente in Polonia.\nIl disco.\nL'album contiene alcuni brani selezionati fra quelli eseguiti da Jarre al concerto \"Space of Freedom\" di Danzica, creato per commemorare i 25 anni dell'associazione Solidarno\u015b\u0107.\nJarre ha suonato insieme all'Orchestra \"Baltico-Polacca\" e al \"Coro dell'Universit\u00e0 di Danzica\".\nDiverso come stile dai precedenti album live di Jarre, nel disco \u00e8 presente un'interpretazione in stile elettronico della canzone di protesta polacca Mury, scritta da Jacek Kaczmarski nel 1978 sulle note della canzone \"L'estaca\" di Llu\u00eds Llach.\nCopertina.\nIl disegno della copertina contiene un'immagine delle gru del cantiere navale in primo piano e una fotografia dei volti di alcuni lavoratori del cantiere navale. Sullo sfondo invece, compaiono alcune scritte tratte da una lista di rivendicanzioni del movimento \"Solidarno\u015b\u0107\".\nRecensioni critiche.\nI fans si sono lamentati per la lunghezza del disco, che conteneva solo 9 dei 24 brani eseguiti al concerto. Nelle loro recensioni i giornali polacchi confermarono l'opinione dei fan: per esempio la rivista Teraz Rock dichiar\u00f2 l'album \"indubbiamente troppo corto\".\nTracce.\nJean-Michel Jarre \u00e8 molto noto per la pratica di cambiare nomi ai suoi brani quando li suona dal vivo. Sotto i brani sono segnati i titoli originali"}
{"id": "1390650", "revid": "15756", "url": "https://it.wikipedia.org/wiki?curid=1390650", "title": "Kyle Reese", "text": "Kyle Reese \u00e8 un personaggio immaginario del franchise di \"Terminator\". Nella maggior parte delle opere in cui appare, Reese \u00e8 un sergente della resistenza umana dal temperamento disperato e turbolento, in un futuro post-apocalittico dove la maggior parte dell'umanit\u00e0 \u00e8 stata spazzata via in una micidiale guerra nucleare scatenata da un'intelligenza artificiale.\nIl personaggio appare per la prima volta nel film del 1984 \"Terminator\", in cui \u00e8 interpretato da Michael Biehn. In seguito Kyle Reese \u00e8 stato interpretato da Jonathan Jackson nella serie TV \"\" (2008), da Anton Yelchin in \"Terminator Salvation\" (2009) e da Jai Courtney in \"Terminator Genisys\" (2015).\nCasting.\nInizialmente per il ruolo di Reese in \"Terminator\" fu contattato Arnold Schwarzenegger (poi interprete del Terminator) poich\u00e9 la Orion Pictures voleva una star la cui popolarit\u00e0 stesse aumentando negli Stati Uniti ma che avesse appeal anche all'estero. Il co-fondatore della Orion Mike Medavoy incontr\u00f2 Schwarzenegger e mand\u00f2 al suo agente la sceneggiatura di \"Terminator\". Cameron era dubbioso sul casting di Schwarzenegger come Reese poich\u00e9 riteneva che gli sarebbe servito qualcuno di ancora pi\u00f9 grosso per interpretare il Terminator. Cameron accett\u00f2 quindi di incontrare Schwarzenegger, ma mise a punto un piano per non includerlo nel film: aveva infatti progettato di litigare con l'attore e di riferire poi alla Hemdale che non lo aveva trovato idoneo per il ruolo. Dopo l'incontro, Cameron torn\u00f2 da Daly e disse che Schwarzenegger non avrebbe interpretato Reese, ma che \"avrebbe interpretato un Terminator infernale\". Per il ruolo furono quindi suggeriti vari altri interpreti, tra cui il musicista rock Sting. Cameron scelse Biehn, che originariamente era scettico e riteneva che il film fosse sciocco. Dopo aver incontrato Cameron, Biehn dichiar\u00f2 che i suoi \"sentimenti sul progetto erano cambiati\". La co-produttrice Gale Anne Hurd afferm\u00f2 che \"quasi tutti gli altri che erano venuti ai provini erano cos\u00ec duri che non avresti mai creduto che ci fosse questa connessione umana tra Sarah Connor e Kyle Reese. Non hanno molto tempo per innamorarsi. Molta gente entrava e non riusciva a tirarlo fuori\". Per entrare nel personaggio, Biehn studi\u00f2 la resistenza polacca.\nApparizioni nei film.\n\"Terminator\".\nKyle Reese appare per la prima volta nel film \"Terminator\" (1984). Nato tra il 2002 e il 2003, 5 anni dopo la guerra nucleare scatenata il 29 agosto 1997 dall'intelligenza artificiale \"Skynet\". Kyle era cresciuto soffrendo la fame, imparando a fabbricare esplosivi, evitare le macchine assassine Hunter-Killer e usare contro Skynet le sue tecnologia finch\u00e9 non era stato catturato e internato in un lager crematorio; le violenze e la durezza del mondo post-apocalittico ne avevano compromesso il carattere, tanto che nel film dimostra un temperamento tormentato ed ossessionato dagli scontri. Il campo di concentramento era stato poi liberato da un movimento di resistenza guidato da John Connor. Dopo aver lasciato il campo, Kyle si era unito volontariamente alla resistenza, combattendo nella 132\u00aa divisione agli ordini del maggior generale Justin Perry dal 2021 al 2027 prima di venire assegnato come sergente alla divisione Tech-Com sotto John Connor in persona. Kyle e John erano quindi diventati grandi amici, tanto che quest'ultimo aveva regalato a Kyle una vecchia foto della madre Sarah che perder\u00e0 durante uno scontro a fuoco. Al trentaduesimo anno dall'olocausto nucleare, nel 2029 la resistenza era stata in grado di distruggere la griglia difensiva di Skynet, penetrando nel suo complesso principale per distruggerlo. Skynet aveva quindi tentato una mossa finale: usando una macchina del tempo aveva inviato una delle sue macchine pi\u00f9 temute, un Terminator modello 101 di aspetto umano, al 12 maggio 1984 per uccidere la madre di John Connor, Sarah. Kyle si era quindi offerto volontario per trovare il laboratorio in cui era situata la macchina del tempo ed essere inviato a proteggere Sarah nel 1984; il laboratorio viene poi distrutto. Nonostante Skynet sia stata sconfitta, la morte di Sarah Connor nel 1984 potrebbe causare la cancellazione dell'esistenza stessa di John Connor e della resistenza stessa, tanto da far assurgere il viaggio nel tempo a battaglia finale per il destino dell'umanit\u00e0 intera.\nArrivato nella Los Angeles del 12 maggio 1984 nudo e disarmato, Kyle si organizza rapidamente e trova Sarah, pedinandola per non allarmarla. Non conoscendo l'aspetto esteriore del Terminator, Kyle \u00e8 costretto a lasciarlo avvicinare a Sarah, individuandolo e respingendolo proprio all'ultimo istante e riuscendo a sfuggirgli in auto grazie alle sue abilit\u00e0 di guida apprese nel futuro. Sintetizzata brevemente la gravit\u00e0 della situazione, inclusa l'estrema difficolt\u00e0 riesce a convincere Sarah della sua sincerit\u00e0, per poi essere nuovamente raggiunti dal T-800. Nonostante Kyle riesca a colpirlo pi\u00f9 volte con il suo fucile calibro 12 il cyborg sfugge loro e vengono catturati e condotti in una caserma della polizia.\nIrritato per lo scetticismo della polizia, che lo considera un folle irrazionale, Kyle viene ritenuto un imputato mentre Sarah pu\u00f2 dormire protetta nella caserma stessa, ma vengono assaltati dal Terminator che, grazie alla sua incredibile resistenza, pu\u00f2 facilmente avere la meglio su tutti i presenti: uno scenario gi\u00e0 vissuto da Kyle nel futuro, ove ignoti Terminators indistinguibili dagli uomini irrompono nei nascondigli segreti degli umani facendone strage. I due riescono a scappare e trascorrono la notte sotto un ponte prima di cercare rifugio in un motel, dove assemblano alcune bombe. Esausto ed insonne, Kyle rivela a Sarah di non aver mai avuto una relazione, di essersi innamorato di lei guardando la sua foto e di aver viaggiato nel tempo solo per poterla incontrare: nonostante le differenze di carattere, tra i due nasce l'amore ed hanno un rapporto sessuale. Nella stessa notte, il Terminator scopre il loro nascondiglio nel motel, e Kyle e Sarah riescono ad anticiparlo, fuggendo con un pick-up. In moto Kyle cerca di ucciderlo con bombe, ma rimane anzi ferito. La donna, preso il volante, fa cadere il Terminator dalla sua moto perdendo a sua volta il controllo del mezzo, che si ribalta. Il Terminator, rialzatosi dopo essere stato travolto da un camion cisterna, sale alla guida del mezzo, mettendosi all'inseguimento dei due, che sono fuggiti a piedi. Kyle fa scivolare una bomba tubo nel rimorchio del combustibile del camion, provocandone l'esplosione; il Terminator non \u00e8 rimasto leso in alcun modo, fatto che sorprende visibilmente anche Kyle, riprendendo l'inseguimento all'interno di una fabbrica. Kyle attiva i macchinari della fabbrica per cercare di confondere il Terminator e lo attacca con un tubo metallico, ma ormai allo stremo delle forze, rimane ucciso nel tentativo di avvicinargli una bomba. Il sacrificio dell'uomo d\u00e0 solo un piccolo momento di tregua a Sarah, tanto che il Terminator la insegue nuovamente passando sopra il suo cadavere, ma la donna riuscir\u00e0 a sconfiggerlo frantumandolo sotto una pressa idraulica.\nViene poi rivelato che Sarah \u00e8 incinta di Reese, quindi alterando il naturale corso degli eventi John Connor \u00e8 suo figlio.\n\"Terminator 2 - Il giorno del giudizio\".\nMichael Biehn riprende il suo ruolo per un cameo in \"Terminator 2 - Il giorno del giudizio\" (1991), in una scena esclusa dalla versione cinematografica ma ripristinata nelle versioni estese del film. In essa Sarah, dopo essere stata sedata al Pescadero State Hospital, ha un incubo in cui Kyle le appare nella sua cella, rinnovando il suo amore per lei e ricordandole il pericolo imminente e la necessit\u00e0 di proteggere il loro figlio John. Tuttavia, quando Kyle esce dalla cella, Sarah lo segue disperatamente e si ritrova in un parco giochi con numerosi bambini, i quali vengono bruciati e uccisi (cos\u00ec come lei) da un'esplosione nucleare.\nJohn Connor viene informato dal T-800 alleato sulla sua paternit\u00e0 e sull'incredibile paradosso temporale dell'essere figlio di un uomo non ancora nato, intuendo anche quanto la madre Sarah sia ancora legatissima all'amato.\n\"Terminator Genisys\".\nNel 1973 ignoti inviano un T-800 (soprannominato \"Guardiano\") a protezione di una giovanissima Sarah Connor. Nel 2029 Kyle Reese viene mandato indietro nel 1984 per difendere Sarah Connor da un T-800 spedito da Skynet (come da normale corso della storia in Terminator), ma durante il teletrasporto John Connor viene attaccato da un commilitone/Terminator: Kyle acquisisce ricordi che non ha mai avuto, legati alla parola \"genisys\". Arrivato nel 1984, verr\u00e0 raggiunto da Sarah e dal T-800 che sconfiggono un T-1000 di origine ignota: la risoluta ragazza spiega di aver gi\u00e0 sconfitto il T-800 antagonista del primo film, ma anche che i cronotrasporti dei vari terminators negli anni hanno reso imprevedibile il corso del futuro; Kyle e Sarah decidono di tentare un viaggio nel 2017, basandosi sulle memorie acquisite da Kyle durante il suo teletrasporto. Nel 2017 incontrano a sorpresa John ma si rivela un avanzatissimo T-3000 ibrido robot-carne: il terminator del 2029 lo ha reso un cyborg, e si trovava nel 2017 per supervisionare di persona gli eventi che porteranno alla rivolta delle macchine."}
{"id": "1390654", "revid": "767487", "url": "https://it.wikipedia.org/wiki?curid=1390654", "title": "Cuore in viaggio", "text": "Cuore in viaggio \u00e8 un album di Christian del 2000. Prodotto da \"Farita\", distribuzione Sony Music Entertainment (Italy). Prodotto e arrangiato da Mauro Paoluzzi. Produzione Esecutiva: Nando Sepe."}
{"id": "1390655", "revid": "228587", "url": "https://it.wikipedia.org/wiki?curid=1390655", "title": "Creatura leggendaria", "text": "Una creatura leggendaria \u00e8 un essere mitologico o del folclore. Queste creature, sebbene vengano spesso definite \"fantastiche\" in seguito, si differenziano dalle creature del tutto immaginarie della narrativa o del cinema per il fatto che qualcuno, in qualche epoca, ha ritenuto che fossero reali.\nDescrizione.\nAlcune creature, come il drago o il grifone, traggono la loro origine dalla mitologia tradizionale e sono state comunemente considerate creature reali. Altre erano basate su creature reali, originate dai confusi resoconti dei viaggiatori (e dalle loro imprecise traduzioni); come l'Agnello vegetale della Tartaria, che secondo le supposizioni cresceva impastoiato alla terra (ed era di fatto un tipo di felce). Il tradizionale unicorno potrebbe derivare da incomprensibili storie su rinoceronti e/o su un narvalo. Si possono trovare esempi di creature leggendarie nei bestiari medioevali.\nSpesso le creature mitiche sono chimere, una combinazione di due o pi\u00f9 animali. Ad esempio, un centauro \u00e8 una combinazione di un uomo e di un cavallo, un minotauro di un uomo e di toro, il fauno \u00e8 una met\u00e0 tra un uomo o una donna e una capra, la sirena \u00e8 met\u00e0 donna e met\u00e0 pesce. \nQueste non sono sempre stati destinati ad essere inteso come letterali giustapposizioni di parti provenienti da disparate specie. Siccome mancava un vocabolario morfologico comune, gli studiosi classici e medioevali e i viaggiatori tentavano di descrivere animali inusuali comparandoli punto-per-punto con altri animali pi\u00f9 familiari: le giraffe, per esempio, erano chiamate \"cameleopardo\" e si credeva che fosse una creatura met\u00e0 cammello e met\u00e0 leopardo. Il leopardo stesso era cos\u00ec chiamato poich\u00e9 storicamente si riteneva che fosse met\u00e0 leone (in latino: \"leo\") e met\u00e0 pantera (in latino: \"pardus\"). Questa etimologia si \u00e8 storicizzata, nonostante le sue inesattezze zoologiche.\nIn Brasile ed in America Latina \u00e8 diffusa la credenza del Minhoc\u00e3o, che ha l'aspetto di un gigantesco verme.\nAlcune creature che si credevano frutto dell'immaginazione sono state rivalutate e si \u00e8 scoperto in tempi recenti che sono reali o hanno una base reale, come i calamari giganti. In Africa, i nativi del Congo hanno raccontato ai visitatori europei di un animale che sembrava come un incrocio tra una zebra e una giraffa. Mentre i visitatori presumevano che fossero solo storie folcloristiche, nel 1901, sir Harry Johnston riport\u00f2 indietro delle pelli non conciate che provavano che le creature, che ora noi chiamiamo okapi, erano reali.\nNel corso della storia creature leggendarie sono state inserite in decorazioni araldiche e architettoniche. Le creature leggendarie dell'antichit\u00e0 sono state accolte anche in molti aspetti della cultura popolare contemporanea e in particolare nei film di Hollywood, nei giochi di ruolo fantasy come \"Dungeons &amp; Dragons\" e nei videogiochi.\nMolte creature leggendarie appaiono con molta frequenza nei racconti fantastici e da qui nel fantasy contemporaneo. Si afferma che queste creature sono dotate di poteri o conoscenze sovrannaturali o che sono a guardia di alcuni oggetti di grande valore, che diventano critici per la trama della storia in cui si trovano. I draghi, per esempio, sono comunemente rappresentati come arroccati su lucenti accumuli d'oro che diventano l'obiettivo degli avventurieri.\nAnche la cultura contemporanea ha le proprie creature leggendarie (mostri moderni, leggende urbane o animali di cui si suppone l'esistenza): tra questi il Geuna, lo yowie, lo yeren, il diavolo del Jersey, il chupacabra, il mostro di Lochness, il mokele mbembe. Alcuni animali leggendari sono definiti criptidi e sono studiati in tempi moderni da criptozoologi, che effettuano ricerche per tentare di scoprire che cosa, semmai, \u00e8 la fonte di ispirazione nella vita reale per questi animali."}
{"id": "1390656", "revid": "250809", "url": "https://it.wikipedia.org/wiki?curid=1390656", "title": "Palus Somni", "text": "La Palus Somni (\"Palude del sonno\", in latino) \u00e8 un'area della Luna di terreno relativamente livellato ma piuttosto irregolare che giace lungo il confine nord orientale del Mare Tranquillitatis e del Sinus Concordiae ed ha un diametro di circa 143 km.\nLa superficie ha alcune basse catene e piccole porzioni di terreno uniforme. Presenta una albedo pi\u00f9 alta del mare ad ovest ed ha una tonalit\u00e0 di grigio tipica delle zone continentali. Qualche cratere minore giace entro i suoi confini, con il cratere sommerso Lyell lungo il margine ovest, il cratere Crile ad est e Franz a nordovest.\nNel 1907 \u00e8 stata descritta come avente \u00abun colore che \u00e8 unico sulla Luna, un tipo di marrone chiaro, abbastanza dissimile nelle sue sfumature da ogni altra pianura o regione montuosa\u00bb (Serviss, Garrett P. \"The Moon\" 1907)."}
{"id": "1390665", "revid": "287204", "url": "https://it.wikipedia.org/wiki?curid=1390665", "title": "Sarah Connor (personaggio)", "text": "Sarah Jeanette Connor \u00e8 un personaggio immaginario, fra i protagonisti dei film \"Terminator\", \"Terminator 2 - Il giorno del giudizio\" e \"Terminator - Destino oscuro\", in cui \u00e8 interpretata da Linda Hamilton, e della serie televisiva \"\" in cui \u00e8 invece interpretata da Lena Headey. In \"Terminator Genisys\", quinto film della saga, il ruolo \u00e8 interpretato da Emilia Clarke.\nBiografia.\nFino al 1984.\nSarah Jeanette Connor \u00e8 una giovane studentessa universitaria nata nel 1965, e che vive a Los Angeles mantenendosi agli studi come cameriera in un fast food. Condivide l'appartamento con l'amica Ginger.\nUn giorno, nel 1984, la sua vita cambia bruscamente quando un maniaco uccide Ginger e due sue omonime cos\u00ec come appaiono sull'elenco del telefono.\nSfuggita alla strage per puro caso ed allarmata dai telegiornali, si nasconde in un affollato night club, ove viene raggiunta dal killer ma difesa da Kyle Reese, un uomo venuto dal futuro.\nSarah scopre una terribile realt\u00e0: tra pochi anni scoppier\u00e0 una guerra nucleare che distrugger\u00e0 il mondo, e le macchine, i Terminator, prenderanno il sopravvento sui superstiti dell'umanit\u00e0 per conto di un network di nome Skynet, e suo figlio John sar\u00e0 l'uomo che guider\u00e0 la resistenza contro Skynet, abbattendo i Terminator e disattivando la mente del loro comandante: il maniaco omicida \u00e8 in realt\u00e0 un cyborg T-800, venuto anch'esso con un cronotrasporto, che deve ucciderla prima che metta al mondo John.\nSarah si salva ripetutamente dal suo assassino grazie alle abilit\u00e0 del sergente Reese (in un'occasione la salver\u00e0 perfino da un brutale massacro in una stazione di polizia), con cui inizia una relazione intima ma che rimane ucciso. Lei riesce a distruggere il cyborg, gi\u00e0 martoriato, schiacciandolo in una pressa idraulica.\nSi verr\u00e0 in seguito a conoscenza della gravidanza di Sarah Connor, dove il bimbo che porta in grembo, John, sar\u00e0 proprio figlio di Kyle Reese.\n1984-1997.\nLe responsabilit\u00e0 future gravanti su suo figlio John e la paranoia per l'olocausto nucleare e la rivolta delle macchine hanno trasformato Sarah in una donna dal carattere forte ma burrascoso e, rimasta sola al mondo dopo la morte del suo amato mentore e guida Kyle Reese, dedica ogni energia per cercare di cambiare il corso della storia: imparando nozioni militari ed informatiche con contrabbandieri e berretti verdi -anche intrattenendo relazioni d'amore con loro-, sabotando sedi informatiche legate al progetto di sviluppo di Skynet, finch\u00e9 non viene catturata e rinchiusa al manicomio criminale del \"Pescadero\", creduta malata di mente, mentre John viene affidato dai servizi sociali ad una famiglia.\nNel 1994 tenta con successo di evadere, e viene raggiunta dal figlio decenne John in fuga da un cyborg \"T-1000\", trovando un alleato in un modello dell'odiato cyborg T-800 stavolta riprogrammato per aiutarla. Una volta al sicuro, Sarah tenta l'eliminazione di Myles Dyson, un ingegnere informatico, al fine di arrestare il progetto sulle intelligenze artificiali e cibernetiche definitivamente, impedendo la creazione di Skynet.\nCon l'aiuto di John e del Terminator, riesce a distruggere la Cyberdyne Systems e a demolire i rottami del cyborg che dieci anni prima aveva tentato di ucciderla e che erano stati studiati dalla Cyberdine. Finalmente libera dal giogo di Skynet, Sarah \u00e8 felice ed ha smesso di vedere il futuro come un incubo gi\u00e0 scritto.\nMuore di leucemia nel 1997, dopo aver vissuto in Bassa California, e le sue ceneri vengono sparse in mare. A detta di John la malattia fu diagnosticata nel 1994, ma lei cerc\u00f2 di sopravvivere fino al 1997 (la data pronosticata dell'apocalisse nucleare) solo per accertarsi se il mondo sarebbe finito. A Los Angeles dispone che venga costruito un finto loculo, nella cui bara i suoi amici introducono armi pesanti affinch\u00e9 il figlio John possa farne uso nel caso che Skynet e i suoi Terminator dovessero manifestarsi.\nFinale alternativo di \"Terminator 2\".\nEsiste un finale alternativo per il secondo film, ambientato 30 anni dopo gli eventi narrati, in cui Skynet non \u00e8 mai stato sviluppato, John Connor \u00e8 un senatore ed \u00e8 padre, ed inoltre viene mostrata una Sarah Connor allegra ed anziana oramai diventata nonna.\nLinea temporale alternativa di \"Terminator: The Sarah Connor Chronicles\".\nIn una linea alternativa rispetto agli eventi descritti in \"Terminator 3 - Le macchine ribelli\" Sarah, attraverso un viaggio nel tempo avvenuto prima della sua morte assieme al figlio John e al Terminator Cameron, riesce a superare la data della sua morte, rimanendo viva e scoprendo che i terminator nel 2007 (il giorno del giudizio grazie agli avvenimenti avvenuti in \"Terminator 2\" si \u00e8 spostato nel 2011, il che \u00e8 un'incongruenza rispetto alla serie classica dal momento che in T3 esso avviene nel 2004 e non si capisce, quindi, il motivo di questa ulteriore posticipazione poich\u00e9 se gli avvenimenti della serie e del film T3 avvengono in linee temporali diverse, i progetti e il corso per la costruzione di Skynet restano i medesimi) hanno vari scopi tra i quali la salvaguardia del \"turco\" (il futuro Skynet) e altre missioni come l'approvvigionamento del Coltan, il materiale con cui sono fatti i Terminator e che durante la guerra diventer\u00e0 molto raro.\nLinea temporale alternativa di \"Terminator Genisys\".\nDal futuro giungono nel 1973 un T-800 ed un T-1000, entrambi alla ricerca di una giovanissima Sarah Connor. I suoi genitori vengono uccisi nello scontro fra i due cyborg, ove prevale il T-800 (Guardiano) che rivela di essere stato mandato per proteggerla e che lei stessa chiamer\u00e0 \"Pap\u00e0\", divenendo quindi suo padre \"de facto\". I due si allontanano dalla societ\u00e0 e si allenano per diventare guerrieri. Il cronotrasporto ha cambiato il corso della storia. \nNel 1984 incontra Kyle Reese, sapendo gi\u00e0 chi \u00e8. I due vengono inviati nel 2017 dal Guardiano per impedire il Giorno del Giudizio, posticipato da loro stessi. Davanti a s\u00e9 troveranno un John Connor diverso.\nLinea temporale alternativa di \"Terminator Destino Oscuro\".\nNel 1995 Sarah e John Connor hanno sconfitto definitivamente Skynet. Nel 1998, un ignoto T-800 sorprende John alla sprovvista, uccidendolo.\nNel 2020, Sarah Connor ha ormai dedicato la sua vita alla lotta ai Terminators, che intercetta grazie a coordinate geografiche ricevute su messaggi cifrati. In uno di questi scontri nei pressi di Citt\u00e0 del Messico salva la vita a Dani Ramos, una donna ritenuta di estrema importanza per il futuro: non esistendo Skynet, sar\u00e0 la societ\u00e0 \"Legion\" a scatenare una nuova rivolta delle macchine. La donna \u00e8 destinata ad un futuro simile a quello che sarebbe stato di John Connor come salvatrice del genere umano, ed \u00e8 perseguitata da un avanzatissimo cyborg \"Rev-9\" che condivide delle similitudini con il T-800 ed il T-1000.\nSuperato il confine messicano-statunitense Sarah rintraccia il mittente dei messaggi in \"Carl\", il T-800 che uccise John ventidue anni prima, ora pentito e riconvertito alla vita civile rivelando di essere giunto nel 1998 poco prima della sconfitta di Skynet. Insieme a Grace, una soldatessa umana semi-cyborg giunta dal futuro in protezione di Dani, riuscir\u00e0 a sconfiggere il Rev-9 insieme al sacrificio di Carl e Grace, per poi decidere di proteggere la stessa Grace bambina nel presente.\nAccoglienza.\nInizialmente in \"Terminator\" Sarah Connor \u00e8 un personaggio ordinario, la classica damigella in pericolo. La cosa cambia alla fine del film, e soprattutto in \"Terminator 2\". Secondo la giornalista Hadley Freeman \u00e8 soprattutto lei a far emergere il film; come personaggio femminile totalmente disinteressato a compiacere gli altri ha come unico precedente Ellen Ripley in \"Alien\". Secondo Margot Dougherty fa sembrare Thelma e Louise come Ethel e Lucy.\nPer Cameron Sarah Connor non \u00e8 un'icona di bellezza, ma un personaggio forte, travagliato, una madre terribile, in grado di guadagnarsi il rispetto del pubblico attraverso la sua grinta. Jill Pantozzi contesta l'idea che fosse una madre terribile, considerato che ha fatto le sue scelte per preparare il figlio al futuro."}
{"id": "1390669", "revid": "767487", "url": "https://it.wikipedia.org/wiki?curid=1390669", "title": "Finalmente l'alba", "text": "Finalmente l'alba \u00e8 un album di Christian del 2004. \nProdotto e distribuito dall'Azzurra Music. Arrangiamenti di Roberto Cetoli. L'album comprende nuove e vecchie canzoni di Christian, completamente riarrangiate."}
{"id": "1390672", "revid": "123701747", "url": "https://it.wikipedia.org/wiki?curid=1390672", "title": "So Lonely", "text": "So Lonely \u00e8 un singolo del gruppo musicale britannico The Police, il terzo estratto dal primo album in studio \"Outlandos d'Amour\" e pubblicato nel novembre del 1978.\nIl disco.\nIl singolo fall\u00ec nell'intento di entrare in classifica alla sua prima pubblicazione, nel 1978; raggiunse invece la sesta posizione nella riedizione del 1980, similarmente agli altri singoli del primo album Outlandos d'Amour (\"Roxanne\" e \"Can't Stand Losing You\"). La cosa era probabilmente dovuta al fatto che il gruppo conquist\u00f2 fama mondiale solo nel 1979.\nSting ha recentemente ammesso di aver usato la canzone \"No Woman, No Cry\" di Bob Marley come base per la canzone:\nAlcuni ascoltatori hanno frainteso il cantato di Sting, e interpretato il ritornello come \"Sue Lawley\" (una giornalista e presentatrice britannica) invece di \"So Lonely\".\nLa canzone \u00e8 stata riproposta in diverse versioni cover; in Italia si segnala una versione di Niccol\u00f2 Fabi contenuta nell'album Novo Mesto del 2006."}
{"id": "1390676", "revid": "767487", "url": "https://it.wikipedia.org/wiki?curid=1390676", "title": "L'amore \u00e8 una cosa meravigliosa (album)", "text": "L'amore \u00e8 una cosa meravigliosa \u00e8 un album di Christian del 1991.\nFu prodotto e distribuito dalla Duck Records."}
{"id": "1390678", "revid": "1718925", "url": "https://it.wikipedia.org/wiki?curid=1390678", "title": "Sorrentini", "text": "Sorrentini \u00e8 una frazione del comune di Patti (ME), che si erge su un territorio collinare e dista circa 71 chilometri dal capoluogo di provincia.\nPer raggiungere Sorrentini, bisogna salire in direzione di Montagnareale appena usciti dal casello di Patti. La piccola frazione conta poco pi\u00f9 di 200 abitanti, e, prima dell'unit\u00e0 d'Italia, era stato un Comune autonomo. Da Sorrentini si ha una vista completa di ci\u00f2 che si ha intorno: dal golfo di Patti a capo Milazzo, da Santuario di Tindari all'Etna. \u00c8 anche visibile tutto l'arcipelago delle Eolie. Salendo sulla collinetta si raggiunge il paesino di Gioiosa Vecchia (o Gioiosa Guardia), ora abbandonato e in rovina. Sono ancora visibili molti reperti del vecchio paesino, e, a seguito di scavi recenti di vari utensili di studio storico.\nSorrentini si distingue dalle altre frazioni di Patti, anche dalla festa paesana di San Teodoro, a cui i cittadini sono molto devoti. La festivit\u00e0 \u00e8 celebrata la seconda domenica di Agosto. \u00c8 contraddistinta dalla processione con le Pannuse, ovvero il fiore dell'ampelodesmo alte all'incirca 2 m, che vengono portate dapprima in processione per le strade paesane, e poi vengono bruciate davanti al sagrato della Chiesa, per commemorare la morte di San Teodoro, che, secondo la leggenda, sarebbe morto ballando e cantando legato ad un palo. La festivit\u00e0 si conclude con la \"peregrinatio\" del Santo per le vie paesane: portato a spalla, accompagnato dalla banda e dagli abitanti, concludendosi poi, di sera, con uno spettacolo pirotecnico.\nAltra festivit\u00e0 religiosa \u00e8 la festa dei Tre Santi, oltre S. Giuseppe vengono portati in processione La Madonna col Bambino e S. Nicola. Tale festivit\u00e0 si festeggia nel giorno di S. Giuseppe, ed \u00e8 l'evoluzione di un'antica usanza, il cui compito era assicurare un buon raccolto benedicendo le coltivazioni del paesino. Inoltre, al Sacerdote spettava il primo pesce della tonnara di Roccabianca.\nOltre alle festivit\u00e0 religiose, vi \u00e8 da ricordare la fontana Denti del XVII secolo dedicata ai principi di Piraino, allora detentori del potere in quella zona. Oltre alla fontana \u00e8 presente anche un piccolo museo etnoantropologico aperto nel 1995."}
{"id": "1390682", "revid": "827882", "url": "https://it.wikipedia.org/wiki?curid=1390682", "title": "Ravioli dolci", "text": "In molte regioni italiane con il termine ravioli, oltre alla classica pasta ripiena usata come primo piatto, si indicano anche dei prodotti dolci confezionati con le stesse modalit\u00e0 sulla base di una pasta alimentare.\nI ripieni sono spesso di ricotta, marmellata o pur\u00e8 di frutta. La frittura \u00e8 la tecnica di cottura finale pi\u00f9 usata per questo tipo di preparazioni ma non mancano la lessatura o il passaggio diretto in forno.\nLe ricette.\nIn Abruzzo, nella provincia di Teramo, accanto alla classica versione salata, c'\u00e8 una variante di ravioli dolci, con ripieno di ricotta insaporita con zucchero e cannella o maggiorana, e possono essere conditi con sugo di pomodoro o con burro e salvia, a volte arricchito da zucchero. La ricotta per il ripieno pu\u00f2 essere di mucca o di pecora. \nI ravioli dolci pi\u00f9 famosi in Sardegna sono le \"Seadas\", grossi cerchi di pasta di grano duro fritti in olio d'oliva con ripieno a base di formaggio pecorino appena fermentato e amalgamato sul fuoco con scorza di limone o arancia; a Ozieri si usa aggiungere anche uva passa e prezzemolo. Vengono finiti con una glassa di miele, preferibilmente quello amarognolo di corbezzolo. Sempre nell'isola troviamo altre preparazioni meno famose:\nIn Lombardia in occasione della tradizionale festa di S. Apollonia martire 9 febbraio, protettrice dei dentisti, a Vigan\u00f2 (LC), un piccolo paesino della Brianza si confezionano i tradizionali ravioli dolci, ripieni di amaretti, cacao, cedro, biscotti e latte; vengono fritti e spolverati con zucchero a velo vanigliato. Apprezzati nel Casatese, la vendita di questa tradizione culinaria \u00e9 occasione di ritrovo presso il centro parrocchiale fino dagli anni '60.\nA Bologna il sostantivo si declina al femminile: le Raviole bolognesi sono dolcetti fatti con un impasto simile alla pasta frolla e ripieni di mostarda bolognese, una confettura tipica preparata con diversi tipi di frutta. \nNel Cicolano per i ravioli con crema di castagne si usa farcire una sfoglia di farina, vino e olio di oliva con una purea di castagne arrostite, sbucciate, bollite, schiacciate e ripassate in casseruola con zucchero, liquore e cioccolato fondente; per i ravioli di patate si una invece una sfoglia di farina, uova, olio di oliva, latte, sale e lievito con ripieno di patate lesse schiacciate, pecorino, uova, uva sultanina rinvenuta nel vino. I primi vengono fritti e cosparsi di zucchero mentre i secondi, spennellati con uovo battuto sono cotti al forno. Questa preparazione, con qualche variante, \u00e8 diffusa anche nelle zone montuose del Cilento.\nIn Basilicata sono diffuse diverse preparazioni di questo tipo:\n In Sicilia \u00e8 un dolce tipico la Cassatella, una sorta di ravioloni dolci fritti, ripieni di ricotta di pecora zuccherata, con gocce di cioccolato fondente. A Caltanissetta esiste una variante unica di questo dolce detta raviola di ricotta nissena.\nProdotti agroalimentari tradizionali.\nSu proposta delle singole regioni il ministero ha riconosciuto i \"ravioli dolci\" fra i prodotti agroalimentari tradizionali italiani nelle seguenti regioni:"}
{"id": "1390692", "revid": "767487", "url": "https://it.wikipedia.org/wiki?curid=1390692", "title": "\u021ai\u021be\u0219ti", "text": "\u021ai\u0163e\u0219ti \u00e8 un comune della Romania di 4.931 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 5 villaggi: Buc\u0219ene\u0219ti\u2013Lota\u0219i, Ci\u0219mea (localmente chiamato anche \"\u0218oseaua Mare\"), \u021ai\u021be\u0219ti, Valea M\u00e2n\u0103stirii, Valea St\u00e2nii."}
{"id": "1390693", "revid": "1728", "url": "https://it.wikipedia.org/wiki?curid=1390693", "title": "Karbovanets ucraino", "text": ""}
{"id": "1390694", "revid": "110157", "url": "https://it.wikipedia.org/wiki?curid=1390694", "title": "Uda (Arge\u0219)", "text": "Uda \u00e8 un comune della Romania di 2.227 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 16 villaggi: B\u0103dule\u0219ti, B\u0103r\u0103ne\u0219ti, Brani\u0219tea, Chiri\u021be\u0219ti, Cotu, Dealu Bisericii, Dealu Tolcesei, Dicone\u0219ti, Gorani, Greab\u0103n, Lungule\u0219ti, Miercani, R\u00eejle\u021bu-Govora, Romana, S\u0103li\u0219tea, Uda."}
{"id": "1390695", "revid": "1728", "url": "https://it.wikipedia.org/wiki?curid=1390695", "title": "Karbovanec'", "text": ""}
{"id": "1390699", "revid": "466539", "url": "https://it.wikipedia.org/wiki?curid=1390699", "title": "Ungheni (Arge\u0219)", "text": "Ungheni \u00e8 un comune della Romania di 3.416 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 6 villaggi: Col\u021bu, Goia, Gr\u0103ujani, Humele, Satu Nou, Ungheni."}
{"id": "1390707", "revid": "767487", "url": "https://it.wikipedia.org/wiki?curid=1390707", "title": "Beach (Dakota del Nord)", "text": "Beach \u00e8 un centro abitato (\"city\") degli Stati Uniti d'America, capoluogo della Contea di Golden Valley, nello Stato del Dakota del Nord. Nel censimento del 2000 la popolazione era di 1.116 abitanti. La citt\u00e0 \u00e8 stata fondata nel 1909.\nStoria.\nBeach prende il suo nome da Warren C. Beach, soldato dell'undicesimo reggimento di fanteria dell'U.S. Army, allora comandante di una spedizione per l'esplorazione della regione.\nGeografia fisica.\nSecondo i rilevamenti dell'United States Census Bureau, la localit\u00e0 di Beach si estende su una superficie di 4,7 km\u00b2, tutti occupati da terre. Si trova a ridosso della frontiera con il Montana.\nPopolazione.\nSecondo il censimento del 2000, a Beach vivevano 1.116 persone, ed erano presenti 292 gruppi familiari. La densit\u00e0 di popolazione era di 236 ab./km\u00b2. Nel territorio comunale si trovavano 570 unit\u00e0 edificate. Per quanto riguarda la composizione etnica degli abitanti, il 98,66% era bianco, lo 0,18% era nativo e lo 0,18% proveniva dall'Asia. Lo 0,54% apparteneva ad altre razze, mentre lo 0,45% apparteneva a due o pi\u00f9 razze. La popolazione di ogni razza ispanica corrispondeva allo 0,99% degli abitanti.\nPer quanto riguarda la suddivisione della popolazione in fasce d'et\u00e0, il 25,4% era al di sotto dei 18, il 5,4% fra i 18 e i 24, il 22,0% fra i 25 e i 44, il 21,6% fra i 45 e i 64, mentre infine il 25,6% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 80,6 maschi."}
{"id": "1390708", "revid": "125591007", "url": "https://it.wikipedia.org/wiki?curid=1390708", "title": "Meraviglioso/Non sia mai", "text": " \nMeraviglioso/Non sia mai \u00e8 un singolo di Domenico Modugno pubblicato nel 1968. \nDescrizione.\nL'incisione di Modugno fu il primo 45 giri dopo il suo ritorno alla RCA Italiana, la casa discografica che aveva lasciato nel 1956. In entrambi i brani \u00e8 presente l'orchestra diretta dal maestro Franco Pisano.\nAccoglienza.\nQuesto 45 giri, pubblicato nel 1968, non ebbe molto successo e rimase nelle posizioni basse della classifica, non risultando presente nei primi cento 45 giri pi\u00f9 venduti dell'anno.\nI brani.\n\"Meraviglioso\".\nNonostante la scarsa attenzione ricevuta al momento della sua pubblicazione, \"Meraviglioso\" divenne ugualmente una delle canzoni pi\u00f9 celebri e pi\u00f9 amate del cantautore, grazie soprattutto alla reincisione del 1971 con un nuovo arrangiamento curato da Piero Pintucci. La canzone venne scartata dalla commissione esaminatrice per il Festival di Sanremo 1968; Modugno vi partecip\u00f2 cantando una canzone non sua, \"Il posto mio\".\nEcco come Modugno racconta l'iniziale insuccesso della canzone:\nUno dei motivi dell'esclusione del brano \u00e8 dovuto al fatto che il racconto di un tentativo di suicidio, proprio l'anno successivo alla tragica scomparsa di Luigi Tenco, venne giudicato inopportuno dalla commissione.\n\"Meraviglioso\", con il testo scritto da Riccardo Pazzaglia, racconta la vicenda di un personaggio che una notte starebbe per suicidarsi gettandosi in un fiume, ma \u00abun angelo vestito da passante\u00bb lo allontana e lo convince a non commettere il folle gesto chiedendogli come faccia a non accorgersi di quanto il mondo sia meraviglioso e dicendogli che \u00abperfino il tuo dolore potr\u00e0 apparire poi meraviglioso\u00bb. La storia ricorda molto quella di una scena del film \"La vita \u00e8 meravigliosa\" di Frank Capra, al quale \u00e8 probabilmente ispirata.\nQuesta versione originale di \"Meraviglioso\" \u00e8 stata ristampata in CD solo in alcune compilations di successi del passato, poich\u00e9 l'album del 1968 in cui era contenuta non \u00e8 mai stato ristampato in supporto digitale (mentre l'incisione inserita nel CD \"Tutto Modugno\" \u00e8 quella del 1971).\nModugno present\u00f2 la canzone alla serata finale di \"Partitissima\" il 6 gennaio del 1968, ottenendo il quarto posto.\nCover.\nNegramaro.\nIl brano \"Meraviglioso\" \u00e8 stato reinterpretato nel 2008 dal gruppo salentino Negramaro e inserito nel loro album dal vivo \"San Siro Live\".\nAltre versioni.\nNel 1990 una versione col solo pianoforte di \"Meraviglioso\" \u00e8 stata incisa dal cantautore Franco Simone nel'album \"VocePiano\".\nUna versione di \"Meraviglioso\" \u00e8 stata eseguita e registrata da Antonella Ruggiero, in collaborazione con la Premiata Forneria Marconi, appositamente per la campagna pubblicitaria 2012 di Edison.\nUn'altra \u00e8 stata eseguita e registrata da Alessandro Pitoni &amp; La Negra per l'album \"Revival\".\nNel 2013 versione dell'orchestra Malinda Mai.\n\"Non sia mai\".\n\"Non sia mai\" \u00e8 una canzone d'amore dalla melodia tradizionale, con testo scritto da Modugno insieme a Mario Castellacci.\nVenne inserita, come \"Meraviglioso\", nell'album \"Domenico Modugno\", pubblicato nel 1968, e poi anche in \"Tutto Modugno\", in una versione che \u00e8 quindi stata ristampata molti anni dopo su CD."}
{"id": "1390709", "revid": "110157", "url": "https://it.wikipedia.org/wiki?curid=1390709", "title": "Valea Danului", "text": "Valea Danului \u00e8 un comune della Romania di 3.003 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 5 villaggi: B\u0103nice\u0219ti, Bolcule\u0219ti, Borob\u0103ne\u0219ti, Valea Danului, Verne\u0219ti."}
{"id": "1390714", "revid": "2024225", "url": "https://it.wikipedia.org/wiki?curid=1390714", "title": "Karel Br\u00fcckner", "text": "Carriera.\nGiocatore.\nDa calciatore milit\u00f2 nel Sigma Olomouc, squadra della sua citt\u00e0, tra il 1955 e il 1972 e nel Ban\u00edk Ostrava (1972-1973).\nAllenatore.\nCominci\u00f2 la carriera da tecnico nel 1973 con il Sigma Olomouc. Successivamente allen\u00f2 anche Zbrojovka Brno, ZVL Zilina e Inter Bratislava (queste ultime due squadre militano, dal 1993, nel campionato slovacco) con un breve intermezzo nella Nazionale cecoslovacca Under-21 (1983-1984).\nDopo aver allenato la Nazionale ceca Under-21 (1998-2002), con cui ottenne un secondo posto agli Europei Under-21 2000 (persi in finale contro l' di Marco Tardelli) e il titolo di Campione d'Europa di categoria 2002 (battendo ai rigori la di Raymond Domenech), venne chiamato dalla federcalcio ceca ad allenare la Nazionale maggiore in seguito alla mancata qualificazione al .\nCon lui in panchina la Nazionale si qualific\u00f2 al , dove fu sconfitta in semifinale dalla Grecia, e a Germania 2006, dove usc\u00ec al primo turno, piazzandosi nel proprio girone dopo Italia e Ghana e precedendo gli .\nNonostante il fallimento in Germania Bruckner ottenne la riconferma in panchina e centr\u00f2 la qualificazione al . Nel corso delle qualificazioni la Repubblica Ceca batt\u00e9 la , gi\u00e0 qualificata, per 3-0 a Monaco di Baviera il 17 ottobre 2007. A meno di tre mesi dall'inizio del torneo annunci\u00f2 che avrebbe lasciato l'incarico al termine di Euro 2008, competizione in cui la sua squadra \u00e8 uscita al primo turno.\nDal 25 luglio 2008 al 2 marzo 2009 \u00e8 stato il selezionatore dell'Austria.\nStatistiche d'allenatore.\nClub.\n\"In grassetto le competizioni vinte.\""}
{"id": "1390715", "revid": "110157", "url": "https://it.wikipedia.org/wiki?curid=1390715", "title": "Valea Ia\u0219ului", "text": "Valea Ia\u0219ului \u00e8 un comune della Romania di 2.765 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unipne di 9 villaggi: B\u0103dila, B\u0103rb\u0103l\u0103te\u0219ti, Borovine\u0219ti, Cerbureni, Must\u0103\u021be\u0219ti, Ruginoasa, Ungureni, Valea Ia\u0219ului, Valea Uleiului."}
{"id": "1390716", "revid": "287204", "url": "https://it.wikipedia.org/wiki?curid=1390716", "title": "Valea Iasului", "text": ""}
{"id": "1390721", "revid": "2178", "url": "https://it.wikipedia.org/wiki?curid=1390721", "title": "Federazione calcistica albanese", "text": ""}
{"id": "1390723", "revid": "767487", "url": "https://it.wikipedia.org/wiki?curid=1390723", "title": "Valea Mare-Prav\u0103\u021b", "text": "Valea Mare-Prav\u0103\u021b \u00e8 un comune della Romania di 4.365 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 8 villaggi: Bilce\u0219ti, Colnic, F\u00e2nt\u00e2nea, Gura Prav\u0103\u0219, N\u0103m\u0103e\u0219ti, Pietroasa, \u0218elari, Valea Mare-Prav\u0103\u021b."}
{"id": "1390725", "revid": "287204", "url": "https://it.wikipedia.org/wiki?curid=1390725", "title": "Valea Mare-Pravat", "text": ""}
{"id": "1390726", "revid": "298055", "url": "https://it.wikipedia.org/wiki?curid=1390726", "title": "Pat Geary", "text": ""}
{"id": "1390728", "revid": "767487", "url": "https://it.wikipedia.org/wiki?curid=1390728", "title": "Vedea (Arge\u0219)", "text": "Vedea \u00e8 un comune della Romania di 3.969 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 19 villaggi: B\u0103dicea, Blejani, Bure\u021be\u0219ti, Chiri\u021be\u0219ti, Chi\u021bani, Ciure\u0219ti, Dincani, Fata, Fr\u0103tici, Izvoru de Jos, Izvoru de Sus, Lungani, Mogo\u0219e\u0219ti, Prodani, R\u0103\u021boi, Va\u021ba, V\u00e2r\u0219e\u0219ti, Vedea e Ve\u021bi\u0219oara."}
{"id": "1390729", "revid": "1543377", "url": "https://it.wikipedia.org/wiki?curid=1390729", "title": "Amy Rose", "text": " \u00e8 un personaggio immaginario appartenente alla serie di videogiochi a piattaforme \"Sonic\", \u00e8 un riccio rosa femmina antropomorfo. Apparve per la prima volta nel videogioco \"Sonic the Hedgehog CD\" nel 1993 con il nome di Amy Rose e col soprannome di Rosy the Rascal, in italiano Rosy la birichina. Nel 1998 con l'uscita di \"Sonic Adventure\" le venne dato un diverso aspetto fisico rispetto al passato, molto pi\u00f9 umano. Questo fu fatto nel tentativo di valorizzare il personaggio secondario, da allora divenuto un personaggio principale della serie. Il personaggio non ha subito ulteriori modifiche nell'aspetto rispetto all'impostazione adottata nel 1998. Secondo la scheda ufficiale ha 12 anni ed \u00e8 alta 90\u00a0cm.\nSin dalla sua prima apparizione, Amy nutrir\u00e0 un profondo amore per Sonic, che seguir\u00e0 in ogni sua avventura pur di coronare il sogno di sposarlo. Nel 2014 viene constatato attraverso \"Sonic Boom\" di quanto Sonic sia molto insicuro nel far capire l'amore segreto che prova per Amy, ma lo spettatore esperto sa notare tutto ci\u00f2. \nDescrizione.\nAspetto.\nAmy \u00e8 una femmina di riccio color rosa alta 90\u00a0cm, con aculei rosa che le ricadono sulle spalle, occhi verde smeraldo e un ciuffo di capelli rosa sulla fronte. Indossa sempre un vestitino rosso senza maniche, che presenta il colletto bianco, una scollatura sulla schiena e una gonna alta con una striscia bianca, guanti bianchi, braccialetti ad anello dorati, stivaletti rossi e bianchi con un tacco medio e un cerchietto per capelli rosso.\nPoteri e abilit\u00e0.\nHa un martello chiamato Piko Piko, il quale nonostante l'elevata leggerezza e manovrabilit\u00e0 \u00e8 un'arma molto pericolosa, ed \u00e8 uno dei personaggi pi\u00f9 agili e veloci della serie, il che gli permette di stare al passo con Sonic. \u00c8 anche in grado di praticare la rabdomanzia, tale caratteristica le consente di trovare pi\u00f9 facilmente le persone che sta cercando, in particolar modo Sonic e di percepire se qualcuno che conosce \u00e8 stato precedentemente in quel luogo senza aver bisogno di informazioni e di leggere i tarocchi.\nPersonalit\u00e0.\nAmy \u00e8 una amica di Sonic e prova una forte cotta per quest'ultimo, tuttavia tutti i tentativi di fare colpo su di lui non sembrano mai riuscire ad attirare la sua attenzione. Amy \u00e8 gentile, carina e sensibile e si preoccupa molto per Sonic e per i suoi amici, ma pu\u00f2 diventare parecchio irascibile certe volte, in particolare quando \u00e8 gelosa di Sonic e tende a usare il suo martello contro tutte le ragazze che gli si avvicinano, contro chiunque la faccia arrabbiare oppure faccia del male a Sonic o qualunque altra persona a cui tenga. Anche se gli vuole bene, litiga spesso con Tails perch\u00e9 invidiosa del fatto che Sonic sta pi\u00f9 volentieri con lui e litiga anche con Knuckles, ogni volta che questi cerca di sminuire Sonic. Il suo cibo preferito \u00e8 il gelato e la sua migliore amica \u00e8 Cream con la quale spesso va a fare shopping; ha invece una certa antipatia per Rouge.\nDoppiaggio.\nAmy viene doppiata in giapponese dalla \"seiy\u016b\" Taeko Kawata da \"Sonic Adventure\" in poi, la quale ricopre tuttora il ruolo oltre ad averle prestato la voce nell'anime \"Sonic X\" e nella serie animata \"Sonic Boom\". L'unica eccezione in cui Taeko Kawata \u00e8 stata sostituita fu in \"Sonic Shuffle\" dove il personaggio venne interpretato da Emi Motoi.\nNelle versioni americane dei videogiochi si sono susseguite Jennifer Douillard da \"Sonic Adventure\" a \"Sonic Advance 3\", Lisa Ortiz da \"Shadow the Hedgehog\" a \"Sonic &amp; SEGA All-Stars Racing\" e in \"Sonic X\" mentre Cindy Robinson la doppia da \"Sonic Colours\" in poi e in \"Sonic Boom\".\nAmy \u00e8 doppiata in italiano da Serena Clerici a partire da \"Sonic Generations\", da Valentina Pallavicino in \"LEGO Dimensions\" e da Antonella Baldini nelle serie animate \"Sonic X\" e \"Sonic Boom\".\nApparizioni.\nVideogiochi.\nAnni '90.\nIn \"Sonic the Hedgehog CD\", Sonic salva Amy (dell'et\u00e0 di sette anni) dal malvagio robot Metal Sonic su Little Planet. Da quel momento, Amy lo segue in tutte le sue avventure, cercando di fare colpo su di lui. Fa ritorno successivamente in \"Sonic Drift\" e \"Sonic Drift 2\" \u00e8 un personaggio giocabile dove guida una macchina blu chiamata Breeze. In \"Knuckles' Chaotix\" appare esclusivamente nel Sound Test tramite l'attivazione di un trucco.\nIn \"Sonic the Fighters\" acquista una maggiore personalit\u00e0 ed utilizza per la prima volta il martello Piko Piko, il quale verr\u00e0 utilizzato per effettuare la maggior parte delle tecniche di combattimento nel corso del gioco. In \"Sonic R\" \u00e8 uno dei personaggi disponibili dal principio, la quale utilizza una macchina rossa per gareggiare, sebbene ci\u00f2 la sua velocit\u00e0 e accelerazione sono entrambe lente, ma per compensare a ci\u00f2 \u00e8 in grado di camminare sull'acqua, tramite la trasformazione del suo veicolo.\nIn \"Sonic Adventure\" acquista un \"look\" pi\u00f9 maturo subendo un drastico cambio di design. Dopo aver trovato un uccellino svenuto, Amy viene rapita da E-100 Alpha, un robot che la porta sull'Egg Carrier dove viene fatta prigioniera. Dalla cella conosce E-102 Gamma, un altro robot che vedendo l'uccellino accanto a lei, gli ricorder\u00e0 come e quando era anche lui un uccellino, cos\u00ec decide di liberare Amy e l'uccello. Grazie al robot, Amy scappa con l'uccellino, tuttavia viene bloccata dal Dr. Eggman ma nel frattempo giunge Sonic che ingaggia uno scontro con Gamma, ma la giovane eroina mette fine alla battaglia mettendosi in mezzo facendo capire che Gamma in realt\u00e0 \u00e8 diverso dagli altri robot. L'Egg Carrier sta perdendo sempre pi\u00f9 quota ed a questo punto Sonic affida Amy a Tails che la porta in salvo appena in tempo a bordo del suo aereo Tornado. Una volta giunta a terra, decide di continuare la ricerca dei fratelli dell'uccellino ma Alpha \u00e8 sempre sulle sue tracce, il quale tenta pi\u00f9 volte di catturarla nuovamente ma invano. Alla fine ritorna sulla nave Egg Carrier, caduta nell'oceano, e qui rincontra nuovamente Alpha che ferisce l'uccellino, cos\u00ec la porcospina si infuria convinta che la povera creatura sia morta e distrugge il robot utilizzando il martello Piko Piko per farlo finire contro una recinzione elettrica. Una volta eliminato il suo nemico, Amy scopre che l'uccellino \u00e8 sano e salvo e vede che l\u00ec vicino sono presenti i suoi due fratelli (rispettivamente Gamma e Beta che si sono liberati dei loro corpi metallici) ed assiste alla loro ricongiunzione. Nella storia finale, si reca a Station Square a seguito dell'inondazione provocata da Perfect Chaos, e consegna uno Smeraldo del Caos in suo possesso a Sonic per permettergli di trasformarsi in Super Sonic e cos\u00ec sconfiggere il furioso dio.\nAnni 2000.\nIn \"Sonic Adventure 2\" compare nella modalit\u00e0 storia dove ricopre un ruolo importante ai fini della trama e nella modalit\u00e0 multigiocatore come personaggio giocabile. In \"Sonic Advance\" \u00e8 un personaggio giocabile. In \"Sonic Advance 2\" \u00e8 un personaggio segreto che viene sbloccato dopo che il giocatore avr\u00e0 completato la modalit\u00e0 \"Singolo giocatore\" con tutti gli altri personaggi e gli Smeraldi del Caos. Inoltre \u00e8 anche l'unico personaggio a non aver nessun ruolo nella modalit\u00e0 storia. In \"Sonic Battle\" \u00e8 un personaggio giocabile equilibrato in velocit\u00e0 e forza, che adotta i guantoni da pugilato nel suo stile di combattimento.\nIn \"Sonic Heroes\" \u00e8 un personaggio di tipo Speed, leader del Team Rose, formato assieme a Big e Cream, con cui fa squadra per trovare Froggy e un Chao di nome Chocola, entrambi scomparsi misteriosamente nel nulla. Durante il viaggio affronteranno e sconfiggeranno pi\u00f9 volte il Dr. Eggman senza mai per\u00f2 riuscire a catturarlo e parteciperanno anche a due scontri in momenti distinti contro il Team Sonic e il Team Chaotix. Arrivati a Final Fortress distruggono Egg Emperor, un gigantesco robot armato di lancia e scudo, controllato dallo scienziato, dopodich\u00e9 riescono a salvare i loro due amici. Nell'ultima storia il trio cerca di indebolire Neo Metal Sonic trasformato in Metal Madness, fornendo cos\u00ec il tempo necessario al Team Sonic di trasformarsi e sconfiggerlo. La modalit\u00e0 storia del Team Rose \u00e8 la pi\u00f9 semplice da completare, in quanto contenente livelli pi\u00f9 corti e con meno nemici.\nIn \"Sonic Advance 3\" \u00e8 nuovamente giocabile e a differenza di quanto avvenuto in \"Sonic Advance 2\", torna a ricoprire un ruolo attivo nella modalit\u00e0 storia. In \"Shadow the Hedgehog\" \u00e8 un personaggio di supporto nella missione Hero del livello Cryptic Castle e contro un boss. In \"Sonic Riders\" \u00e8 un personaggio utilizzabile di tipo \"Speed\", tranne che nella modalit\u00e0 storia.\nIn \"Sonic the Hedgehog\" \u00e8 uno degli alleati di Silver. In \"Sonic Rivals\" ha un ruolo minore nella storia di Sonic.\nIn \"\" \u00e8 un personaggio giocabile di tipo \"Speed\", tranne che nella modalit\u00e0 storia. In \"Sonic Unleashed\", Amy viene salvata da Sonic e successivamente aiuter\u00e0 il professor Pickle durante le sue ricerche riguardanti Dark Gaia. In \"Sonic e il Cavaliere Nero\", Amy compare come personaggio utilizzabile in modalit\u00e0 party. Nella storia interpreta la Dama del Lago.\nAnni 2010.\nIn \"Sonic Free Riders\" \u00e8 un personaggio di tipo \"Speed\" del Team Rose, dove in questa occasione Vector del Team Chaotix sostituisce Big (personaggio non presente nel gioco). In \"Sonic Colours\" \u00e8 un personaggio di supporto nella versione DS del gioco.\nIn \"Sonic Generations\" \u00e8 un personaggio di supporto nel livello Chemical Plant dove aiuta Sonic Moderno ad attraversare alcune zone inaccessibili mentre \u00e8 uno sfidante di Sonic Classico nel livello Sky Sanctuary dove sfida quest'ultimo in una gara a chi arriva prima al termine del livello utilizzando al meglio le proprie abilit\u00e0. Nella storia del titolo \u00e8 presente alla festa di Sonic ma viene rapita insieme agli altri personaggi dal Time Eater, in seguito Sonic la salva nel livello Chemical Plant. Alla fine del gioco, Amy assiste al saluto tra il Sonic Moderno e il Sonic Classico. In \"Sonic Lost World\" \u00e8 un personaggio secondario.\nIn ' \u00e8 un personaggio giocabile nella modalit\u00e0 multigiocatore dove la sua abilit\u00e0 speciale \u00e8 usare il martello Piko Piko. Da questo titolo in poi diventer\u00e0 la migliore amica di Sticks the Badger. In ' invece verr\u00e0 rapita dal malvagio Lyric (quindi non sar\u00e0 utilizzabile), ma alla fine del gioco verr\u00e0 salvata da Sonic e da suoi amici.\nIn \"Sonic Mania\" non \u00e8 presente nel gioco, ma nel boss del secondo atto di \"Metallic Madness Zone\", Eggman per attaccare Sonic lancia delle bambole di Amy (simili in aspetto a Tails Doll di \"Sonic R\"). Compare in \"Sonic Forces\" come parte della resistenza dove comunica con Sonic mentre questi attraversa i vari livelli.\nAltre apparizioni.\nAltre apparizioni secondarie del personaggio avvengono in \"Sonic the Hedgehog's Gameworld\", \"Sonic e gli Anelli Segreti\" (esclusivamente nella modalit\u00e0 party), \"Mario &amp; Sonic ai Giochi Olimpici\", \"Sega Superstars Tennis\", \"Mario &amp; Sonic ai Giochi Olimpici Invernali\", \"Sonic &amp; SEGA All-Stars Racing\", \"Mario &amp; Sonic ai Giochi Olimpici di Londra 2012\", \"Sonic Jump\" (nel remake del 2012), \"Sonic &amp; All-Stars Racing Transformed\", \"Sonic Dash\", \"Mario &amp; Sonic ai Giochi Olimpici Invernali di Sochi 2014\", \"Sonic Jump Fever\", \"Sonic Runners\", \"Mario &amp; Sonic ai Giochi Olimpici di Rio 2016\", \"SEGA Heroes\", \"Team Sonic Racing\" e \"Mario &amp; Sonic ai Giochi Olimpici di Tokyo 2020\" come giocabile.\nIn \"LEGO Dimensions\" \u00e8 uno dei personaggi di supporto e pu\u00f2 usare il suo martello Piko Piko per farsi strada attraverso i livelli. Nel pacchetto \"Sonic the Hedgehog\", Amy viene risucchiata in un portale insieme ad Eggman e alla fine compare nella Death Egg Zone per consegnare a Sonic l'ultimo Smeraldo del Caos in modo da poter trasformarsi in Super Sonic e sconfiggere Chaos, successivamente cade in un altro vortice insieme a Sonic, Tails e Eggman.\nIn \"Phantasy Star Online 2\" \u00e8 presente una statua raffigurante il personaggio.\nVersioni alternative.\nFumetti.\nNella serie a fumetti distribuita dalla Archie Comics, Amy, chiamata per intero Amy Rose the Hedgehog, \u00e8 all'inizio un personaggio marginale, che per\u00f2 col tempo acquister\u00e0 sempre pi\u00f9 importanza, diventando un membro fondamentale dei Freedom Fighters e, come nei videogiochi, leader del Team Rose (da lei fondato e con Blaze al posto di Big). Come per ogni sua versione, ha una cotta per Sonic ma in questa serie le basta che Sonic sia felice, approfittando della sua separazione da Sally Acorn cercando di fidanzarsi con lui, senza grandi risultati. Malgrado Sonic dimostri e ammetta spesso di non amare Amy e di considerarla solo un'amica, si preoccupa seriamente per lei, alcuni suoi abbracci sembrano non dispiacergli e molti fan ipotizzano che in realt\u00e0 la ami. In seguito alla \"Super Genesis Wave\", un cambiamento spazio temporale avvenuto nell'universo di Sonic, Amy \u00e8 identica alla sua controparte presente nei videogiochi.\nIn \"Sonic the Comic\", \u00e8 una normale abitante di Mobius che conduceva una vita pacifica fino a quando i Trooper del Dr. Robotnik l'arresteranno per il reato di associazione con Sonic the Hedgehog, dato che lei stessa affermava di essere la sua fidanzata. Nonostante ci\u00f2, Sonic e Johnny Lightfoot verranno in suo soccorso, salvandola, ed invece di riportarla a casa dove non sarebbe stata al sicuro, diventer\u00e0 parte del gruppo dei Freedom Fighters. Dopo un inizio difficile, Amy maturer\u00e0 poco a poco nel suo ruolo diventando cos\u00ec un membro equilibrato e pragmatico della squadra. Successivamente diverr\u00e0 la leader del gruppo quando Sonic verr\u00e0 fatto prigioniero a Special Zone. Nelle sue battaglie, fa utilizzo di una balestra come arma, piuttosto che il pi\u00f9 famoso martello Piko Piko. Stringer\u00e0 una grande amicizia con Tekno the Canary, quando quest'ultima si unir\u00e0 ai Freedom Fighters, e con la stessa vivr\u00e0 numerose avventure e nel frattempo aiuter\u00e0 pi\u00f9 volte Sonic nella sua lunga lotta contro Robotnik.\nNel manga 4 koma \"Dash &amp; Spin: Chousoku Sonic\" \u00e8 protagonista di una serie di brevi storie comiche assieme a Sonic, Tails, Knuckles, Shadow, un Chao e il Dr. Eggman. Nel fumetto mensile \"Sonic X\", Amy Rose \u00e8 uno dei personaggi principali. Nell'adattamento manga di \"Sonic Generations\" \u00e8 una delle partecipanti alla festa di compleanno di Sonic. Nel fumetto mensile \"Sonic Boom\", Amy Rose \u00e8 uno dei personaggi principali.\nNella serie spin-off \"Sonic the Hedgehog\" edita da IDW Publishing, Amy \u00e8 identica alla sua controparte dei videogiochi, \u00e8 un'ammiratrice di Sonic e un membro della Resistenza.\nAnimazione.\nIn \"Sonic X\", Amy \u00e8 un riccio femmina di colore rosa, con degli aculei simili a capelli a caschetto e un paio di occhi molto sbarazzini, verdi e dolci. Eggman, impossessatosi di tutti e sette gli Smeraldi del Caos, crea il \"Chaos Control\" catapultando Sonic e i suoi amici sulla Terra. Mentre Eggman, accortosi di essere in un'altra dimensione, crea la propria base su di un'isola ponendosi l'obiettivo di conquistare il mondo, Sonic sfugge dalla polizia finendo nella piscina di una villa. Christopher Thorndyke, il ricco bambino che abita nella villa, salva Sonic e lo ospita a casa sua, assieme ai suoi amici. Intanto Amy e Knuckles sono persi nelle fogne di Station Square, quando il perfido Dr. Eggman tenta di distruggere la citt\u00e0 inviando uno dei suoi robot. Sonic, insieme a Tails e a Chris, riesce a fermare i suoi intenti. E cos\u00ec Chris offre di ospitare anche Amy e Knuckles a casa sua, per\u00f2 il secondo non ha intenzione di andare a vivere nella villa di Chris, cos\u00ec si butta dal Tornado X e va a vivere nei boschi. Durante la serie Amy rivestir\u00e0 ruoli sia importanti che non, nutrendo, come la sua controparte dei videogiochi, un profondo amore per Sonic. In questa serie i sentimenti della riccia vengono ricambiati e nella versione giapponese, nel finale della seconda stagione, i due si dichiarano a vicenda. Dopo sei anni dal salvataggio del mondo e dal ritorno a casa di Sonic e i suoi amici, Christopher Thorndyke, ormai adulto, un giorno trova la frequenza dello Smeraldo Gigante (\"Master Emerald\") arrivando nella dimensione dei suoi vecchi amici. A causa dello sbalzo temporale, Chris ritorna all'et\u00e0 di dodici anni. Cos\u00ec, Sonic e i suoi amici dovranno cercare e trovare tutti gli Smeraldi del Caos per riportare a casa il loro amico, anche se a sbarrar loro la strada ci saranno i Metarex, esseri con l'obiettivo di governare l'universo. Amy fa parte dell'equipaggio del Tifone Blu (\"Blue Typhoon\"), formando un terzetto femminile con Cream e Cosmo.\nAmy compare anche nel cartone \"Sonic Boom\". Come per le sue altre versioni Amy \u00e8 innamorata di Sonic, ma \u00e8 pi\u00f9 cauta. Nell'episodio \"Una rosa senza spine\" si scopre che Amy ha scritto un romanzo che si chiama appunto \"Una rosa senza spine\", nel quale esprime i suoi sentimenti nei confronti dei compagni di squadra e li critica apertamente per i loro difetti. \u00c8 anche la voce della ragione del gruppo. Nell'episodio \"Il ristorante di Amy\" apre un ristorante chiamato \"Chez Amy\". In alcuni episodi \u00e8 molto aggressiva. Amy \u00e8 apparsa anche nella webserie d'animazione \"Sonic Mania Adventures\". Qui compie la sua unica apparizione nell'episodio 6, ambientato il giorno di Natale, dove trova e salva Metal Sonic da un albero caduto in picchiata. Dopo aver scoperto che il robot \u00e8 stato abbandonato dal Dr. Eggman, prover\u00e0 a far riconciliare i due, ottenendo infine l'effetto sperato.\nAccoglienza.\nAlcuni critici trovarono Amy molto carina che forte, mentre altri la reputarono fastidiosa. Justin Towell di GamesRadar+ e gli scrittori di \"Mean Machines\" espressero uno scontento generale per la sua introduzione in \"Sonic CD\". Inoltre, alcuni hanno criticato il trattamento da parte degli sviluppatori di Amy come personaggio femminile e analizzarono le sue implicazioni sulla rappresentazione di genere nei videogiochi. I membri di \"Electronic Gaming Monthly\" trovarono la sua colorazione rosa e la tendenza a fuggire dai pericoli come caratteristiche stereotipate e comuni nei personaggi femminili creati in Giappone, mentre la blogger femminista Anita Sarkeesian la cit\u00f2 come esempio del tropo \"Ms. Male Character\", in cui i personaggi femminili nei giochi con protagonisti maschili spesso assomigliano a quest'ultimi, ma con l'aggiunta delle caratteristiche stereotipicamente femminile. Nonostante ci\u00f2, Amy \u00e8 uno dei personaggi pi\u00f9 popolari della serie, arrivando al quinto posto in un sondaggio ufficiale di popolarit\u00e0 giapponese nel 2006."}
{"id": "1390730", "revid": "49022", "url": "https://it.wikipedia.org/wiki?curid=1390730", "title": "Muwatalli", "text": ""}
{"id": "1390734", "revid": "767487", "url": "https://it.wikipedia.org/wiki?curid=1390734", "title": "Vl\u0103de\u0219ti (Arge\u0219)", "text": "Vl\u0103de\u0219ti \u00e8 un comune della Romania di 3.185 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 2 villaggi: Vladesti de Jos e Vladesti de Sus."}
{"id": "1390736", "revid": "1573940", "url": "https://it.wikipedia.org/wiki?curid=1390736", "title": "Bowbells", "text": "Bowbells \u00e8 un centro abitato (\"city\") degli Stati Uniti d'America, capoluogo della Contea di Burke nello Stato del Dakota del Nord. Nel censimento del 2000 la popolazione era di 406 abitanti. La citt\u00e0 \u00e8 stata fondata nel 1898.\nGeografia fisica.\nSecondo i rilevamenti dell'United States Census Bureau, la localit\u00e0 di Bowbells si estende su una superficie di 2,1 km\u00b2, tutti occupati da terre.\nEconomia.\nBowbells \u00e8 il pi\u00f9 importante centro agricolo della zona, ed \u00e8 favorito dalla vicinanza alla frontiera con il Canada (20\u00a0km), oltre che dal passaggio della U.S. Highway 52 e della Canadian Pacific Railway, la quale effettua fermate per caricare i beni agricoli prodotti nelle vicinanze.\nOltre all'agricoltura la regione presenta alcuni pozzi petroliferi, e le attivit\u00e0 ad essi correlate.\nPopolazione.\nSecondo il censimento del 2000, a Bowbells vivevano 406 persone, ed erano presenti 116 gruppi familiari. La densit\u00e0 di popolazione era di 198 ab./km\u00b2. Nel territorio comunale si trovavano 214 unit\u00e0 edificate. Per quanto riguarda la composizione etnica degli abitanti, il 98,77% era bianco, lo 0,74% era nativo, lo 0,25% proveniva dall'Asia e lo 0,25% apparteneva a due o pi\u00f9 razze. La popolazione di ogni razza ispanica corrispondeva allo 0,25% degli abitanti.\nPer quanto riguarda la suddivisione della popolazione in fasce d'et\u00e0, il 27,3% era al di sotto dei 18, il 3,7 fra i 18 e i 24, il 24,9% fra i 25 e i 44, il 23,2% fra i 45 e i 64, mentre infine il 20,9% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 91,5 maschi."}
{"id": "1390739", "revid": "110157", "url": "https://it.wikipedia.org/wiki?curid=1390739", "title": "Walking with Strangers", "text": "Walking with Strangers \u00e8 il terzo album della band canadese The Birthday Massacre. \u00c8 stato pubblicato nel 2007."}
{"id": "1390743", "revid": "767487", "url": "https://it.wikipedia.org/wiki?curid=1390743", "title": "Vulture\u0219ti (Arge\u0219)", "text": "Vulture\u0219ti \u00e8 un comune della Romania di 2.892 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 3 villaggi: B\u00e2rze\u0219ti, Huluba, Vulture\u0219ti. Questi villaggi a loro volta sono costituiti da altri piccoli villaggi.\nIl comune \u00e8 stato costituito nel 2003 da una scissione del comune di H\u00e2rtie\u0219ti.\nDa visitare \u00e8 la chiesa ortodossa, eretta su terreno donato da una famiglia locale, i Margescu. Come vuole la tradizione, i Margescu, essendo i finanziatori, vengono rappresentati nei dipinti nella parete destra rispetto alla chiesa."}
{"id": "1390746", "revid": "16441", "url": "https://it.wikipedia.org/wiki?curid=1390746", "title": "Vernaccia di Serrapetrona spumante dolce", "text": ""}
{"id": "1390749", "revid": "46046203", "url": "https://it.wikipedia.org/wiki?curid=1390749", "title": "Vernaccia di Serrapetrona spumante secco", "text": ""}
{"id": "1390753", "revid": "125209780", "url": "https://it.wikipedia.org/wiki?curid=1390753", "title": "Societ\u00e0 Sportiva Maceratese 1922", "text": "L'A.C.D. Societ\u00e0 Sportiva Maceratese 1922, meglio nota come Maceratese, \u00e8 una societ\u00e0 calcistica italiana con sede nella citt\u00e0 di Macerata. Milita in Promozione, la sesta divisione del campionato italiano.\nFondata il 21 dicembre 1922 con la denominazione \"Unione Calcistica Maceratese\" a seguito della fusione di varie preesistenti societ\u00e0 calcistiche cittadine, \u00e8 per tradizione sportiva la quarta societ\u00e0 calcistica marchigiana, dopo l', l' e la Sambenedettese: il risultato pi\u00f9 prestigioso della propria storia \u00e8 costituito dalla partecipazione al campionato di Serie B 1940-1941.\nI colori sociali sono il rosso e il bianco. Disputa le partite di casa allo stadio Helvia Recina.\nStoria.\nGli albori, gli anni venti e la nascita della Maceratese.\nIl calcio a Macerata arriva nel 1905 grazie alla societ\u00e0 \"Robur Macerata\". Negli anni dieci nascono altre societ\u00e0 sportive come la \"Virtus\", dedita soprattutto alla ginnastica, l' \"Macerata Helvia Recina F.C.\", il \"Club Football Universitario\" e il \"Macerata Football Club\" che si scioglier\u00e0 a novembre 1921. Le prime gare sono solo delle esibizioni tra le squadre citate, che rappresentavano diversi quartieri cittadini.\nAi primi del novecento il football veniva giocato all'interno dello Sferisterio questo caus\u00f2 alcuni problemi e le autorit\u00e0 decisero che le manifestazioni sportive si sarebbero tenute a Piazza dell'Armi, oggi centro della citt\u00e0 ma all'epoca zona periferica. Successivamente, fu costruito in quella zona il campo sportivo della Vittoria.\nIl 21 dicembre 1922 si riuniscono i rappresentanti delle societ\u00e0: \"Virtus\" (Avv. Pizzarello Avezzana, Piero Cioci); \"Robur\" (Don Torello Simonelli, Ferruccio Foresi); \"Macerata Helvia Recina F.C.\" (Avv. Nansen Cola, Rodolfo Donati, Guido Benfatti, Amedeo Pennesi, Alfredo Antolini) per dichiarare disciolte le sopracitate e costituire un'unica societ\u00e0: Unione Calcistica Maceratese. Il presidente nominato \u00e8 l'Avv. Nansen Cola ed il colore scelto \u00e8 l'azzurro, in onore del gonfalone provinciale, modificato nel 1935 quando si decide di giocare con la maglia biancorossa in omaggio al vessillo comunale.\nIl 7 gennaio 1923 la squadra gioca un'amichevole contro il Libertas Rimini, imponendosi per quattro reti a zero; tale gara \u00e8 la prima giocata dal sodalizio marchigiano.\nIl primo campionato a cui il Macerata prende parte la vede subito vincitrice anche se \u00e8 solo un girone formato da tre realt\u00e0 regionali. L'anno successivo prende parte al campionato regionale di Seconda Divisione. Nel 1924-1925 non gioca in nessun campionato federale ma viene iscritta al posto della Vigor Senigallia in Prima Divisione.\nNel 1925-1926 partecipa quindi come ospite al campionato dove, essendo l'unica squadra marchigiana insieme all'Anconitana a prendervi parte, viene ammessa al girone semifinale della Lega Sud per diritto. Inserita in un girone che comprendeva anche Alba Roma, Bagnolese, Taranto e Palermo, la squadra arriva ultima e retrocede, con solo una vittoria giunta a tavolino per il mancato arrivo dei lontani siciliani. Questa annata, ricordata per la riforma dovuta alla Carta di Viareggio, influisce pesantemente sulle casse societarie a tal punto che il club, inattivo nella stagione successiva e costretto poi a ripartire dal campionato di Terza Divisione regionale, rischia di fallire.\nGli anni trenta.\nNel 1929-1930 il Macerata prende parte di nuovo al campionato di Prima Divisione, che nel frattempo era diventato il terzo livello nazionale e viene inserita in un girone comprendente Palermo, , Salernitana, , Vomero Napoli, Taranto ed altre squadre del centro-sud Italia; i primi anni trenta sono gli anni dei sentiti derby contro l'Anconitana-Bianchi ed altre realt\u00e0 della regione; sono anche anni di alti e bassi sia a livello sportivo che a livello finanziario e per alcuni anni la squadra disputa i campionati regionali.\nNel 1935 la societ\u00e0 assume la denominazione \"Associazione Calcio Macerata\", e il bianco e il rosso vengono scelti come nuovi colori sociali. Nello stesso anno viene istituito il primo campionato di Serie C ma il club non viene invitato a parteciparvi e viene iscritto nel campionato regionale inferiore; la promozione in Serie C arriver\u00e0 sul campo, dopo aver prevalso anche contro le corregionali e Vis Pesaro.\nIn questa categoria Il Macerata si salva senza problemi per alcune annate. Nella stagione 1938-1939 la squadra, costruita dal presidente Filippo Antonelli Incalzi, domina il proprio girone vincendolo con sette punti di vantaggio sulla . I problemi per la squadra biancorossa sorgono nelle fasi finali quando viene inserita in un minigirone comprendente la di Roma, Catania e Molinella; proprio quest'ultima vincer\u00e0 lo scontro decisivo, al Littoriale di Bologna, conquistando la Serie B a danno del Macerata.\nTuttavia, la promozione in serie cadetta sar\u00e0 conquistata l'anno successivo. I biancorossi vincono ancora una volta il proprio girone, con quattro punti di vantaggio sull'inseguitrice . Le fasi finali iniziano con la sconfitta contro il Vicenza; seguiranno le vittorie contro e , allenata da Fulvio Bernardini.\nNella stessa stagione, gli uomini di mister Rossetti arrivano fino agli ottavi di Coppa Italia: dopo aver sconfitto Sambenedettese, Fano, Pescara, Pisa e Vicenza, il 7 aprile la Lazio di Silvio Piola ferma il cammino dei marchigiani.\nGli anni quaranta.\nNel campionato 1940-1941, il Macerata partecipa alla Serie B con una squadra quasi interamente formata da giocatori locali, retrocedendo. La rosa allenata sempre da Rossetti era composta da: Baldoni, Belelli, Bruscantini, Cartoni, Del Fava, Giacomozzi, Milli, Palmieri, Morlupi, Pierluigi, Piscopello, Sfrappini, Tombesi, Tra\u00f9, Trillini, Valli, Vecchietti e Volpi. Nonostante la retrocessione il Macerata riesce a cogliere alcuni risultati degni di nota: si ricordano le vittorie casalinghe su Verona e Liguria, che successivamente vincer\u00e0 il campionato.\nNelle due stagioni successive i biancorossi disputano campionati di Serie C privi di grandi ambizioni. Il calcio nel frattempo, si ferma a causa della Seconda guerra mondiale.\nAlla fine della guerra ricominciano i campionati; la Serie C viene divisa in due leghe: Alta Italia e Centro-Sud, con diciotto gironi in totale. La societ\u00e0 viene iscritta in un girone gestito dalla Lega Centro-Sud con la nuova denominazione di \"Societ\u00e0 Sportiva Maceratese\", cogliendo una sofferta salvezza.\nLa stagione successiva \u00e8 quella del primo derby vinto contro la Civitanovese: i maceratesi si impongono per tre reti a zero. La squadra, allenata dal friulano Dal Pont, vince il proprio girone con un punto di vantaggio sulla Sambenedettese, conquistando il diritto di partecipare alle fasi finali. Qui \u00e8 inserita in un mini girone composto da Centese, Gubbio, , e Civita Castellana. I biancorossi arrivano a giocarsi tutto contro i maremmani. Nonostante ai marchigiani basti un pari, subiscono dieci reti dal Grosseto, incappando in quella che ancora oggi \u00e8 la peggior debacle della storia della societ\u00e0.\nLa stagione successiva inizia con una prima riforma dei campionati che porta la Serie C ad essere composta da quattro gironi. Solo le prime tre o quattro dei gironi vengono iscritte in Serie C per l'annata successiva, mentre tutte le altre retrocedono in quarta serie. La Maceratese vince il girone ancora una volta davanti alla Sambenedettese, ed entrambe vengono iscritte in terza serie. Nei campionati successivi, cio\u00e8 1948-1949 e 1949-1950, la squadra si piazza entrambe le volte quinta in campionati che vedono vincitori prima il e poi l'.\nGli anni cinquanta.\nNella stagione 1950-1951 la Maceratese partecipa alla Serie C e viene inserita nel girone centrale insieme ad alcune squadre come il Cagliari, il , l', il ed altre importanti societ\u00e0 calcistiche del centro Italia; i biancorossi terminano sesti a pi\u00f9 di dieci punti dalla capolista Piombino.\nLa stagione 1951-1952 \u00e8 quella di un'altra riforma dei campionati (che porter\u00e0 la Serie C a girone unico); in un girone da 18 squadre ne retrocedono in IV Serie ben 14 tra cui i biancorossi che in quella stagione scesero in campo con una squadra non all'altezza della categoria e infatti terminarono ultimi con appena 11 punti. Nel giro di pochi anni la Maceratese, colpita anche da una crisi finanziaria, retrocede ben tre volte andando a finire in Prima Divisione nella stagione 1955-1956. Dopo oltre 20 anni la Maceratese torna a giocare contro squadre rionali o poco pi\u00f9, squadre che il club di palazzo de Vico non aveva mai incontrato se non agli albori della sua storia.\nNelle stagioni successive la squadra del neo presidente, il Senatore Elio Ballesi vince i campionati fino a ritrovarsi in IV Serie nella stagione 1958-59 dove gareggia contro squadre del suo calibro come l', il , la tanto odiata e molte squadre pugliesi, abruzzesi, molisane e addirittura lucane; la squadra biancorossa da \"matricola terribile\" vince il campionato per un punto di vantaggio e, dopo anni di assenza, ritorna a disputare la Serie C. In questa stagione risult\u00f2 fondamentale il bottino di punti realizzato al Della Vittoria un vero catino, sempre traboccante di spettatori (l'impianto ne poteva contenere circa ) e infatti in questi anni si comincia a pensare ad un nuovo impianto, che verr\u00e0 realizzato nel decennio successivo nella zona dell'ex mattatoio comunale.\nDa ricordare l'importante iniziativa presa dalla nuova dirigenza di creare, nei locali sottostanti palazzo De Vico (in pieno centro), la Sportiva cio\u00e8 un circolo che legava a livello sociale la Maceratese alla popolazione cittadina. I soci della Sportiva partecipavano con delle quote ad una piccola parte del capitale sociale della societ\u00e0; in pratica era una specie di azionariato popolare.\nGli anni sessanta.\nNel 1959-1960 i biancorossi neopromossi retrocedono subito nonostante tra le sue file ci sia Pino Brizi, un giocatore che nella sua carriera ha indossato la maglia dei viola e quella \"Azzurra\". I \"pistacoppi\" tornano nella Serie C unica nel 1963-1964 (dopo che nella stagione precedente avevano vinto il girone E della Serie D battendo per un punto i concorrenti e ) dove disputano un campionato da met\u00e0 classifica in un girone per loro inusuale come quello del Sud dove ci sono squadre come la , il , il , il Siracusa e la .\nLa squadra di Macerata \u00e8 saldamente nella categoria che le compete e dopo due stagioni giocate a buoni livelli la dirigenza di palazzo De Vico prova il colpaccio. Da segnalare la bella vittoria a met\u00e0 anni '60 del Campionato De Martino per squadre di Serie C.\nIn questi anni l'amministrazione comunale costruisce il nuovo stadio che prender\u00e0 il nome di Helvia Recina e che viene inaugurato contro la ; il nome viene ripreso da Helvia Recina cio\u00e8 l'antica colonia romana che sorgeva nell'odierna Villa Potenza, frazione di Macerata.\nNella stagione 1966-1967 la Maceratese forma una squadra che possa lottare per la serie B; nella rosa i marchigiani hanno Dugini e Turchetto, attorno a loro ci sono Alessandrini, Prenna, Rega, Ferretti, Capponi, Morbidoni, Feresin, Del Negro, Berti, Mazzanti ed altri ancora. La squadra allenata da Antonio Gianmarinaro vince varie partite e a met\u00e0 stagione \u00e8 Campione d'Inverno con tre punti di vantaggio sul . Nel girone di ritorno la squadra comincia a perdere qualche incontro, rimanendo comunque prima.\nIl 5 marzo 1967, al Santa Giuliana di Perugia si gioca lo scontro diretto. La squadra perde 3-1 e viene sorpassata proprio dal \"grifo\" che da l\u00ec in poi non lascer\u00e0 pi\u00f9 la prima posizione e vincer\u00e0 il campionato con un punto di vantaggio sulla Maceratese. Questa la squadra scesa in campo: Gennari, Feresin, Prenna, Rega, Marchi, Berti, Vicino, Turchetto, Mazzanti, Dugini - All. Gianmarinaro.\nLa sconfitta segna una svolta in senso negativo. La dirigenza a fine stagione smobilita tutto: Dugini e Turchetto vengono venduti proprio al ; fino a questo momento la societ\u00e0 Maceratese era una delle quattro societ\u00e0 calcistiche marchigiane pi\u00f9 gloriose insieme all', all' e alla . Da qui in poi le altre tre prenderanno strade e approderanno in categorie ben differenti dalla Maceratese.\nNella stagione 1968-1969 c'\u00e8 da segnalare una squalifica del campo che porta i biancorossi a giocare le partite casalinghe lontano da Macerata che non riescono a centrare la salvezza. La squalifica fu determinata da un'invasione di campo da parte dei tifosi biancorossi nella partita giocata contro la Massese e terminata con una sconfitta; ne fecero le spese il Presidente Ballesi duramente contestato, il dirigente Tomassini ferito alla bocca, l'arbitro picchiato dentro gli spogliatoi e un agente dei carabinieri colpito da una mattonata al volto. Le cronache di allora parlano di oltre due ore di assedio terminato con il direttore di gara che fugge dallo stadio travestito da carabiniere.\nLa stagione successiva la squadra torna a giocare all'Helvia Recina e domina il proprio girone di Serie D con 9 punti di vantaggio sulla seconda, il Forl\u00ec, a testimoniare che la squalifica della stagione precedente era stata fondamentale per la retrocessione.\nGli anni settanta.\nLa Maceratese rimane in Serie C fino al 1972-1973 quando retrocede dal girone B. Nel 1970-1971 nel girone B della Serie C fu inserito anche il Genoa; il \"grifone\", allenato da Arturo Silvestri vinse il campionato ma si dovette chinare all'Helvia Recina per 2-0 contro i biancorossi. La Maceratese termin\u00f2 quella stagione a met\u00e0 classifica.\nDal 1973 in poi iniziano anni di oblio che vedono i biancorossi continuamente in serie D a met\u00e0 classifica e addirittura in tre stagioni consecutive dal 1975 al 1978 il club si salva dalla retrocessione in Promozione con un punto di vantaggio. Nonostante ci\u00f2 la societ\u00e0 in questi anni sforna Dino Pagliari, che verr\u00e0 ceduto alla , e Nello Malizia. Le uniche soddisfazioni in questi anni arrivarono dai derby vinti o pareggiati all'Helvia Recina contro la Civitanovese. Ciononostante c'\u00e8 da segnalare anche l'umiliante sconfitta subita a Civitanova il 5 dicembre 1976, per 6 - 1 (!!!) risultato mai pi\u00f9 eguagliato (nelle dimensioni) da nessuno nella storia del derby.\nAlla fine degli anni '70 la Maceratese inizia a valorizzare i giovani del vivaio come Giovanni Pagliari (fratello di Dino) e Moreno Morbiducci. I risultati si cominciano a vedere nella stagione 1978-1979 dove la squadra arriv\u00f2 a met\u00e0 classifica gettando le basi per la stagione successiva dove in panchina viene chiamato Pino Brizi che riuscir\u00e0 a riportare il club in Serie C.\nGli anni ottanta.\nGli anni '80 cominciano con la vittoria del girone C nella stagione 1979-1980 e la conseguente promozione in Serie C2 (categoria appena nata). Nella stagione successiva il presidente senator Tambroni, l'Avv. Nascimbeni e Tonino Seri formano una squadra che non viene promossa in serie C1 e che conclude in terza posizione dietro il Padova la . Ancora una volta la Maceratese si deve arrendere in uno scontro diretto giocato all'Appiani di Padova e finito 3-2 per i padroni di casa che salgono di categoria.\nNonostante questo la stagione \u00e8 ricordata in citt\u00e0 come quella dei \"gemelli del goal\" cio\u00e8 Pagliari-Morbiducci e poi questa \u00e8 l'annata del record di spettatori: 5 aprile 1981 all'Helvia Recina arriva la fino a quel momento imbattuta; due ore prima della gara allo stadio ci sono circa 7.000 spettatori al fischio d'inizio le persone sono 10.700. La partita per la cronaca finisce 1-0 per i biancorossi con gol di Moreno Morbiducci.\nNella seconda met\u00e0 degli anni '80 la squadra si stabilisce regolarmente in serie C2 con la politica di valorizzare i giovani del territorio come Alessandro Porro, Carlo Trosc\u00e8 e Paolo Siroti.\nNella stagione 1985-1986 la Maceratese viene inserita nel girone C. La squadra arriva terza dietro al e al Martina Franca. Da ricordare che nel corso della stagione si mette particolarmente in luce l'aitante difensore Paolo Agabitini che a fine stagione passer\u00e0 all' in Serie A.\nFinita la stagione la societ\u00e0 entra in una crisi finanziaria che la porta a tre retrocessioni consecutive e alla mancata iscrizione al campionato di Prima Categoria perch\u00e9 oberata dai debiti e quindi esclusa dalla F.I.G.C.. La squadra viene iscritta con il nome \"Societ\u00e0 Sportiva Maceratese 1989\" in Terza Categoria.\nGli anni novanta.\nNei primi anni '90 la Maceratese \u00e8 nel pi\u00f9 basso gradino del calcio nazionale mentre un'altra societ\u00e0 cittadina, il Macerata Calcio, \u00e8 in Promozione.\nNel 1991 le due societ\u00e0 cittadine pi\u00f9 importanti si fondono formando l\"A.C. Nuova Maceratese\" che viene iscritta all'Eccellenza Regionale (categoria appena istituita). Campionato vinto, dopo la partita contro l'Osimana, all'ultima giornata a Cerreto d'Esi. La stagione successiva vede la Maceratese in serie D. La societ\u00e0 presieduta da Maurizio Mosca rinforza la squadra in ogni reparto con acquisti mirati come Francesco Musarra (ex Fermana), Valerio Alesi (ex e nei due anni prima alla Fermana), Stefano Strappa e Roberto Chiodi. Il Presidente inoltre acquista Borislav Cvetkovi\u0107 ex con cui era diventato capocannoniere della Coppa dei Campioni nella stagione 1986-87 con sette reti ed ex .\nLa squadra parte con 7 pareggi consecutivi. Il 23 marzo 1993 c'\u00e8 lo scontro diretto all'Helvia Recina con la capolista La squadra perde 1-0., ma nonostante questo il Macerata prosegue il campionato con 6 vittorie consecutive e viene promossa in Serie C2.\nIl derby d'andata della stagione 1993-1994 finisce 1-0 con gol di Alessandro Cocchi. In questa stagione la Maceratese raggiunge la salvezza.\nL'anno successivo viene creata una squadra con Marcello Campolonghi come punta e in panchina viene chiamato Valdinoci (ex allenatore dell'Atalanta in serie A; la squadra retrocede dopo i play-out contro il .\nMosca rifonda la squadra portando a Macerata Stefano Colantuono, Giuseppe De Amicis, Giuseppe Carillo, Sergio Spuri (secondo di Garella nella scudettata Hellas Verona) e in panchina promuove Giovanni Pagliari. In questa stagione i biancorossi vincono il campionato e anche il derby contro la , sia in casa che sul neutro di Senigallia. La Serie C2 \u00e8 di nuovo realt\u00e0.\nLa stagione 1996-1997 la societ\u00e0 passa da Maurizio Mosca a Stefano Monachesi, che punta alla Serie B in tre anni. Il girone B comincia con un pareggio all'Helvia Recina contro la ; la domenica successiva i biancorossi vincono a Rimini e a met\u00e0 stagione sono secondi dietro alle fere. All'ultima giornata di andata arriva la sconfitta contro l'Iperzola e il conseguente esonero di Pagliari sostituito da Bruno Nobili anch'egli ex giocatore biancorosso. Nel girone di ritorno la Maceratese batte il all'Ardenza per 2-1 e si ripete anche contro la in casa per 3-2 con un gol del terzino Naccarella e chiude il campionato in terza posizione dietro a e . In semifinale play-off la Maceratese pareggia in trasferta e batte l' in casa per 1-0.\nNel giugno del 1997 la Maceratese perde 3-0 e lascia andare il in Serie C1.\nNella stagione successiva il presidente Monachesi investe molto e acquista giocatori come D'Isidoro e Zanin e riesce a trattenere il capitano Stefano Colantuono, Carlo Valentini e Giuseppe Carillo. Sul campo, la squadra arriva a met\u00e0 classifica. Seguono anni altalenanti.\nNella stagione 1999-2000 la squadra, che in rosa aveva Gabriele Graziani, ceduto a met\u00e0 annata, a gennaio \u00e8 in zona play-off; successivamente alla sconfitta 4-0 subita a Rimini i biancorossi perdono posizioni e concludono il campionato in zona salvezza. Da ricordare la vittoria della Coppa Regionale-Nazionale, competizione facente parte del Campionato Allievi Nazionali, in cui partecipavano le societ\u00e0 di Serie C ed alcune di Serie A e Serie B, avvenuta nella stagione 1998-1999.\nGli anni duemila.\nNella stagione 2000-2001 retrocede in serie D dopo aver perso per 4-0 i play-out a Faenza.\nNelle stagioni successive arrivano a Macerata molti presidenti e altrettante dirigenze, che non portano continuit\u00e0 all'ambiente calcistico. Nella stagione 2002-2003 la squadra, con la nuova denominazione \"Associazione Calcio Maceratese\", retrocede in Eccellenza dopo uno spareggio perso: questa volta a battere i biancorossi sono i laziali del Guidonia. Il club viene ripescato per la prima volta nella sua storia ma a fine stagione 2003-2004 la squadra retrocede di nuovo dopo uno spareggio play-out a Ladispoli, in cui la Maceratese perde per 0-1. Tuttavia, il 27 gennaio 2002 il derby si conclude con il risultato di Civitanovese-Maceratese 0-3. Gaetano Malavolta successivamente rifonda completamente la squadra mettendo a disposizione dell'allenatore-giocatore Francesco Nocera giocatori come: Giuseppe Castiglione (ex , ed altre squadre di serie B e di serie C), Ante Pesic e il mediano-Roberto Vagnoni che concluse la stagione con 18 goal di cui 17 su punizione. In una sola stagione il nuovo presidente riporta la squadra dall'Eccellenza alla serie D, la partita decisiva \u00e8 ancora una volta il derby per 1-0, con rete di Guido Crocetti.\nA fine stagione Malavolta rimane a Macerata e crea, insieme al socio di minoranza Andrea Barcaglioni, una squadra che conclude 3\u00aa in campionato uscendo al primo turno play-off contro il Tolentino.\nIn estate la societ\u00e0 torna in mano ad un maceratese; infatti Andrea Barcaglioni compra le quote di Malavolta.\nLe stagioni 2006-2007 e 2007-2008 sono la fotocopia di due anonimi campionati con il club che si salva solo nelle battute finali.\nAl termine della stagione arriva l'ennesimo cambio di dirigenza; infatti il 27 maggio 2008 viene reso noto che il 98% delle quote in possesso di Andrea Barcaglioni sono cedute in blocco al nuovo proprietario della Maceratese, Umberto Ulissi, imprenditore edile. A met\u00e0 giugno vengono presi Giorgio Carrer come D.S. e Pasquale Minuti come nuovo trainer. Per ci\u00f2 che riguarda il campo, nella stagione 2008-2009, la squadra conclude penultima retrocendo in Eccellenza. A maggio 2009 arriva l'ufficializzazione del fallimento della societ\u00e0. Grazie alla FIGC, la \"Fulgor Maceratese 1922\" eredita la rosa della societ\u00e0 fallita.\nGli anni duemiladieci.\nDopo due stagioni segnate da scarsi risultati, Paci passa la guida societaria a Maria Francesca Tardella, che cambia la denominazione sociale in \"Societ\u00e0 Sportiva Maceratese\", ingaggiando inoltre il ds Cicchi e l'allenatore Guido Di Fabio, che si occupano di rifondare la rosa. La stagione si conclude con la promozione in Serie D.\nNel massimo campionato dilettantistico la Maceratese viene inserita nel girone F, insieme tra l'altro ad e , chiudendo infine al 4\u00ba posto in classifica. Tra i giocatori che si mettono pi\u00f9 in luce si segnalano l'attaccante Federico Melchiorri (poi passato al Padova in Serie B) e il portiere Riccardo Marani (ceduto al Taranto).\nLa stagione 2013-2014 si conclude con un altro quarto posto e l'eliminazione al primo turno play-off contro il Termoli. Nell'annata seguente la Maceratese, guidata dal tecnico Magi, si laurea campione d'inverno del proprio girone davanti alla , battuta in entrambi gli scontri diretti. Anche nel girone di ritorno il cammino della societ\u00e0 biancorossa prosegue senza sconfitte e sempre al comando della classifica, col raggiungimento della matematica promozione in Lega Pro alla penultima giornata grazie alla vittoria per 1-0 sull'. La Maceratese chiude il campionato con soli 22 gol subiti che ne fanno la squadra meno perforata dei primi cinque campionati italiani.\nL'imbattibilit\u00e0 interna (che durava dal 23 marzo 2014, a seguito della sconfitta contro l' per 1-4) si conclude l'8 maggio 2016 allorch\u00e9 il Santarcangelo passa all'Helvia Recina per 1-3.\nLa stagione 2015-2016 si conclude con uno storico terzo posto e l'accesso ai play-off promozione, ove la Maceratese verr\u00e0 eliminata dal .\nLa stagione 2016-2017 vede i biancorossi debuttare in Coppa Italia, venendo eliminati al secondo turno a seguito della sconfitta per 2-3 contro il . I biancorossi guidati dall'ex-Milan e Perugia Federico Giunti si salvano evitando i play-out, ma in estate la societ\u00e0 non si iscrive alla nuova Serie C 2017-2018 venendo esclusa per il troppo debito accumulato e per le mancate risorse economiche.\nIl 19 giugno 2018 nasce l\"'HR Maceratese\" la quale riprende i colori e il blasone della vecchia Maceratese e viene iscritta al campionato di Promozione Marche al posto dell'altra societ\u00e0 cittadina, \"Helvia Recina\". A giugno del 2019 riprende la denominazione \"Societ\u00e0 Sportiva Maceratese 1922\".\nColori e simboli.\nColori.\nI primi colori del sodalizio furono azzurro e bianco in omaggio al vessillo provinciale ma dal 1935 in poi verranno assunti quelli del gonfalone comunale e cio\u00e8 il bianco e il rosso. La divisa utilizzata dalla squadra \u00e8 tradizionalmente costituita da una maglia a strisce verticali biancorosse abbinata a pantaloncini bianchi e calzettoni rossi, tale maglia venne utilizzata la prima volta nel settembre 1928 in un'amichevole contro l'Adriatica Porto Recanati. Negli anni 30'e 40' la divisa fu il pi\u00f9 delle volte totalmente rossa. \nNel corso degli anni si sono succedute varie divise ma pi\u00f9 o meno tutte sono rimaste fedeli alla \"tradizionale\". Per molti anni la seconda maglia \u00e8 stata di colore azzurro, in omaggio ai primi colori sociali, mentre nell'ultimo decennio si \u00e8 utilizzata principalmente o una divisa completamente rossa o una completamente nera.\nSimboli ufficiali.\nStemma.\nCome simbolo la societ\u00e0 ha sempre assunto quello comunale formato da due croci e due macine sormontate da una corona. Gli unici anni in cui vi fu uno stemma diverso sono da annoverare negli anni in cui la denominazione del club fu \"Nuova Maceratese\" e lo stemma rappresent\u00f2 due colline che si incrociavano. A partire dal nuovo millennio lo stemma prevede invece un esplicito richiamo al simbolo araldico comunale di Macerata.\nInno.\nL'inno della Maceratese si chiama \"Vai Maceratese\" ed \u00e8 cantato da Guerino.\nStrutture.\nStadio.\nLa squadra gioca le partite casalinghe allo stadio Helvia Recina, la cui capienza complessiva \u00e8 di 9.000 posti circa. Il record di spettatori in una singola partita \u00e8 di 12.900 presenze registrate il 5 aprile 1981 per Maceratese-, valevole per il campionato di C2 girone B della stagione 1980-1981. La partita termin\u00f2 1-0 con gol di Moreno Morbiducci.\nL'8 giugno 2010 si disputa all'Helvia Recina la finale del Campionato Primavera tra le formazioni del Genoa e dell'Empoli, vinta dalla compagine ligure per 2-1. I settori aperti dello stadio (tutti meno la curva) vengono riempiti totalmente dal pubblico, che fa registrare il \"tutto esaurito\". L'evento viene ripreso in diretta e trasmesso dall'emittente televisiva Sky, che utilizza cinque telecamere puntate sul terreno di gioco.\nCentro di allenamento.\nLa Maceratese si allena il pi\u00f9 delle volte all'interno dello stesso Helvia Recina. La societ\u00e0 dal 2011 ha in gestione il centro sportivo Collevario (che prende il nome dall'omonimo quartiere cittadino) composto da due campi in sintetico, da una struttura con vari spogliatoi e da un piccolo punto ristoro. In realt\u00e0 tale centro viene utilizzato soprattutto dalle giovanili del club marchigiano.\nTifoseria.\nStoria.\nI primi gruppi di tifosi organizzati legati alla Maceratese nascono a met\u00e0 degli anni settanta; il primo vero gruppo ultras si costituisce nel 1979 e assume la denominazione \"Boys\". Ad essi si aggiunge nel giro di poco tempo il \"Nucleo Storico\". Entrambi i gruppi si scioglieranno nel giro di due decenni, rispettivamente nel 1994 e nel 2002.\nA seguito della dissoluzione dei \"Boys\" si costituisce la compagine \"Seconda Generazione\" e il gruppo \"Ultr\u00e0 Rata\", che assume la guida della curva durante la militanza della Maceratese in Serie C. Ad essi si aggiunge infine il gruppo \"Armata\". Tutti i sodalizi si scioglieranno successivamente per motivi differenti: i \"Boys\" per varie divergenze intestine, gli altri a seguito dei vari daspo irrogati agli aderenti.\nNel 1998 si costituisce il gruppo \"Armata 1998\", che riprende il linguaggio degli \"Ultra Rata\" e professa un'ideologia politica moderatamente di sinistra. I numerosi daspo irrogati agli aderenti condurranno nel 2009 al suo scioglimento.\nA partire dagli anni 2010 pertanto la curva maceratese (denominata \"Just\" in memoria di uno dei fondatori del gruppo Boys) non presenta una sigla di riferimento, ma alcune \"pezze\" rappresentanti le varie anime che la compongono, legate a gruppi passati o a quartieri cittadini.\nNel 2015, a seguito del ritorno della Maceratese nei campionati professionistici, la curva \"Just\" decide di non sottoscrivere la tessera del tifoso (che consente di seguire senza limitazioni le gare in trasferta e di sottoscrivere l'abbonamento per le gare casalinghe). Fanno eccezione due gruppi organizzati basati in gradinata, i \"40+\" e il \"Gruppo Vergini\", che accettano la fidelizzazione e seguono la squadra sia in casa che in trasferta.\nNell'estate 2016 anche gli ultras della curva decidono di sottoscrivere la tessera del tifoso per seguire la propria squadra del cuore anche in esterna, pur continuando a professare contrariet\u00e0 a tale strumento e disappunto per le limitazioni poste alle trasferte dei tifosi.\nGemellaggi e rivalit\u00e0.\nLa tifoseria della Maceratese \u00e8 gemellata con quella del Mestre, gemellaggio nato nella lontana stagione 1980-1981 quando la gara tra le due compagini fu rinviata per neve. Le due tifoserie fraternizzarono e si diedero appuntamento per la gara di recupero e per quella di ritorno. Nella stagione 1996-1997 nasce l'amicizia con i supporters della Massese. Pi\u00f9 recente \u00e8 l'amicizia con gli ultras dell'Isernia.\nNella seconda met\u00e0 degli anni '80 era nata un'amicizia con la tifoseria del Trani, mentre nella stagione 1992-1993 nacque una forte amicizia con la curva della Viterbese, amicizia durata fino ai primi anni 2000. Entrambi i rapporti si sono persi con il passare degli anni anche se rimane rispetto reciproco.\nLa rivale storica \u00e8 la Civitanovese, con la quale si registrano tafferugli sin dagli anni '50, la rivalit\u00e0 si \u00e8 intensificata negli anni '80 e '90 fino ai giorni nostri. Altre rivali storiche sono la Sambenedettese, la Fermana e la Jesina con le quali si ricordano accese sfide sin dagli anni '70. Con le corregionali Fano e Vis Pesaro la rivalit\u00e0 \u00e8 nata negli anni '90 quando i club si sono incrociati nella vecchia Serie C2. Fuori regione le rivalit\u00e0 pi\u00f9 sentite sono: Foligno e Teramo tra quelle nate negli anni '80; Rimini ed Arezzo nate negli anni '90, con il Termoli negli anni recenti.\nRivalit\u00e0 anche con la tifoseria del Livorno con cui avvennero numerosi scontri fuori la stazione di Reggio Emilia. Con la tifoseria di\nAncona ci furono principalmente scontri a Macerata negli anni 90.\nCon la Ternana vi \u00e8 una rivalit\u00e0 passata per tafferugli avvenuti in serie c2. Ma ad oggi sono numerosi anni che per motivi di categoria che le due piazze non s'incontrano.\nIn Abruzzo vi sono rivalit\u00e0 anche con Giulianova, L'Aquila ed il Chieti"}
{"id": "1390754", "revid": "767487", "url": "https://it.wikipedia.org/wiki?curid=1390754", "title": "\u00c5ngermanland", "text": "\u00c5ngermanland (in latino, \"Angermannia\") \u00e8 una provincia storica (\"landskap\") della Svezia nord-orientale. Confina con le province di Medelpad, J\u00e4mtland, Lappland e V\u00e4sterbotten e si affaccia al mare, a est, sul golfo di Botnia. A livello amministrativo la provincia \u00e8 compresa principalmente nella contea di V\u00e4sternorrland e in misura molto minore in quelle di V\u00e4sterbotten e J\u00e4mtland.\nIl nome deriva dal vocabolo in antico norreno, \"Anger\", che significa \"fiordo profondo\" e si riferisce alla profonda foce del fiume \u00c5ngerman\u00e4lven.\nGeografia storica.\nStoricamente, il territorio era suddiviso tra quattro citt\u00e0 dotate di statuto e dodici distretti di corte (\"tingslag\"). \nLe citt\u00e0 erano: H\u00e4rn\u00f6sand (che ottenne lo statuto nel 1585), \u00d6rnsk\u00f6ldsvik (1893), Sollefte\u00e5 (1917) e Kramfors (1947).\nLe \"tingslag\" erano: \"Arn\u00e4s, Bote\u00e5, Gudmundr\u00e5, Nora, Nordingr\u00e5, Nordmaling, N\u00e4tra, Ramsele, Resele, Sj\u00e4levad, Sollefte\u00e5 e Ume\u00e5\"."}
{"id": "1390755", "revid": "1861950", "url": "https://it.wikipedia.org/wiki?curid=1390755", "title": "Boeing 747", "text": "Il Boeing 747 \u00e8 un aereo a fusoliera larga (in inglese: \"wide body\") quadrigetto progettato da Joe Sutter (Seattle, 21 marzo 1921, Bremerton, 30 agosto 2016). Quest'aereo \u00e8 utilizzato come aereo di linea e da trasporto, spesso chiamato con il suo soprannome originale \"Jumbo Jet\", o \"Queen of the Skies\" (dall'inglese: \"Regina dei cieli\"). Costruito dalla divisione aerei commerciali della Boeing negli Stati Uniti d'America, nella sua versione originale era grande due volte e mezzo il Boeing 707, uno dei pi\u00f9 grandi velivoli civili degli anni sessanta. Inaugurati i voli commerciali nel 1970, il 747 ha mantenuto per 37 anni il record mondiale di capacit\u00e0 di passeggeri trasportati.\nIl 747 adotta una configurazione a doppio ponte per parte della sua lunghezza. \u00c8 disponibile in versione passeggeri e da trasporto merci, pi\u00f9 altre personalizzate. La Boeing progett\u00f2 il ponte superiore a forma di \"gobba\" per utilizzarlo come salottino per i passeggeri di prima classe o, come accade solitamente in tempi recenti, per dare spazio a posti supplementari e per consentire all'aereo una facile trasformazione da aereo passeggeri ad aereo cargo, mediante la rimozione dei posti a sedere e l'installazione di un portellone di carico nel muso.\nLa Boeing utilizz\u00f2 questa soluzione in quanto, all'epoca della ideazione del modello, si pensava che gli aerei di linea supersonici, il cui sviluppo venne annunciato agli inizi degli anni sessanta, avrebbero reso il 747 e altri aerei di linea subsonici obsoleti, mentre la richiesta di aeroplani per il trasporto merci si riteneva si sarebbe mantenuta solida nel futuro. In particolare, per quanto riguarda il 747, si prevedeva che divenisse obsoleto dopo la vendita di 400 esemplari. La realt\u00e0 sment\u00ec le previsioni dei critici quando venne messo in produzione l'esemplare numero nel 1993. Ad agosto 2017, sono stati prodotti Boeing 747 e risultano ordinati altri 3 esemplari della variante 747-8I e 17 esemplari della variante 747-8F.\nIl 747-400, \u00e8 la versione passeggeri pi\u00f9 diffusa in servizio ed \u00e8 tra gli aerei di linea pi\u00f9 veloci, con la sua velocit\u00e0 di crociera di Mach 0,85\u20130,855 pari a circa 1055\u00a0km/h. Nel 1991 un 747-100 cargo, durante una manovra errata, ha toccato 0,98 Mach. Questo aereo ha un'autonomia intercontinentale di \u00a0km. La versione passeggeri del 747-400 pu\u00f2 imbarcare 416 passeggeri in una tipica suddivisione in tre classi, o 524 passeggeri in configurazione standard a due classi, o 660 passeggeri nell'allestimento con un'unica classe. La pi\u00f9 recente versione dell'aereo, la 747-8, \u00e8 in produzione e ha ricevuto la certificazione nel 2011. Le consegne del 747-8F freighter (trasporto merci, in inglese) al cliente di lancio, la Cargolux, sono iniziate nell'ottobre 2011; le consegne della versione 747-8I passeggeri al primo cliente, la Lufthansa, sono iniziate nel maggio 2012. La Boeing sostituir\u00e0 il 747 con il Boeing Y3 nel quadro del Boeing Yellowstone Project.\nIl Boeing 747 stabil\u00ec un record mondiale quando un esemplare della El Al, nel corso dell'operazione Salomone il 24 maggio 1991, imbarc\u00f2 1122 passeggeri a destinazione Israele. 1087 passeggeri erano registrati, ma dozzine di bambini si nascosero tra i vestiti delle madri. Due bambini nacquero durante il volo.\nStoria del progetto.\nAntefatti.\nNel 1963 l'United States Air Force (USAF) avvi\u00f2 una serie di progetti di studio per poter disporre di un aereo da trasporto strategico di grandi dimensioni. Sebbene la forza armata statunitense stesse facendo entrare in servizio il Lockheed C-141 Starlifter, si riteneva che ci fosse bisogno di acquisire un aereo pi\u00f9 grande e capiente, in grado di trasportare i carichi di grandi dimensioni che non sarebbero entrati nei velivoli allora esistenti. Questi studi portarono nel marzo 1964 alla emissione di un requisito iniziale dal nome \"CX-Heavy Logistics System\" (CX-HLS) per un aereo con una capacit\u00e0 di carico di \u00a0kg (180.000 libbre), una velocit\u00e0 di Mach 0,75 (805\u00a0km/h), un'autonomia di 9\u00a0260\u00a0km ( miglia nautiche) e un carico utile di \u00a0kg (115.000 libbre). Il vano di carico avrebbe dovuto essere largo 5,18\u00a0m (17 piedi), alto 4,11\u00a0m (13,5 piedi) e lungo 30,5\u00a0m (100 piedi), con accesso da porte dal lato frontale e posteriore.\nI motori, essendo solo quattro per carichi di tale portata, dovettero essere pensati da zero con una particolare attenzione per il consumo di carburante. Il 18 maggio 1964 Boeing, Douglas, General Dynamics, Lockheed e Martin Marietta presentarono i rispettivi concept per la cellula mentre General Electric, Curtiss-Wright e Pratt &amp; Whitney fecero altrettanto con i motori. Dopo una prima scrematura, l'USAF autorizz\u00f2 a portare avanti i progetti a Boeing, Douglas, Lockheed, General Electric e Pratt &amp; Whitney.\nDal momento che il CX-HLS prevedeva un sistema di carico anche frontale oltre al classico sistema posteriore, si sarebbe dovuta sistemare una porta anche nel muso dell'aereo. Boeing, Douglas e Lockheed risolsero tutte e tre il problema spostando la cabina di pilotaggio sopra l'area di carico; la Douglas aveva pensato a una struttura simile a un pod appena davanti e sopra l'ala, la Lockheed ipotizz\u00f2 una sorta di ponte passeggeri lungo tutta la parte superiore dell'aereo \"bucata\" dai longheroni delle ali mentre la Boeing introdusse una via di mezzo tra queste due soluzioni, disegnando un pod che andasse dal \"naso\" dell'aereo fino a dietro le ali. Nel 1965 la Lockheed venne selezionata per condurre ulteriori sviluppi del progetto mentre il motore della General Electric venne adattato al nuovo C-5 Galaxy, all'epoca l'aereo militare pi\u00f9 grande del mondo.\nLa Boeing utilizz\u00f2 le idee della porta frontale e della cabina di pilotaggio \"sospesa\" anche per impostare il design del futuro 747.\nProposta per le compagnie di linea.\nIl 747 venne concepito durante l'incremento del traffico aereo verificatosi negli anni sessanta e rivoluzionato dalla grande popolarit\u00e0 acquisita dal Boeing 707 e dal Douglas DC-8 Gi\u00e0 prima dell'estromissione dal programma CX-HLS la Boeing, pressata dal presidente della Pan American World Airways Juan Trippe, aveva iniziato a pensare a un aereo grande almeno il doppio del 707, conscia anche del fatto che gli aerei erano quasi tutti congestionati dal grande numero di passeggeri.\nNel 1965 Joe Sutter venne trasferito dal team di progettazione del 737 a un nuovo progetto, gi\u00e0 chiamato 747 iniziando subito a impostare un nuovo design in collaborazione con la Pan Am e altre compagnie aeree pensando in un primo momento a un aereo da trasporto supersonico e in grado di essere venduto come aereo da trasporto merci qualora il traffico aereo umano fosse andato declinando.\nNell'aprile 1966 la Pan Am ordin\u00f2 venticinque 747-100 per un totale di 525 milioni di dollari nel corso di una cerimonia pubblica a Seattle per festeggiare l'evento, durante il quale Trippe afferm\u00f2, in accordo col capo del progetto del 747 Malcolm T. Stamper, che l'aereo sarebbe diventato \u00abuna grande arma per la pace, in competizione con i missili balistici intercontinentali per segnare il destino dell'umanit\u00e0.\u00bb In qualit\u00e0 di primo cliente e dato il suo grande coinvolgimento nel progetto 747 ancora prima di piazzare un ordine, la Pan Am fu in grado di influenzare il design e lo sviluppo del 747 pi\u00f9 di quanto non avesse mai fatto un'altra compagnia fino a quel momento.\nLa messa a punto del progetto.\nIn quel periodo era molto diffusa l'idea che il 747 sarebbe poi stato rimpiazzato con un aereo supersonico (SST, \"Supersonic Transport\"). Con una grande intuizione, la Boeing realizz\u00f2 il 747 in modo che potesse essere facilmente convertito in un aereo da trasporto merci: l'industria di Seattle immagin\u00f2 che se e quando le vendite delle versioni passeggeri fossero diminuite, l'aereo sarebbe potuto rimanere in produzione in versione cargo. La cabina di pilotaggio venne sistemata nel ponte superiore in modo da poter sfruttare il cono del muso per installare un portello di carico.\nL'aereo civile supersonico, il Concorde e il mai prodotto Boeing 2707, non raggiunse mai le aspettative richieste sia per la sopraggiunta crisi petrolifera degli anni settanta (i costi del carburante e di manutenzione erano troppo elevati) sia perch\u00e9 c'erano diverse difficolt\u00e0 nell'uso di questo tipo di velivolo a causa delle regolamentazioni per i voli supersonici.\nI critici calcolarono che il 747 sarebbe diventato obsoleto dopo circa 400 unit\u00e0 vendute: dovettero ricredersi quando la produzione super\u00f2 i mille esemplari nel 1993. Il previsto calo delle vendite della versione civile in favore di quella cargo \u00e8 avvenuta soltanto nei primi anni del 2000, circa 20 anni dopo le aspettative.\nIl progetto originale si bas\u00f2 su una fusoliera con doppio ponte per tutta la lunghezza con i passeggeri disposti in righe di otto posti con due corridoi sul ponte inferiore e disposti per sette, sempre con due corridoi, sul ponte superiore. Questa disposizione venne per\u00f2 scartata agli inizi del 1966 a causa di preoccupazioni relative al rispetto dei requisiti per i percorsi di evacuazione e per i limiti che sarebbero derivati alla capacit\u00e0 di trasporto merci. Venne preferito un progetto con un ponte unico pi\u00f9 largo. La cabina di pilotaggio fu perci\u00f2, messa su un ponte superiore accorciato di modo che fosse possibile prevedere una porta frontale per il carico delle merci; questa caratteristica di progetto produsse \"il rigonfiamento\" particolare di tutti i 747. Nei primi modelli non era chiaro cosa fare con il piccolo spazio che si veniva a creare dietro la cabina di pilotaggio e inizialmente si pens\u00f2 a un \"salottino\" per i passeggeri da organizzare senza posti a sedere permanenti.\nUna delle tecnologie principali che permisero di concepire un aereo grande come i 747 fu quella dei motori turboventola ad alto rapporto di diluizione. La tecnologia dei motori a getto si pensava fosse in grado di generare una potenza doppia rispetto a quella dei primi turbogetti, consumando un terzo meno di combustibile, ma la General Electric, che era all'avanguardia in questa tecnologia, era impegnata a sviluppare il motore per il C-5 Galaxy militare e non si ciment\u00f2 con questa soluzione pensata per il mercato civile se non pi\u00f9 tardi. La concorrente ditta di motori Pratt &amp; Whitney lavorava anch'essa allo stesso principio e, prima della fine del 1966, Boeing, Pan Am e Pratt &amp; Whitney si accordarono per sviluppare un nuovo motore, denominato JT9D, con il quale equipaggiare i 747.\nIl progetto adott\u00f2 una nuova metodologia d'analisi chiamata analisi dell'albero di guasti (\"fault tree analysis\" in inglese), che permise di determinare come gli effetti di un guasto su una sola parte si ripercuotessero sugli altri sistemi. Per soddisfare i requisiti di sicurezza e certificazione per il volo, il progetto del 747 fece ricorso a logiche di ridondanza per le strutture e gli impianti idraulici, a un quadruplo carrello di atterraggio principale e a superfici di controllo doppie In aggiunta, vennero impiegati alcuni dei pi\u00f9 avanzati ipersostentatori per permettere al velivolo di operare dagli aeroporti esistenti. Tra questi dispositivi aerodinamici innovativi, furono compresi degli ipersostentatori disposti sul bordo d'attacco per quasi tutta la lunghezza dell'ala e un complesso sistema di flap, suddiviso in tre parti, e disposto sul bordo d'uscita. Il sistema di flap suddiviso in tre parti, aumentava la superficie alare del 21% e incrementava la portanza del 90% rispetto all'ala con flap retratti.\nLa Pratt &amp; Whitney svilupp\u00f2 un motore turboventola con alto \"bypass\", il JT9D, che inizialmente era destinato solo al 747. Inizialmente vi furono comunque dei problemi: il loro peso faceva ovalizzare i condotti delle gondole montate a sbalzo sotto l'ala, provocando una perdita di pressione sopra e sotto e uno strisciamento laterale delle pale delle grosse ventole: questo comportava una notevole perdita di spinta che li costringeva a lente salite, tanto che i primi 747 che decollavano da Roma per New York dovevano essere instradati via Ajaccio-Genova-Torino per permettergli di raggiungere una quota di sicurezza sufficiente per varcare le Alpi.\nLe ali erano a freccia, con un insolito angolo di 37 gradi: questo perch\u00e9 si scelse di minimizzare l'apertura alare per permettere il ricovero negli hangar esistenti.\nLa Boeing accett\u00f2 di consegnare i primi 747 alla Pan Am entro la fine del 1969. La data di consegna concordata lasciava quindi 28 mesi di tempo per progettare l'aereo, il che rappresentava due terzi del tempo normale impiegato solitamente all'epoca. Il programma fu quindi impostato con scadenze talmente ravvicinate che le persone che vi lavoravano vennero soprannominate \"Gli Incredibili\". Lo sviluppo dell'aereo fu una tale sfida tecnica e finanziaria che si disse che la direzione dell'azienda \"scommetteva la compagnia\" quando inizi\u00f2 il progetto.\nLo stabilimento di produzione.\nLa Boeing non aveva uno stabilimento grande abbastanza per l'assemblaggio del gigantesco aereo di linea: venne quindi deciso di costruirne uno nuovo. La compagnia prese in considerazione diversi siti in circa 50 citt\u00e0; al termine dell'analisi venne deciso di costruire il nuovo impianto in un'area di 780 acri posta a 30\u00a0miglia (48\u00a0chilometri) a nord di Seattle, al confine con una base militare a Paine Field, vicino a Everett, nello stato di Washington. Il sito venne comprato nel giugno 1966.\nSviluppare il 747 era una grande sfida, e costruire l'edificio dove assemblarlo fu anch'essa un'impresa enorme. Il presidente della Boeing William M. Allen chiese a Malcolm T. Stamper, in seguito divenuto il capo divisione motori a turbina della compagnia, di sovraintedere alla costruzione del nuovo stabilimento di Everett in costruzione e di avviare la produzione dei 747. Per livellare il sito, vennero movimentati pi\u00f9 di 3,1\u00a0 milioni\u00a0 di\u00a0m\u00b3 di terra. Il tempo a disposizione per costruire lo stabilimento fu cos\u00ec poco che il primo modello a scala naturale (\"mockup\") di 747 fu costruito prima che il tetto del capannone che doveva ospitarlo fosse finito. La fabbrica ha il pi\u00f9 grande edificio in termini di volume mai costruito al mondo ed \u00e8 stata ulteriormente ampliata diverse volte nel tempo, al fine di consentire la costruzione di altri modelli di jet commerciali Boeing del tipo a fusoliera larga.\nSviluppo e prove sui prototipi.\nPrima che il primo 747 fosse completamente assemblato, si iniziarono le prove su molti componenti e sistemi. Una verifica importante consisteva nell'effettuare l'evacuazione di 560 volontari da un modello di cabina delle stesse dimensioni di quelle dell'aereo, utilizzando gli scivoli di emergenza. La prima simulazione di evacuazione caus\u00f2 parecchi feriti tra i volontari e richiese due minuti e mezzo per essere completata, invece del massimo dei 90 secondi che imponeva la Federal Aviation Administration (FAA), l'agenzia del Dipartimento dei Trasporti statunitense che sovrintende alla sicurezza dell'aviazione civile. Successive evacuazioni di prova riuscirono a concludersi nei 90 secondi previsti, ma causarono ancora pi\u00f9 feriti. La pi\u00f9 problematica si rivel\u00f2 essere l'evacuazione dal ponte superiore dell'aereo; invece di usare uno scivolo d'emergenza convenzionale, ai volontari si richiedeva di abbandonare l'aereo utilizzando una cintura di sicurezza attaccata a una carrucola. Tra le prove necessarie per un aereo cos\u00ec grande, venne inclusa anche quella di rullaggio su pista. La Boeing costru\u00ec un insolito simulatore conosciuto come \"Waddell's Wagon\" (letteralmente \"Il vagone di Waddell\"), dal nome del pilota sperimentale Jack Waddell. Questo consisteva in una riproduzione della cabina di pilotaggio dell'aereo montata sul tetto di un autocarro: in questo modo, nel mentre i veri aerei venivano costruiti, si potevano gi\u00e0 addestrare i piloti facendoli esercitare alle manovre di rullaggio da una posizione che simulava l'altezza del ponte superiore.\nIl 30 settembre 1968, avvenne la cerimonia del \"roll out\", la prima esposizione in pubblico del 747. L'aereo venne presentato a Everett nel nuovo stabilimento alla stampa mondiale e ai rappresentanti delle 26 compagnie aeree che avevano ordinato l'aereo di linea. Nei mesi seguenti, vennero ultimate le prove prima del primo volo che avvenne il 9 febbraio 1969. Ai comandi erano i piloti collaudatori Jack Waddell e Brien Wygle e Jess Wallick alla postazione di ingegnere di bordo. Malgrado un problema minore con uno dei flap, il volo conferm\u00f2 che il 747 si pilotava estremamente bene. Si verific\u00f2 che il progetto era ampiamente immune al \"Dutch roll\", un fenomeno in volo che costituiva un importante pericolo per i primi jet con ala a freccia.\nDurante le fasi successive del programma di prove in volo, le verifiche sul flutter evidenziarono che le ali in determinate condizioni erano soggette a oscillazioni. Questo problema fu parzialmente risolto riducendo la rigidit\u00e0 di alcune componenti dell'ala, ma un tipo particolare di flutter ad alta velocit\u00e0 fu risolto solo inserendo contrappesi di uranio impoverito nelle gondole dei motori esterni dei primi 747. Questo accorgimento caus\u00f2 preoccupazione quando qualcuno di questi aerei venne distrutto in incidenti, come per esempio nel caso del Volo China Airlines 358 caduto poco dopo il decollo dall'aeroporto di Taipei-Taoyuan di Taipei nel 1991 e nel Volo El Al 1862 ad Amsterdam nel 1992.\nIl programma di prove di volo fu ostacolato da problemi con i motori JT9D. Le difficolt\u00e0 inclusero stalli ai motori causati da movimenti rapidi delle manette e deformazioni dei rivestimenti delle turbine dopo poco tempo di funzionamento. I problemi ritardarono le consegne dei 747 di parecchi mesi e lasciarono fino a 20 aerei fermi nella fabbrica di Everett in attesa dell'installazione dei motori. Il programma fu ulteriormente ritardato quando uno dei cinque aerei di prova si danneggi\u00f2 seriamente durante un tentativo di atterraggio al Aeroporto Municipale di Renton, dove ha sede lo stabilimento Boeing di Renton. Il 13 dicembre 1969 l'aereo di prova era stato inviato presso quella fabbrica per togliere la strumentazione di prova e arredare la cabina passeggeri, quando il pilota Ralph C. Cokely fin\u00ec fuori dalla pista rivelatasi troppo corta. Il carrello destro esterno del 747 venne divelto e furono danneggiate due gondole motore. Questo incidente non imped\u00ec alla Boeing di prendere un altro degli aerei di prova e inviarlo al 28\u00ba salone internazionale dell'aeronautica e dello spazio di Parigi-Le Bourget a met\u00e0 del 1969, dove fu esposto al pubblico per la prima volta.\nIl 747 ottenne la certificazione d'idoneit\u00e0 al volo FAA nel dicembre 1969. Le spese enormi affrontate per sviluppare il 747 e costruire lo stabilimento a Everett costrinsero la Boeing a chiedere dei forti prestiti a un consorzio di banche. Durante gli ultimi mesi prima della consegna del primo aereo, la compagnia dovette ripetutamente richiedere finanziamenti supplementari per poter completare il progetto: se fossero stati rifiutati, la sopravvivenza della Boeing sarebbe stata in pericolo. Alla fine, il rischio corso diede i suoi frutti, e la Boeing ottenne e mantenne per molti anni il monopolio nella produzione di aerei passeggeri di grandi dimensioni.\nTecnica.\nDescrizione.\nIl 747 \u00e8 un aereo a fusoliera larga (o a doppio corridoio) con quattro motori montati sotto le ali; queste hanno una conformazione \"a freccia\", con un angolo di 37,5 gradi, per una velocit\u00e0 di crociera che pu\u00f2 variare tra gli 0,84 e gli 0,88 mach a seconda della versione.\nCollocata sopra il ponte principale, la cabina di pilotaggio forma una gobba. La cabina sollevata permette inoltre il carico/scarico delle merci attraverso un portellone anteriore nei voli cargo. Lo spazio-extra dietro la cabina di pilotaggio nel ponte superiore pu\u00f2 essere quindi utilizzato per un salotto o per ospitare altri posti a sedere. Il cosiddetto \"ponte superiore allungato\" divenne disponibile come optional dal modello 747-100B per poi diventare lo standard a partire dalla versione -300.\nIl peso massimo al decollo del 747 varia dalle libbre (\u00a0kg) della versione -100, alle libbre (\u00a0kg) della versione -8; mentre il raggio \u00e8 stato aumentato: dai \u00a0km della versione -100, ai \u00a0km della versione -8.\nIl 747 ha diversi sistemi strutturali ridondanti, fra cui quattro sistemi idraulici e quattro principali carrelli d'atterraggio, ognuno dotato di quattro ruote: questo permette al 747 un atterraggio in sicurezza anche in caso di malfunzionamento di due carrelli situati su lati opposti dell'aereo. Inoltre i sofisticati flap (suddivisi in tre parti) permettono di minimizzare la velocit\u00e0 di atterraggio, garantendo al 747 di poter atterrare su piste di lunghezza standard.\nImpiego operativo.\nEntrata in servizio.\nIl 15 gennaio 1970 la \"First Lady\" Pat Nixon battezz\u00f2 il primo 747 della Pan Am, il \"Clipper Victor\", all'Aeroporto Internazionale Dulles di Washington (successivamente rinominato Aeroporto Internazionale di Washington-Dulles) in presenza del presidente di Pan Am Najeeb Halaby. Invece dello champagne venne spruzzata sull'aereo dell'acqua colorata: blu, rossa e bianca. Il 747 entr\u00f2 in servizio il 22 gennaio dello stesso anno sulla rotta Pan Am New York - Londra; il volo era previsto per la sera del 21 gennaio ma il surriscaldamento dei motori rese l'aereo originario inutilizzabile. Per trovare un sostituto il volo venne ritardato di sei ore fino al giorno dopo. Il 747 pot\u00e9 godere di una felice entrata in servizio, sconfiggendo la convinzione che molti aeroporti non avrebbero potuto accogliere un aereo di tali dimensioni. Inoltre i problemi tecnici che si presentarono furono tutti di lieve entit\u00e0 e vennero velocemente risolti. Dopo l'entrata in servizio del primo 747 con Pan Am, molte altre compagnie che avevano comprato il modello per restare competitive, fecero lo stesso. La Boeing stim\u00f2 che circa la met\u00e0 delle prime vendite vennero effettuate a compagnie che ricercavano pi\u00f9 il lungo raggio dell'aereo che la sua capacit\u00e0 di carico. Infatti, se sulla carta il 747 aveva il pi\u00f9 basso costo operativo per posto a sedere, questo obiettivo poteva essere raggiunto solo con il velivolo a pieno carico; un 747 riempito al 70% consumava circa il 95% del carburante consumato da uno a pieno carico. La recessione del 1969-70 colp\u00ec gravemente la Boeing e per un anno e mezzo dopo il settembre 1970 l'azienda vendette solo due 747 in tutto il mondo, e bisogner\u00e0 aspettare tre anni per la successiva vendita a un vettore americano. Quando i problemi economici degli Stati Uniti e di altri paesi, in seguito alla crisi petrolifera del 1973, ridussero il traffico aereo, molte compagnie si ritrovarono a non avere passeggeri a sufficienza da rendere economicamente sostenibile il 747 e lo sostituirono con i pi\u00f9 piccoli DC-10 e Lockheed L-1011 TriStar. L'American Airlines, ad esempio, dopo aver provato a sostituire sui suoi 747 alcuni posti con un piano bar, in modo da attirare pi\u00f9 clienti, releg\u00f2 gli aerei a servizio cargo, per poi scambiarli con la Pan Am per aerei pi\u00f9 piccoli. Anche la Delta Air Lines tolse dalla sua flotta dopo alcuni anni i 747, che riacquist\u00f2 dopo la fusione con Northwest Airlines che operava con i Jumbo.\nI voli internazionali che tralasciavano i grandi hub e atterravano direttamente in citt\u00e0 pi\u00f9 piccole divennero comuni negli anni '80 e questo erose il mercato originariamente pensato per il 747. Comunque molti vettori internazionali continuarono a utilizzare il 747 sulle rotte del Pacifico e in Giappone vennero riconfigurati per i voli domestici ad alta densit\u00e0.\nInizialmente molte compagnie aeree guardarono il 747 con scetticismo. La McDonnell Douglas (che \u00e8 stata poi assorbita dalla Boeing) e la Lockheed Corporation stavano lavorando a un trimotore a fusoliera larga che doveva essere molto pi\u00f9 piccolo del 747. Molte compagnie credevano che l'aereo della Boeing fosse troppo grande per impiegarlo su rotte medie, preferendo investire in un pi\u00f9 economico trimotore. Esistevano anche dei dubbi sul fatto che il 747 fosse compatibile con le strutture aeroportuali esistenti.\nUn altro dubbio sollevato dalle compagnie riguardava l'efficienza del consumo di carburante: un trimotore consuma meno carburante rispetto a un quadrimotore, aspetto non secondario per limitare le spese.\nMolti timori delle compagnie si rivelarono fondati negli anni settanta. La crisi araba del petrolio e l'economia stagnante negli Stati Uniti diminuirono il numero dei passeggeri aerei, rendendo difficile riempire al massimo i nuovi 747. La American Airlines rimpiazz\u00f2 alcuni posti con alcuni piano bar, in un tentativo di attrarre nuovi clienti: i 747 vennero per\u00f2 prima relegati al trasporto merci e poi venduti. Anche la Continental Airlines ritir\u00f2 dal servizio i suoi 747 dopo alcuni anni. La costruzione di \"widebody\" (aerei di linea con fusoliera larga) pi\u00f9 piccoli ed efficienti, come il DC-10, lo L-1011 TriStar e i pi\u00f9 recenti bimotori Boeing 767 e Airbus A300, ridusse la quota di mercato del 747, specialmente da quando la deregolamentazione nel trasporto aereo aveva reso molto pi\u00f9 comuni i servizi \"point-to-point\". Anche altre compagnie hanno ritirato dal servizio i loro 747, come l'Air Canada, la Japan Airlines, l'Aer Lingus, la SAS e l'Alitalia.\nAltre compagnie invece usano i 747 nelle loro rotte pi\u00f9 trafficate: sono particolarmente diffusi tra le compagnie asiatiche per i voli medio-brevi tra le citt\u00e0 pi\u00f9 grandi. In Giappone ad esempio le compagnie aeree continuano a usare i 747 nelle rotte domestiche sfruttando tutti i posti disponibili. Altrove i Jumbo Jet vengono usati per le rotte pi\u00f9 lunghe, come per esempio i voli transoceanici.\nSviluppi futuri.\nDopo l'arrivo sul mercato del 747-400, sono stati proposti parecchi progetti di allungamento ulteriore dei 747. La Boeing nel 1996 annunci\u00f2 i progetti preliminari per un modello pi\u00f9 grande 747-500X e -600X. Le nuove varianti avrebbero richiesto pi\u00f9 di 5 miliardi di dollari di spese di sviluppo, e non vi fu sufficiente interesse per finanziare il programma. Nel 2000, la Boeing offr\u00ec il pi\u00f9 modesto 747X e 747X allungati come alternative all'Airbus A380, ma la famiglia 747X non fu in grado di attrarre un numero sufficiente di compratori e di entrare in produzione. Un anno pi\u00f9 tardi, la Boeing passo dagli studi per il 747X a quelli per il Sonic Cruiser, e dopo il programma per l'aereo di linea supersonico fu fermato, venne avviato lo sviluppo del Boeing 787 Dreamliner. Alcune idee sviluppate per il 747X furono usate sul 747-400ER, una variante con autonomia maggiore dei 747-400.\nDopo le svariate varianti proposte dalla Boeing, ma pi\u00f9 tardi abbandonate, alcuni osservatori diventarono scettici circa le capacit\u00e0 di offrire nuovi progetti da parte della Boeing. Comunque, la Boeing a inizio 2004 annunci\u00f2 che alla fine i progetti esistenti per un 747 \"Advanced\" erano stati avviati. Simile al 747-X, il 747 \"Advanced\" allungato avrebbe utilizzato la tecnologia messa a punto con il 787 Dreamliner per modernizzare il progetto originale e i suoi sistemi. I 747 rimasero il pi\u00f9 gran aereo di linea passeggeri in esercizio fino all'entrata in servizio dell'Airbus A380 nel 2007.\nIl 14 novembre 2005, la Boeing diede l'annuncio che avrebbe iniziato la produzione dei 747 \"Advanced\" con il nome di Boeing 747-8. L'ultimo 747-400 fu completato nel 2009. A tutto il 2011, la maggior parte degli ordini per i 747-8 sono stati per la variante cargo. L'8 febbraio 2010, il 747-8 cargo ha effettuato il suo primo volo. La prima consegna di un 747-8 \u00e8 stata per la Cargolux nel 2011. I 747 potrebbero venire sostituiti da un nuovo progetto chiamato \"Y3\".\nIncidenti.\nIl 747 \u00e8 stato coinvolto in molti disastri aerei dei quali, tuttavia, pochi dovuti a problemi tecnici: come spesso accade, quando si verifica un incidente grave la causa \u00e8 spesso da attribuire a errori umani, alla manutenzione insufficiente o, in alcuni casi, ad atti di terrorismo aereo. Alcuni dei disastri pi\u00f9 conosciuti sono:\nIn totale, si sono verificate 50 perdite di 747, che hanno causato in tutto 3\u00a0709 vittime tra gli occupanti dei velivoli distrutti e hanno ucciso 53 persone a terra. Negli incidenti mortali, in media \u00e8 sopravvissuto il 24% di chi era a bordo dell'aereo.\nVersioni.\nLa versione originale inaugurata nel 1968 fu il 747-100. Il 747-200 segu\u00ec poco dopo, nel 1970. Il 747-300 arriv\u00f2 nel 1980, affiancato dal 747-400 dal 1989. Sono state prodotte sottovarianti per ogni versione, le prime delle quali prodotte in contemporanea. L'ICAO assegna a ogni versione una sigla formata dalla combinazione della lettera \"B\" al nome della versione stessa (es. \"B741\" per il modello 747-100; \"B744\" per il modello 747-400).\n747-100.\nLa prima versione del Jumbo, il 747-100, usc\u00ec dalla nuova fabbrica di Everett il 2 settembre 1968. Il prototipo, battezzato \"City of Everett\", comp\u00ec il primo volo il 9 febbraio 1969, mentre il 1\u00ba gennaio 1970 entr\u00f2 in servizio presso la compagnia Pan American World Airways. In seguito venne sostituito dal 747-100B, un aereo molto simile ma con un disegno rinforzato della carlinga e del vano bagagli. La versione base aveva un'autonomia a pieno carico di circa \u00a0km. La designazione del 747-100 per l'esercito statunitense \u00e8 C-19.\nI primi esemplari della serie -100 a uscire dalla linea di montaggio avevano tre finestrini sul ponte superiore, che ospitava dei salottini. Poco dopo, quando le compagnie aeree iniziarono a utilizzare il ponte superiore per alloggiare i passeggeri della prima classe, la Boeing offr\u00ec come opzione un ponte superiore con dieci finestrini, che divent\u00f2 rapidamente lo standard. Alcuni dei 747-100 esistenti vennero modificati con la nuova configurazione.\nAlcuni 747-100 vennero convertiti in aerei da carico e designati con la sigla 747-100SF.\n747SR.\nRispondendo alle richieste giapponesi di aerei con alta capacit\u00e0 per le rotte domestiche tra le pi\u00f9 grandi citt\u00e0, la Boeing svilupp\u00f2 il 747-SR come una variante a corto raggio del 747-100 (SR \u00e8 acronimo di \"short range\", corto raggio), con una ridotta capacit\u00e0 dei serbatoi e un maggior carico utile. Con la \"economy class\" estesa, poteva portare fino a 498 passeggeri per quanto riguarda il primo modello e pi\u00f9 di 550 per i modelli successivi. Il 747-SR era inoltre progettato per avere una vita economica utile di voli in 20 anni di servizio, in confronto ai voli in 20 anni del normale 747-100. Il primo modello, il -100SR, aveva una scocca rinforzata e una sottostruttura in grado di assorbire le sollecitazioni date dall'elevato numero di decolli e atterraggi. Altri supporti strutturali vennero aggiunti nelle ali, nella fusoliera e nel carrello di atterraggio, comportando una riduzione dell'autonomia del 20%.\nIl primo ordine di quattro -100SR venne effettuato dalla Japan Airlines il 30 ottobre 1972; il primo velivolo venne ultimato il 3 agosto 1973 e il primo volo si tenne il 31 agosto 1973. L'aereo ottenne la certificazione della FAA il 26 settembre 1973 e la prima consegna avvenne il giorno stesso. Il modello entr\u00f2 in servizio con la Japan Airlines il 7 ottobre 1973 e oper\u00f2 quasi esclusivamente su voli nazionali giapponesi. Fra il 1973 e il 1975 vennero costruiti sette -100SR, ognuno con un MTOW di \u00a0kg e motori Pratt &amp; Whitney JT9D.\nIl 747-100SR fu seguito dalla versione -100BSR, che aveva un incrementato peso massimo al decollo. Debuttando nel 1978, questa versione presentava inoltre modifiche strutturali per permettere un pi\u00f9 elevato numero di cicli decollo-atterraggio. Il -100BSR vol\u00f2 per la prima volta il 3 novembre 1978, mentre la prima consegna venne effettuata alla All Nippon Airways il 21 dicembre dello stesso anno. Un totale di venti 747-100BSR vennero prodotti per ANA e JAL.\nNel 1986 vennero prodotti due 747-100BSR SUD per JAL, caratterizzati dal ponte superiore allungato (SUD \u00e8 acronimo di \"stretched upper deck\" ovvero \"ponte superiore allungato\") tipico della versione -300. Il primo volo del modello avvenne il 26 febbraio 1986, mentre la certificazione FAA e la prima consegna sono datate il 24 marzo dello stesso anno. Japan Airlines utilizz\u00f2 il 747-100BSR SUD nella configurazione a 563 posti fino al ritiro dal servizio nel terzo quadrimestre del 2006. Nonostante siano stati prodotti solo due -100BSR SUD, in teoria tutti i -100BSR sono convertibili in -100BSR SUD. In conclusione vennero prodotti 29\u00a0747-SR, tra cui 7 -100SR, 20 -100BSR e 2 -100BSR SUD.\nUn ex 747SR-46 della JAL, registrato come N911NA, viene impiegato dalla NASA come Shuttle Carrier Aircraft. And\u00f2 a unirsi a un ex 747-123 dell'American Airlines nel 1988 a causa di una raccomandazione della commissione d'indagine sul disastro dello Space Shuttle Challenger, di avere due SCA. L'aereo trasport\u00f2 il suo primo Shuttle nel 1991.\n747-100B.\nSviluppato dal 747-SR, aveva un peso massimo al decollo incrementato da a libbre (\u00a0kg), una maggiore capacit\u00e0 dei serbatoi, e quindi un raggio maggiore (\u00a0km nella configurazione da 452 passeggeri). Il primo modello venne ordinato dall'Iran Air il 1\u00ba giugno 1978, mentre il primo volo avvenne il 20 giugno 1979, ricevette la certificazione dalla FAA il 1\u00ba agosto 1979 e venne quindi consegnato il giorno successivo. Vennero costruiti in tutto 9 esemplari: 1 per l'Iran Air e 8 per la Saudia.\n747-200.\nIntrodotta nel 1971 e migliorata negli anni successivi, la versione 747-200 aveva motori pi\u00f9 potenti e un maggiore peso massimo al decollo rispetto alla serie -100, permettendogli di volare pi\u00f9 a lungo. Alcuni dei primi esemplari di questa serie avevano tre finestrini nel ponte superiore come gli esemplari della serie -100, ma la maggior parte aveva 10 finestrini. Come avvenne per la serie -100, una versione con un ponte superiore pi\u00f9 lungo venne offerta negli anni successivi. La KLM rimane l'unica compagnia che ha modificato i suoi -200 con l'opzione SUD. Gli ultimi modelli della serie, chiamati -200B e costruiti nella seconda met\u00e0 degli anni ottanta, hanno un'autonomia a pieno carico di \u00a0km.\nLa designazione dell'USAF per il 747-200 \u00e8 C-25: vengono utilizzati due soli esemplari per il trasporto VIP. Questi due esemplari, con marche 28000 e 29000, sono meglio conosciuti come Air Force One quando il presidente degli Stati Uniti \u00e8 a bordo.\nLe varianti 747-200C Convertible e 747-200F Freighter sono state realizzate per il trasporto merci. Il -200F \u00e8 esclusivamente un aereo cargo, mentre il -200C pu\u00f2 trasportare sia merci sia passeggeri. Una sottovariante ufficiosamente conosciuta come 747-200M pu\u00f2 trasportare contemporaneamente merci e passeggeri.\nCome per la serie -100, molti esemplari della serie -200 godono di una seconda giovinezza come cargo. Il 747-200B \u00e8 una versione migliorata del 747-200 con una maggiore capacit\u00e0 dei serbatoi , dotato di motori pi\u00f9 potenti disponibile anche in versione combi.\n747SP.\nIl 747SP (\"Special Performance\" o \"Short Plane\") venne consegnato nel 1976. Era una versione \"transitoria\" realizzata in risposta al Douglas DC-10 e al Lockheed L-1011: il 747 era troppo grande per molte rotte e la Boeing non aveva nessun modello in grado di competere nel nuovo mercato creato dal DC-10 e dallo L-1011. Visti gli ingenti costi per la realizzazione del 737 e del 747 negli ultimi anni sessanta, la Boeing non disponeva di sufficiente capitale per sviluppare un progetto completamente nuovo: realizzarono quindi questa versione del Jumbo pi\u00f9 piccola, ottimizzando velocit\u00e0 e autonomia a scapito della capienza.\nOltre ad avere una fusoliera pi\u00f9 corta, il 747SP ha il timone e i flap pi\u00f9 grandi. L'SP pu\u00f2 trasportare solo 220 passeggeri in configurazione a tre classi, ma pu\u00f2 volare per oltre \u00a0km a una velocit\u00e0 massima di 981\u00a0km/h. All'interno di alcune compagnie viene informalmente chiamato \"747 Short\" o \"Baby Jumbo\" a causa della fusoliera pi\u00f9 corta e della sua forma tozza. Originalmente venne chiamato \"'747SB\" (\"Short Body\") dalla Boeing, ma le compagnie convinsero la Boeing a chiamarlo 747SP\nFino all'entrata in servizio del 747-400 nel 1988, era l'aereo di linea con la pi\u00f9 grande autonomia. A causa delle soluzioni tecniche adottate, l'SP non ottenne il successo di vendita che la Boeing sperava. Vennero costruiti solo 45 esemplari e la maggior parte di essi sono ancora in servizio presso alcune compagnie in Medio Oriente.\nGrazie alle sue ottimizzate prestazioni in fatto di autonomia e lunghezza di pista impiegata, questa versione viene spesso utilizzata come base per la realizzazione di velivoli \"executive\". Sono famosi il velivolo appartenente alla casa reale Saudita e i due esemplari della Sand Corporation.\nUno speciale 747SP \u00e8 l'osservatorio astronomico del progetto SOFIA della NASA: la struttura \u00e8 stata modificata per trasportare un telescopio riflettore del diametro di 2,5 metri per osservazioni nell'infrarosso ad alta quota, all'altezza in cui i raggi infrarossi penetrano nell'atmosfera.\nTra gli operatori del 747SP ci sono:\n747-300.\nIl 747-300 \u00e8 caratterizzato da un ponte superiore pi\u00f9 lungo di 7.11 metri rispetto alla versione -200. Inoltre il ponte superiore allungato dispone di due uscite di emergenza, ed \u00e8 questa la principale differenza di questa variante rispetto ai modelli precedenti. Prima di diventare una caratteristica standard presente su tutti i modelli a partire dal -300, il ponte superiore allungato era presente solo come optional e apparve per la prima volta su due 747-100SR giapponesi. Con il -300 venne inoltre introdotta una scala diritta per collegare ponte superiore e ponte inferiore, al posto della scala a chiocciola presente sui modelli precedenti, ci\u00f2 rese possibile la creazione di ulteriori posti su entrambi i ponti. Altri piccoli accorgimenti aerodinamici permisero al -300 di viaggiare a una velocit\u00e0 di crociera di Mach 0,85, comparabile con quella di 0,84 dei precedenti modelli -100 e -200, mantenendo lo stesso peso massimo al decollo. Il 747-300 poteva essere equipaggiato sia con i motori gi\u00e0 presenti sulla versione -200, sia con i nuovi General Electric CF6-80C2B1.\nIl primo ordine venne ricevuto dalla Swissair l'11 giugno 1980. La variante riprese la denominazione di uno studio di design che non conobbe mai la produzione. Il primo volo del 747-300 avvenne il 5 ottobre 1982 e il primo modello venne consegnato alla Swissair il 23 marzo 1983. Oltre alla versione passeggeri vennero prodotte altre due versioni: la -300SR e la -300M. La versione -300M ha un vano di carico supplementare nella parte posteriore del ponte principale, similare a quella presente nel -200M, con la differenza del ponte allungato che permette a questa versione di trasportare un numero maggiore di passeggeri. Il 747-300SR fu invece progettato per il mercato giapponese dei voli a corto-medio raggio: ha infatti una capacit\u00e0 superiore e meno autonomia; la Japan Airlines utilizz\u00f2 molto questa versione da pi\u00f9 di 600 posti per svariate rotte domestiche, tra cui la rotta Tokyo - Osaka. Non vennero prodotte versioni \"freighter\" di questo modello, per\u00f2 la Boeing nel 2000 cominci\u00f2 la riconversione dei 747-300 usati in aeromobili cargo.\nSono stati consegnati un totale di 81\u00a0747-300, 56 in versione passeggeri, 21 -300M e 4 -300SR. Nel 1985, a soli due anni dalla sua entrata in servizio il -300 venne reso obsoleto dall'annuncio dello sviluppo del pi\u00f9 moderno 747-400. L'ultimo 747-300 venne consegnato nel settembre 1990 alla compagnia Sabena. Mentre molti operatori di 747-300 continuarono a utilizzare il velivolo, diverse grandi compagnie aeree rimpiazzarono i loro 747-300 con i 747-400. Air France, Air India, Pakistan International Airlines e Qantas furono le ultime grandi compagnie aeree a utilizzare questo velivolo. Il 29 dicembre 2008 la Qantas effettu\u00f2 l'ultimo volo di linea con un 747-300 da Melbourne a Los Angeles via Auckland.\n747-400.\nNella versione 747-400 sono stati aggiunti le winglet alle estremit\u00e0 alari, un nuovo glass cockpit (non c'\u00e8 pi\u00f9 l'ingegnere di bordo), nuovi serbatoi a poppa, motori migliorati, interni completamente nuovi e un nuovo sistema di intrattenimento di bordo, basato su quello della serie -300. La versione passeggeri entr\u00f2 in servizio nel febbraio del 1989 con la Northwest Airlines (numero di costruzione 696), quella combi nel settembre del 1989 con la KLM e la versione cargo nel settembre del 1995 con la Cargolux, anche se l'aereo era stato costruito per Air France che per\u00f2 non lo prese in consegna.\nIl consumo di carburante del 747-400 \u00e8 inferiore del 25% rispetto al 747-100. Esistono le varianti combi (747-400M) e cargo (747-400F). Due nuove sotto-varianti, il 747-400BCF (\"Boeing Converted Freighter\"), entrato il servizio il 19 dicembre 2005 con la Cathay Pacific Cargo, e il 747-400BDSF (Bedek Special Freighter), il primo dei quali riconsegnato ad Air China Cargo: vengono denominate in questo modo le vecchie versioni passeggeri riconvertite in cargo da costruttori autorizzati dalla Boeing.\nFino all'entrata in servizio dell'Airbus A380, la variante per voli nazionali giapponesi 747-400D era potenzialmente l'aereo di linea con la pi\u00f9 grande capacit\u00e0 del mondo. La All Nippon Airways (ANA) era solita utilizzare alcuni dei suoi 747-400D in configurazione a una classe con 594 posti a sedere; visto che per\u00f2 la Japan Airlines e la ANA hanno adattato i propri \"Jumbo\" con \"business class\" pi\u00f9 grandi, il record di capacit\u00e0 fu poi detenuto dal 747-400 della francese Corsairfly, con 587 posti; nel 2012 i 747-400 della Corsairfly sono stati configurati con 582 posti.\nLa serie -400D non \u00e8 dotata delle winglets presenti sulle altre varianti, espediente che serve per aumentare il numero di decolli e atterraggi, visto che si riducono gli sforzi alari. Il peso risparmiato consente inoltre di consumare meno, aspetto molto importante visto che nel mercato dei voli domestici giapponesi le winglets sono superflue. Il -400D pu\u00f2 essere convertito nella versione normale -400 (con pi\u00f9 autonomia) quando necessario.\nLe designazione militare americana del 747-400 \u00e8 C-33, realizzata per aumentare la flotta degli aerei da trasporto; il piano venne poi cancellato preferendo l'acquisto di altri C-17\nIl 747-400ER (\"Extended Range\") \u00e8 una versione con un'autonomia ancora maggiore pari a 7670 nm: esiste anche in versione cargo ed \u00e8 chiamata 747-400ERF (\"Extended Range Freighter\").\n747 Large Cargo Freighter.\nNell'ottobre del 2003 la Boeing annunci\u00f2 che, a causa degli alti costi del trasporto marittimo, i pezzi del nuovo 787 sarebbero stati trasportati via aria. Un 747-400 passeggeri sarebbe stato convertito in uno speciale aereo cargo per trasportare le parti realizzate a Everett e destinate all'assemblaggio finale. La fusoliera presenta un rigonfiamento simile a quello del Super Guppy o dell'Airbus Beluga, gi\u00e0 usati per trasportare le ali o le sezioni delle fusoliere. La conversione, progettata dagli uffici Boeing di Mosca, \u00e8 stata realizzata a Taiwan da una sussidiaria dell'Evergreen Group. I primi due 747-400 LCF, acquistati dalla China Airlines, sono gi\u00e0 stati modificati e sottoposti ai test per ottenere la certificazione.\nI tempi di consegna delle ali, costruite in Giappone, si riducono dagli attuali 30 giorni a un solo giorno grazie al 747 LCF. La capacit\u00e0 di questa speciale versione \u00e8 circa tre volte quella di un normale 747-400F.\nIl 747-400 LCF denominato Dreamlifter, viene utilizzato anche per prelevare dall'Aeroporto di Taranto-Grottaglie, appositamente modificato nella lunghezza della pista e nelle strutture aeroportuali, le sezioni centrale e posteriore di fusoliera del 787 assemblate dal locale stabilimento Alenia Aeronautica. Il primo viaggio \u00e8 avvenuto il 21 marzo 2007.\n747-8.\nIl 747-8xx \u00e8 l'ultimo nato della famiglia del Boeing 747. Studiato e sviluppato partendo dal predecessore 747-400, sfrutta per\u00f2 le tecnologie costruttive e i motori del Boeing 787 Dreamliner, i General Electric GEnx 2B-67 di nuova generazione, che forniscono una spinta ancora pi\u00f9 potente rispetto al passato, garantendo consumi di gran lunga pi\u00f9 efficienti e un'autonomia fino a \u00a0km, circa un terzo in pi\u00f9. Viene proposto sia in versione passeggeri, il 747-8 Intercontinental, sia in versione cargo, il 747-8 Freighter.\nSono diverse le modifiche che, pur lasciando inalterata l'apparenza, hanno comportato un miglior rendimento e una maggiore manovrabilit\u00e0, favorita anche dal profilo delle ali, completamente ridisegnate per aumentare la portanza. Differisce esternamente dal 747-400 per l'assenza delle winglet alle estremit\u00e0 alari e per le dimensioni di fusoliera leggermente maggiori: entrambe le versioni sono state allungate di 1,5\u00a0m nella sezione di fusoliera immediatamente dietro le ali e di 4,1\u00a0m nella sezione anteriore rispetto alle ali per la versione cargo, e all'altezza della \"gobba\" per la versione passeggeri.\nLa versione passeggeri trasporta fino a 467 passeggeri in configurazione a tre classi, 51 passeggeri in pi\u00f9 della versione precedente, alla velocit\u00e0 di crociera di 0,855 Mach (1055,75\u00a0km/h). Il 747-8 pu\u00f2 beneficiare della comunanza con il 747-400 per le parti di ricambio e l'addestramento, ottenendo quindi un'economia di esercizio. L'8 febbraio 2010, dopo quasi cinque anni dall'annuncio, ha fatto il suo primo volo il 747-8 Freighter, con un volo di tre ore e 39 minuti, toccando un'altitudine di piedi e una velocit\u00e0 di 264 nodi. La versione passeggeri, il 747-8 Intercontinental, che \u00e8 stata presentata al pubblico il 14 febbraio 2011 nello stabilimento Boeing di Everett nel corso di un evento denominato \"Incredible, again\", ha effettuato il primo volo il 20 marzo 2011, durato 4 ore e 25 minuti. A giugno 2013 la Boeing ha gi\u00e0 ricevuto ordini per 65 unit\u00e0 nella versione cargo (Cargolux, Nippon Cargo Airlines, AirBridgeCargo Air, Cathay Pacific, Dubai Aerospace Enterprise, Emirates SkyCargo, Guggenheim, Korean Air) e 40 unit\u00e0 nella versione passeggeri (Lufthansa, cliente di lancio con 19 unit\u00e0 ordinate, Korean Air, Air China).\nVersioni passeggeri governative e militari e altre varianti.\nBench\u00e9 il 747 sia un velivolo progettato per l'utilizzo civile, le sue caratteristiche hanno permesso di ricavarne alcune conversioni a uso governativo e militare.\nVersioni non sviluppate.\nLa Boeing nel corso degli anni ha progettato una serie di versioni che non hanno mai raggiunto la fase di sviluppo.\n747 Trijet.\nTra la fine degli anni sessanta e l'inizio degli anni settanta, la Boeing studi\u00f2 lo sviluppo di un 747 pi\u00f9 corto dotato di tre motori, per competere con i pi\u00f9 piccoli Lockheed L-1011 TriStar e McDonnell Douglas DC-10, rispetto ai quali avrebbe avuto maggiore raggio, carico utile e capacit\u00e0 di passeggeri. Il motore centrale sarebbe stato collocato nella coda con una soluzione simile a quella adottata per lo L-1011. Tuttavia, studi successivi dimostrarono che si sarebbe reso necessario un disegno completamente diverso delle ali, ma poich\u00e9 mantenere la manovrabilit\u00e0 invariata era una prerogativa importante per minimizzare i costi di ri-addestramento dei piloti, la Boeing decise di concentrarsi su una versione a quattro motori pi\u00f9 corta. Il risultato della decisione fu poi il 747-SP. Dal 1990 \u00e8 il Boeing 777 a occupare l'area di mercato inizialmente destinata al 747-Trijet.\n747-500X, -600X e 700X.\nLa Boeing annunci\u00f2 al Farnborough Airshow del 1996 il Boeing 747-500X e -600X. I modelli combinavano la fusoliera del 747 con un nuovo disegno dell'ala (77 metri) derivato dal 777. Gli altri cambiamenti comprendevano motori pi\u00f9 potenti e un maggiore numero di ruote (da 2 a 4 per il carrello anteriore e da 16 a 20 per la parte posteriore). Il progetto del 747-500X prevedeva una fusoliera allungata di 5,5 metri per una lunghezza totale di 76,2 metri, una capacit\u00e0 di 462 passeggeri e un raggio di chilometri. Il 747-600X doveva essere ancora pi\u00f9 lungo (85 metri) con una capacit\u00e0 di 548 passeggeri e un raggio di chilometri. Un terzo progetto, il 747-700X combinava l'ala del 747-600X con una fusoliera allargata e avrebbe dovuto trasportare 650 passeggeri per distanze simili a quelle coperte da un 747-400. Il costo totale per i cambiamenti si aggirava intorno ai 5 miliardi di dollari, ma la Boeing non riusc\u00ec ad attrarre abbastanza interesse da rendere economicamente sostenibile lo sviluppo delle varianti.\nUtilizzatori.\nAl gennaio 2022, dei esemplari consegnati, 452 sono operativi.\nCivili.\nGli utilizzatori principali sono:\nMilitari.\nGli utilizzatori sono:\nEsemplari attualmente esistenti.\nMusei.\nMentre un numero sempre maggiore di \"classici\" 747 delle serie -100 e -200 venivano via via ritirati dal servizio, molti di questi modelli trovarono una loro utilit\u00e0 all'interno di musei o in altri usi. Il primo prototipo di 747, battezzato \"City of Everett\" si trova al Museum of Flight vicino a Seattle, nello Stato di Washington, dove \u00e8 occasionalmente prestato alla Boeing che vi effettua diversi test.\nAltri 747 in mostra si possono trovare al National Aviation Theme Park Aviodrome a Lelystad, nei Paesi Bassi; al Qantas Founders Outback Museum a Longreach, nel Queensland, in Australia; all'Aeroporto Rand a Johannesburg, in Sudafrica; al Technikmuseum Speyer, a Spira, in Germania; al Mus\u00e9e de l'air et de l'espace, a Parigi, in Francia; alla Tehran Aerospace Exhibition, a Teheran, in Iran; al Jeongseok Aviation Center, a Jeju, nella Corea del Sud Evergreen Aviation &amp; Space Museum, McMinnville, Oregon, and the National Air and Space Museum, Washington, D.C.\nAltri usi.\nSuccessivamente al suo ritiro dal servizio, il secondo 747 prodotto fu disassemblato e trasportato a Namyangju nella provincia di Gyeonggi, nella Corea del Sud, dove fu ri-assemblato, ridipinto in una livrea simile a quella dell'Air Force One e trasformato in un ristorante. L'aereo aveva volato per Pan Am come N747PA \"Clipper Juan T. Trippe\" e, dopo essere stato riparato a seguito di un tailstrike vol\u00f2 con la compagnia fino alla bancarotta di quest'ultima. Il ristorante \u00e8 stato chiuso nel 2009 e l'aereo venne demolito nel 2010.\nUn 747-200B appartenuto alla British Airways (G-BDXJ), \u00e8 parcheggiato al Dunsfold Park, nel Surrey, in Inghilterra ed \u00e8 stato utilizzato come set per diversi film, tra cui \"Casino Royale\".\nIl \"Jumbo Stay\" \u00e8 invece un ostello che utilizza un Boeing 747-200, aperto all'Aeroporto di Stoccolma-Arlanda il 15 gennaio 2009.\nLe ali di un 747 sono state riciclate come tetto per una casa a Malib\u00f9. L'ultimo 747-400 di British Airways (G-BYGC) \u00e8 conservato in livrea BOAC presso eCube Solutions al business park Bro Tathan, in Galles.\nVoci correlate.\nAerei comparabili per ruolo, configurazione ed epoca\nAltro\nSviluppo correlato\nPrincipali incidenti"}
{"id": "1390757", "revid": "287204", "url": "https://it.wikipedia.org/wiki?curid=1390757", "title": "Hyacinthe Jadin", "text": "Biografia.\nProveniente da un'insigne famiglia di musicisti belgi, suo zio Georges Jadin componeva a Versailles e a Parigi assieme al padre Fran\u00e7ois Jadin, che era stato anche fagottista nell'Orchestra reale francese. L'altro zio Jean Jadin lavor\u00f2 per alcuni anni nella cappella reale degli Asburgo a Bruxelles e fu compositore. Dei suoi quattro fratelli, tutti musicalmente dotati, il pi\u00f9 famoso fu Louis-Emmanuel Jadin.\nJadin venne iniziato alla musica da Nicolas Joseph H\u00fcllmandel, che faceva parte della celebre \u00c9cole des Pianistes Parisiens ed era a sua volta allievo di C.P.E. Bach. Eccellente insegnante, H\u00fcllmandel scopr\u00ec il genio pianistico di Jadin, che all'et\u00e0 di 9 anni scrisse la sua prima composizione, un \"Rond\u00f2 per pianoforte\" pubblicato sul \"Journal de Clavecin\". A 13 anni diresse il suo primo lavoro per il Concert Spirituel. \nI tempi in cui Jadin visse influirono significativamente sulle sue possibilit\u00e0 di successo. Nel 1789, lo stesso anno della sua prima esibizione pubblica, scoppi\u00f2 la Rivoluzione francese. Nel 1790, dopo che Jean-Fred\u00e9ric Edelmann, un altro membro dell'\u00c9cole des Pianistes Parisiens, cadde vittima del periodo del terrore di Robespierre, H\u00fcllmandel fugg\u00ec dalla Francia abbandonando Jadin.\nLa Rivoluzione diede di che lavorare a Jadin per via dell'aumento della richiesta di opere teatrali e di musiche che rispecchiassero i valori della Rivoluzione. Fu assunto nel 1792 come assistente al pianoforte (Rezizativbegleiter) per il Theatre Feydeau. Nel 1794 pubblic\u00f2 un'overture per 13 strumenti a fiato dal titolo \"Inno al 21 gennaio\". Il brano commemorava il primo anniversario dell'esecuzione del cittadino Capeto (il nome dato a Luigi XVI durante il suo processo per tradimento). Nel 1795 cominci\u00f2 a insegnare pianoforte in una classe femminile presso il Conservatorio di Parigi.\nDal 1795 al 1800 Jadin fu tormentato dalla tubercolosi. La sua malattia era talmente grave che lo stesso Napoleone Bonaparte esoner\u00f2 Jadin dal servizio militare. Allo stesso modo in cui la Rivoluzione Francese costitu\u00ec un intralcio inevitabile alla grandezza musicale di Jadin, lo stato della medicina nel tardo XVIII secolo gli imped\u00ec di vivere abbastanza da produrre quell'impatto a livello musicale che avrebbe altrimenti potuto avere. All'epoca la tubercolosi equivaleva quasi a una sentenza capitale. Diede il suo ultimo concerto pubblico il 22 settembre 1799; mor\u00ec l'anno seguente in povert\u00e0. Doveva ancora riscuotere molti mesi di stipendio dal Conservatorio di Parigi, altra conseguenza del costante disordine che segn\u00f2 il luogo e il tempo in cui egli visse.\nComposizioni.\nSe \u00e8 vero la musica da camera costituisce gran parte dell'opera di Jadin, la sua fama \u00e8 dovuta soprattutto allo stile innovativo delle sue composizioni per pianoforte, che anticipano la musica di Franz Schubert; le sonate, in particolare, mostrano un preromanticismo che in parte rifiuta ed evolve a un tempo l'eredit\u00e0 dei suoi predecessori classici."}
{"id": "1390758", "revid": "1272592", "url": "https://it.wikipedia.org/wiki?curid=1390758", "title": "Alaj", "text": "Gli Alaj (in kirghizo \u0410\u043b\u0430\u0439, \u041a\u044b\u0440\u043a\u0430 \u0442\u043e\u043e, \"Alaj, Kyrka too\"; in russo \u0410\u043b\u0430\u0439\u0441\u043a\u0438\u0439 \u0445\u0440\u0435\u0431\u0435\u0442, \"Alajskij Chrebet\") sono una catena montuosa del sistema Pamir-Alaj situata in Kirghizistan e in parte in Tagikistan.\nGeografia.\nLa catena \u00e8 un'estensione verso ovest del sistema montuoso dei monti Tian Shan, che si allunga per circa 400\u00a0km da est ad ovest. La cresta \u00e8 quasi interamente ricoperta di neve eterna e di ghiacciai. La superficie totale della glaciazione \u00e8 di 568\u00a0km\u00b2.\nL'altezza media degli Alaj \u00e8 di circa 3000\u00a0m. L'altezza massima \u00e8 quella del Pik Tandykul (5544\u00a0m) che si trova sulla linea di confine tra il Kirghizistan e il Tagikistan. Questa catena fa da spartiacque tra le valli del Syr Darya e del Vah\u0161 (o \"Kyzyl-Suu\", principale affluente destro dell'Amu Darya), ovvero tra la valle di Fergana e la valle di Alaj. Opposti agli Alaj a sud, sul lato meridionale della valle di Alaj, si trovano i monti Trans-Alaj, con la vetta del picco Ibn Sina, che appartengono al Pamir.\nLa strada del Pamir che collega O\u0161, nella valle di Fergana chirghisa, alla regione del Gorno-Badach\u0161an in Tagikistan, attraversa gli Alaj al passo Taldyk (3615\u00a0m) e raggiunge Sary Ta\u0161 nella Valle di Alaj."}
{"id": "1390759", "revid": "14691", "url": "https://it.wikipedia.org/wiki?curid=1390759", "title": "Avifauna", "text": ""}
{"id": "1390760", "revid": "123847660", "url": "https://it.wikipedia.org/wiki?curid=1390760", "title": "Saluto militare", "text": "Il saluto militare, utilizzato in tutto il mondo, consiste nel portare rapidamente e rigidamente alla fronte la mano destra.\n\u00c8 usato da tutti i corpi militari presenti in Italia: Arma dei Carabinieri, Guardia di Finanza, Esercito, Marina Militare, Aeronautica Militare e Corpo Militare della Croce Rossa Italiana oltre che da alcuni corpi civili: Polizia di Stato, Polizia Penitenziaria, Polizia Locale, Corpo Nazionale dei Vigili del Fuoco.\nOrigini.\nL'origine romana.\nSulla base di raffigurazioni artistiche e descrizioni letterarie, diversi storici sono giunti alla conclusione che l'antico saluto militare dei romani (\"salutatio militaris\") fosse pressoch\u00e9 analogo a quello moderno (mentre era loro sconosciuto il saluto fascista detto \"romano\"). Consisteva cio\u00e9 nel portare la mano destra (\"dextera\") all'altezza dell'elmo.\nL'origine medievale.\nUna delle versioni pi\u00f9 plausibili sul gesto di portarsi la mano alla fronte deriva dal fatto che durante il Medioevo in Europa i soldati indossavano le armature, elmi compresi, e per farsi riconoscere dai propri superiori o dai loro stessi alleati si portavano la mano sulla fronte nell'atto di alzare la celata, ossia la visiera dell'elmo. Tale gesto rimase in uso anche dopo la dismissione delle armature e degli elmi classici.\nUn'altra versione riferisce che il gesto di portare la mano al capo richiami quello dei cavalieri medievali che, prima di affrontare l'avversario, chinavano la visiera, anche in omaggio al nemico che avevano di fronte: infatti nell'esercito italiano durante il cosiddetto \"saluto al basco\" la mano si tiene rigidamente distesa ma leggermente inclinata in avanti, proprio a richiamare la visiera dell'elmo che si chiude.\nC'\u00e8 da aggiungere che a quell'epoca, visto che nella maggior parte dei casi gli eserciti erano composti da pi\u00f9 gruppi non regolari di truppe create o assoldate dai signori o nobili feudali, che combattevano per i loro interessi territoriali locali o su richiesta dei regnanti o imperatori, le armature o gli stendardi di riconoscimento non erano uniformi come sono state in seguito le divise tipiche dei corpi delle forze armate, ed i pochi fregi o simboli di riconoscimento erano poco visibili in lontananza. Inoltre come per il saluto civile ovvero la stretta di mano destra, alzare la mano alla fronte simboleggiava un gesto di pace in quanto la spada si teneva con la destra, \"impegnare\" la mano destra simboleggia la volont\u00e0 di non combattere o infierire, quindi un saluto di pace\nL'origine moderna.\nSecondo altre fonti esso farebbe data dalla fine del Settecento. Sino a quel periodo, infatti, il militare di fronte al superiore usava levarsi il copricapo, come nel mondo civile. Tuttavia a partire da quel periodo i copricapi diventarono sempre pi\u00f9 voluminosi e dovevano essere assicurati al portatore con soggoli o cinghie che rendevano laborioso, difficoltoso e, in ultima analisi, poco proponibile, il gesto di scoprirsi la testa in segno di deferenza. Prese quindi piede il mero accenno a questo e, di conseguenza il saluto venne a poco a poco a formalizzarsi nell'esecuzione, sino a differenziarsi da analoghi gesti del mondo civile."}
{"id": "1390763", "revid": "268377", "url": "https://it.wikipedia.org/wiki?curid=1390763", "title": "Remote Access Service", "text": "In telecomunicazioni Remote Access Service (RAS) \u00e8 un protocollo remoto, il quale permette il collegamento fra due computer senza l'ausilio di un collegamento Internet, infatti \u00e8 sufficiente disporre di una semplice connessione telefonica tra i due computer che vogliamo connettere fra di loro."}
{"id": "1390764", "revid": "123145335", "url": "https://it.wikipedia.org/wiki?curid=1390764", "title": "Lu Xun", "text": "Il suo cognome originario era Zhou \u5468 (Zh\u014du), mentre il suo nome da bambino era Zhangshou \u6a1f\u5bff (Zh\u0101ngsh\u00f2u), il suo nome di cortesia era Yushan \u8c6b\u5c71 (Y\u00f9sh\u0101n) poi cambiato in Yucai \u8c6b\u624d (Y\u00f9c\u00e1i). A partire dal 1898 si far\u00e0 chiamare Shuren \u6811\u4eba (Sh\u00f9r\u00e9n).\nLu Xun \u00e8 lo pseudonimo che ha iniziato ad usare nella sua pubblicazione del 1918 \"Diario di un pazzo\". \u00e8 stato un famoso scrittore della Cina moderna, uno dei leader del Movimento della Nuova Cultura, il fondatore e maestro fondatore della letteratura cinese moderna, e un rinomato scrittore e pensatore cinese nel mondo occidentale. \n\u00c8 stato anche uno dei padri fondatori della letteratura cinese moderna.Le principali realizzazioni di Lu Xun includono saggi, romanzi brevi e medi, commenti letterari, ideologici e sociali, opere accademiche, opere sulle scienze naturali, correzione e ricerca di testi antichi, saggi, poesie in prosa moderne, poesie in stile antico, opere sulla letteratura straniera e traduzioni accademiche, e studi sulle xilografie. \u00c8 diventato famoso oltreoceano, soprattutto nei circoli intellettuali e culturali della Corea e del Giappone, ed \u00e8 stato salutato dal critico letterario coreano Kim Ryang-moo come \"lo scrittore che occupa il pi\u00f9 grande territorio sulla mappa culturale dell'Asia orientale nel ventesimo secolo\", insieme al famoso \"scrittore nazionale\" giapponese Natsume S\u014dseki. Lu Xun \u00e8 anche conosciuto come \"l'anima nazionale\" della Cina.\nBiografia.\nL'infanzia.\nIl 25 settembre 1881, Lu Xun nacque a Dongchangfangkou (sull'asse ovest della porta ovest della famiglia Zhou, ora 229 Lu Xun Middle Road, Yuecheng District, Shaoxing City) nella contea di Huiji, provincia di Shaoxing, provincia di Zhejiang, sotto la seconda stanza ovest dell'ex residenza di Lu Xun, a ovest della Lu Xun Memorial Hall,in una famiglia di studiosi chiamata Zhou Changshou. Suo nonno, Zhou Fuqing, era uno studioso dell'era Tongzhi e fu eletto all'Accademia di Hanlin come studioso concubino.\nLa vita dell'infanzia di Lu Xun nel Giardino di Bacco, nell'Ham Hang Hotel e nel villaggio agricolo intorno alla casa della nonna divenne un'importante fonte di materiale per i suoi due romanzi, \u300aUrlo\u300b e \u300aVagabondaggio\u300b, e la sua raccolta di saggi,\u300a Chao Hua Xi Zai\u300b Lu Xun era influenzato dalle idee evolutive e amava leggere libri sulle nuove idee, soprattutto romanzi tradotti.\nNel 1892 (Guangxu 18), all'et\u00e0 di 10 anni, studi\u00f2 alla scuola privata Sanwei Shuyu, che era gestita dalla sua famiglia, Shou Jingwu.\nNel 1893 (Guangxu 19), suo nonno, Zhou Fuqing, fu denunciato a Yin Ruzhang, l'esaminatore dell'esame provinciale dello Zhejiang, per aver corrotto suo figlio, Zhou Boyi, per l'ammissione all'esame. Per mantenere in vita Zhou Fuqing, la famiglia Zhou spendeva grandi somme di denaro ogni anno per facilitare il governo fino a quando Zhou Fuqing fu graziato dopo l'incidente dell'Alleanza delle Otto Potenze. Tuttavia, durante questi otto anni, le fortune della famiglia declinarono e suo padre, Zhou Boyi, si ammal\u00f2 gravemente e mor\u00ec nel 1896. I cambiamenti nella famiglia ebbero un profondo impatto su Lu Xun .\nLu Xun ricevette fin da piccolo la tipica educazione feudale, ma si impegn\u00f2 anche in letture alternative come storie non ufficiali, miscellanee e lesse particolarmente quelle opere di pensatori democratici e spiriti patriottici; amava anche l'arte folkloristica.\nNel 1893 il nonno venne incarcerato per uno scandalo di corruzione (in epoca successiva venne impiccato); a causa di questo, la famiglia visse un periodo di isolamento e di disprezzo da parte della societ\u00e0, anche da amici e parenti. In aggiunta, poco dopo il padre si ammal\u00f2 e nel 1896 mor\u00ec.\nQuesto periodo di difficolt\u00e0 influenz\u00f2 la creativit\u00e0 narrativa e l'indole di Lu Xun. Grazie alla situazione della madre conobbe la situazione penosa di oppressione del mondo contadino.\nDopo molti anni di studio a Nanjing, egli si stabil\u00ec in Giappone con una borsa di studio governativa dal 1902 al 1909. Terminati gli studi preliminari a Tokyo, studi\u00f2 medicina a Sendai per quasi due anni, per poi concludere che era pi\u00f9 importante curare le menti anzich\u00e9 i corpi dei suoi connazionali. La vocazione letteraria era, pertanto, motivata in Lu Xun da una necessit\u00e0 sociale pi\u00f9 che da un desiderio di creazione artistica fine a s\u00e9 stessa.\nOpere.\nPubblic\u00f2 due raccolte di racconti: \"Alle armi\" (\u5450\u558a, \"N\u00e0h\u01cen\") e \"Errare incerto\" (\u5f77\u5fa8, \"F\u01cenghu\u00e1ng\").\nNella prima sono inclusi i celebri racconti: \"Diario di un pazzo\" (\u72c2\u4eba\u65e5\u8bb0, \"Ku\u00e1ngr\u00e9n r\u00ecj\u00ec\") del 1918 (manifesto del \"B\u00e1ihu\u00e0\" \u767d\u8bdd - \"Lingua volgare\"), \"Kong Yiji\" \u5b54\u4e59\u5df1 (\"K\u01d2ng y\u01d0j\u01d0\") del 1919 e \"La vera storia di Ah Q\" (\u554aQ\u6b63\u4f20, \"Ah Q zh\u00e8ng zhu\u00e0n\") del 1921.\nTra le sue altre opere pi\u00f9 significative troviamo la raccolta di componimenti in prosa \"Erbe selvatiche\" (\u91ce\u8349, \"Y\u011bc\u01ceo\") del 1927, \"Fiori del mattino raccolti la sera\" (\u671d\u82b1\u5915\u62fe, \"Zh\u0101ohu\u0101x\u012bsh\u012b\") e infine \"Vecchie leggende rielaborate\" (\u6545\u4e8b\u65b0\u7f16, \"G\u00f9sh\u00ec x\u012bn bi\u0101n\") del 1935, una raccolta di vecchi miti e leggende cinesi rivisitati in chiave satirica."}
{"id": "1390765", "revid": "124217112", "url": "https://it.wikipedia.org/wiki?curid=1390765", "title": "Stadio Guido Angelini", "text": "Lo stadio Guido Angelini (ex \"Santa Filomena\" e \"Marrucino\") \u00e8 il principale impianto sportivo polivalente della citt\u00e0 di Chieti.\nDescrizione.\nLo stadio Angelini, intitolato allo storico presidente del Chieti che pi\u00f9 volte sfior\u00f2 la promozione in serie B, \u00e8 stato costruito nel 1969 nel quartiere Santa Filomena ed inaugurato nel 1970 con una partita amichevole (arbitrata da Concetto Lo Bello) contro il , il tutto con una cornice di circa spettatori. Dal vecchio stadio della Civitella situato nel centro storico, si \u00e8 passati ad un impianto di dimensioni maggiori e dotato di pista di atletica.\nLo stadio \u00e8 situato nella zona di Chieti scalo, in un'area che negli ultimi vent'anni circa, gradualmente, ha visto sorgere diversi impianti sportivi intorno all'impianto:\nDall'agosto al novembre del 1996 lo stadio ha ospitato il Castel di Sangro, neopromosso in Serie B, a causa dei lavori di ampliamento del locale stadio Teofilo Patini.\nLo stadio \u00e8 formato da una tribuna coperta di circa posti, dalla curva \"Ezio Volpi\" di circa posti, ampliata nel 2006, che ospita i tifosi di casa, da una curva ospiti omologata per 500 posti e da un settore distinti su due livelli, chiuso al pubblico da diversi anni anche a causa della scarsa manutenzione.\nNegli ultimi anni la mancanza di manutenzione all'impianto ha portato diversi problemi sia al corretto utilizzo del manto erboso sia alla fruizione dei vari settori dello stadio da parte di pubblico ed atleti, come il tunnel degli spogliatoi sistematicamente allagato, portando la squadra cittadina a trasferirsi in altri impianti della regione per gli incontri casalinghi delle stagioni 2019-2020 e 2020-2021, anche a causa della chiusura dell'impianto di ottobre 2019 per consentire lavori di ripristino del manto erboso.\nAttualmente lo stadio ha una capienza omologata di posti, ed \u00e8 dotato di una tribuna stampa da 80 posti circa e di impianto di illuminazione.\nNazionale.\nCalcio.\nIl 5 dicembre del 1990 la Nazionale Italiana Under 21 ha sconfitto per 3 - 1 i pari et\u00e0 della Romania.\nIl 12 ottobre del 2007 la Nazionale Italiana Under 21 ha sconfitto per 2 - 0 i pari et\u00e0 della Croazia, in una partita valevole per la qualificazione al campionato Europeo del 2009.\nRugby.\nIl 20 marzo 2009 lo stadio ospit\u00f2 una partita del Sei Nazioni Under 20 tra la Nazionale italiana Under-20 e la Francia."}
{"id": "1390766", "revid": "92723", "url": "https://it.wikipedia.org/wiki?curid=1390766", "title": "Rehad Desai", "text": "Biografia.\n\u00c8 autore di un documentario di denuncia sulle condizioni della trib\u00f9 dei Khomani dal titolo \"The Bushman's Secret\" in cui narra le vicende della pianta dell'Hoodia che cresce nel deserto sudafricano del Kalahari.\nLa pianta \u00e8 contesa tra le trib\u00f9 locali, dalle quali viene usata per placare il senso della fame, e dalla multinazionale anglo-olandese Unilever che l'ha brevettata e ne rivendica l'uso per la realizzazione di prodotti dimagranti."}
{"id": "1390767", "revid": "2020357", "url": "https://it.wikipedia.org/wiki?curid=1390767", "title": "Paolina Secco Suardo", "text": "Nell'Accademia dell'Arcadia la contessa assunse il nome di \"Lesbia Cidonia\", con cui fu conosciuta nel mondo letterario.\nNel 1891 la \u201cScuola Magistrale Femminile per Allieve Maestre\u201d di Bergamo, istituita con Regio Decreto nel 1861, \u00e8 intitolata alla Contessa Paolina Secco Suardo. L\u2019Istituto, oggi \u201cLiceo delle Scienze Umane e Liceo Musicale Paolina Secco Suardo\u201d, si trova nel centro di Bergamo e continua a portare il nome della Contessa.\nBiografia.\nFu incoraggiata dal padre Bartolomeo e dalla madre Caterina dei conti Terzi, anch'ella poetessa, a comporre versi fin da giovane.\nA 18 anni spos\u00f2 il conte Grismondi che segu\u00ec a Verona, dove frequent\u00f2 il Pindemonte.\nI letterati pi\u00f9 famosi della sua epoca lodarono grandemente i suoi versi, ma, caduto in discredito il mondo arcade, Lesbia Cidonia fu quasi dimenticata e ritenuta una tipica espressione di un mondo frivolo o insulso.\nQualche critico sostenne che le sue poesie erano in realt\u00e0 plagi, ma gli studi pi\u00f9 recenti non confermano questa ipotesi.\nLorenzo Mascheroni le dedic\u00f2 un \"\" tuttora ricordato. Il Mascheroni, serio scienziato, ma anch'egli arcade con il nome di \"Dafni Orobiano\" invita, in un poemetto in eleganti versi sciolti, la dama pi\u00f9 apprezzata nel mondo letterario a visitare le collezioni di storia naturale dell'Universit\u00e0 di Pavia.\nLa poesia ebbe un enorme successo e in un anno furono fatte tre ristampe, cui ne seguirono moltissime altre nei decenni successivi, rendendo ancora pi\u00f9 famoso il nome di Lesbia Cidonia.\nAnche Voltaire le rivolse parole di apprezzamento, e ricevette un epigramma di lode da Giuseppe Parini.\nNella sua citt\u00e0 natale, Bergamo, \u00e8 situato il Liceo delle Scienze Umane e Liceo Musicale Paolina Secco Suardo"}
{"id": "1390772", "revid": "862100", "url": "https://it.wikipedia.org/wiki?curid=1390772", "title": "Nello Bellei", "text": "Biografia.\nNato a Modena, si era trasferito a Montecatini Terme ed i suoi anni d'oro sono legati alla toscana Scuderia Kyra, proprietaria di cavalli di indiscusso valore quali Sem, Scellino, Aprile e Steno, questi ultimi due vincitori del Derby italiano di trotto.\nVincitore in carriera di ben undici frustini d'oro, ovvero leader della classifica annuale per vittorie, aveva passato da tempo il testimone a suo figlio, Enrico Bellei, che \u00e8 da ritenersi attualmente (2011) il miglior guidatore italiano ed uno dei primi al mondo."}
{"id": "1390773", "revid": "287204", "url": "https://it.wikipedia.org/wiki?curid=1390773", "title": "Onesti", "text": "Pittura.\nUn ciclo di dipinti del pittore Sandro Botticelli:"}
{"id": "1390774", "revid": "120476675", "url": "https://it.wikipedia.org/wiki?curid=1390774", "title": "Power Rangers Lost Galaxy", "text": " \nPower Ranger Lost Galaxy (spesso abbreviato come PRLG e spesso semplicemente chiamato Lost Galaxy) \u00e8 la quinta serie del franchise dei \"Power Ranger\" ed \u00e8 stata girata nel 1999. Presenta elementi familiari alle serie precedenti. \u00c8 basata sulla serie TV giapponese Super Sentai \"Seijuu Sentai Gingaman\".\nQuesta \u00e8 la prima serie di \"Power Rangers\" che non \u00e8 una continuazione della serie precedente, con un soggetto e una storia nuova. Col cambio di poteri annuale che \u00e8 cominciato con \"\" e il soggetto annuale e cambio di storia che cominciano con questa serie, \"Lost Galaxy\" \u00e8 la prima serie a seguire l'impronta della serie di Super Sentai. Ci sono, comunque, allusioni a Zordon, che \u00e8 la fonte di tutti i poteri dei Power Rangers della Galassia. \nAnche gli Space Power Rangers e gli Psycho Ranger fanno il loro ritorno. Inoltre, Paul Schrier e Jack Banning ripresero i propri ruoli come Bulk e Professore Phenomenus, rispettivamente. Alfa 6 e D.E.C.A., cos\u00ec come l'Astro Megaship (tratto dalla stagione precedente), furono usati nuovamente e Melody Perkins riprese il suo ruolo come Karone a met\u00e0 della serie. Gli scagnozzi che hanno il ruolo di indebolire i Power Rangers in ogni puntata si chiamano Wingers, molto simili ai Tyrannodrons di \"\".\nTrama.\nLa serie comincia con la mastodontica astronave-citt\u00e0 \"Terra Venture\", creata con lo scopo di cercare nuovi pianeti da colonizzare. Leo Corbett, un ragazzo, entra di nascosto nell'astronave perch\u00e9 il fratello \u00e8 imbarcato l\u00ec, e non sa se potr\u00e0 pi\u00f9 rivederlo.\nMentre si addestrano su un pianeta, i due fratelli si incontrano e si apre un varco che fa entrare Maya, un'umana di un pianeta primitivo.\nLa ragazza cerca aiuto perch\u00e9 il suo pianeta \u00e8 stato attaccato da Scorpius, uno strano mostro alieno simile (malgrado il nome) a un gigantesco ragno, che vuole le Spade Quasar e le luci di Orione, per\u00f2 cinque ragazzi, lo stesso Leo, Damon, Kai, Kendrix e Maya, si impossessano delle spade e si trasformano nei Power Rangers.\nQuesti possenti Zord uniti insieme formano il gigantesco Galaxy Megazord. Scorpius vuole che la strega spaziale Trakeena, suo successore femmina, venga da lui, ma gli scagnozzi stanno addestrando Trakeena perch\u00e9 prenda il posto di Scorpius, cos\u00ec dicono a quest'ultimo che Trakeena \u00e8 stata rapita dai Power Rangers. Scorpius si reca a Terra Venture e combatte contro i Rangers, ma i cinque lo indeboliscono grazie al potere delle luci di Orione e Leo gli d\u00e0 il colpo di grazia con la sua spada. Trakeena prende il suo posto e ingaggia numerose battaglie con l'aiuto dei mostri pi\u00f9 svariati della galassia. Col passare del tempo fanno la loro ricomparsa gli Psycho Rangers, nemesi degli Space Rangers, i quali arrivano in aiuto dei Galaxy Rangers, distruggendo definitivamente i malvagi Rangers, ma Psycho Pink riesce a sopravvivere, ingaggiando una lotta con Kendrix e Cassie (la Pink Space Ranger), rompendo il Morpher di Cassie, mettendo a rischio la sua vita, cos\u00ec, Kendrix, per salvarla, sacrifica la propria vita, passando i suoi poteri a Karone, sorella di Andros (il Red Space Ranger) mentre il Magma Defender dona la sua armatura al fratello di Leo , Mike. Nella battaglia finale Trakeena si trasforma nella sua forma naturale di alieno verde umanoide con poteri mortali (approfittando della distruzione del Toro Zord) ma viene sconfitta dai Rangers (nonostante il Centauro Megazord e il Stratoforza Megazord vengono distrutti e i Rangers autodistruggono l'Astro Megaship caduto in mano ai malvagi), soprattutto grazie al Red Ranger, che usa il Battlizer Armor, una speciale armatura che contraddistinguer\u00e0 tutti i Red Rangers nelle serie successive.\nQuando Trakeena torna in vita, i Galaxy Rangers si uniscono ai Lightspeed Rangers della serie successiva, \"Power Rangers Lightspeed Rescue\"."}
{"id": "1390776", "revid": "73843", "url": "https://it.wikipedia.org/wiki?curid=1390776", "title": "Triangolo Invernale", "text": ""}
{"id": "1390782", "revid": "1354930", "url": "https://it.wikipedia.org/wiki?curid=1390782", "title": "Com\u0103ne\u0219ti", "text": ""}
{"id": "1390783", "revid": "1428919", "url": "https://it.wikipedia.org/wiki?curid=1390783", "title": "Palus Putredinis", "text": "La Palus Putredinis (\"Palude della decadenza\", in latino) \u00e8 un'area della superficie lunare che si allunga a sudest del cratere Archimede verso le irregolari catene dei Montes Apenninus. Giace entro un diametro di 161 km.\nQuesta regione \u00e8 pressoch\u00e9 livellata, una pianura sommersa da lava confinante a nord con il cratere Autolycus e ad ovest con le colline ai piedi dei Montes Archimedes.\nNella zona sud della Palus Putredinis vi \u00e8 un sistema di rime denominate Rimae Archimedes. Verso sud vi \u00e8 la frattura lineare chiamata Rima Bradley, mentre ad est si trovano le rime Hadley e Fresnel. \nProprio a nordovest del punto di mezzo della palude vi \u00e8 invece il cratere Spurr quasi totalmente sommerso."}
{"id": "1390792", "revid": "599013", "url": "https://it.wikipedia.org/wiki?curid=1390792", "title": "D\u0103rm\u0103ne\u0219ti", "text": "Il toponimo D\u0103rm\u0103ne\u0219ti pu\u00f2 riferirsi a diverse localit\u00e0 della Romania:"}
{"id": "1390796", "revid": "767487", "url": "https://it.wikipedia.org/wiki?curid=1390796", "title": "G\u00e4strikland", "text": "G\u00e4strikland (anche: \"Gestricia\", \"Gastrikland\", \"Gestrikland\") \u00e8 una provincia storica (\"landskap\") della Svezia centro-orientale. \u00c8 la provincia pi\u00f9 meridionale della regione di Norrland e, a livello amministrativo, fa parte della contea di G\u00e4vleborg. \nConfina con le province di Uppland, V\u00e4stmanland, Dalarna e H\u00e4lsingland, e si affaccia al mare, a est, sul golfo di Botnia.\nStoricamente, il territorio era suddiviso tra due citt\u00e0 dotate di statuto e due distretti di corte (\"tingslag\"). Le citt\u00e0 erano: G\u00e4vle (che ottenne lo status cittadino nel 1400) e Sandviken (1943). I distretti di corte erano i distretti della \"Gestricia Orientale\" e della \"Gestricia Occidentale\"."}
{"id": "1390797", "revid": "129276", "url": "https://it.wikipedia.org/wiki?curid=1390797", "title": "Frontalizzazione", "text": "La frontalizzazione determina il passaggio dei centri nervosi dalle sedi posteriori dell'encefalo ai lobi frontali.&lt;br&gt;\n\u00c8 una parte del processo neurologico della cefalizzazione dei centri nervosi: questi hanno infatti sede nella corda spinale, nelle specie animali filogeneticamente pi\u00f9 antiche, mentre si spostano in sede cefalica nelle specie filogeneticamente pi\u00f9 moderne.\nLa deambulazione \u00e8 un esempio di frontalizzazione di un riflesso spinale: nella scimmia decerebrata \u00e8 infatti possibile indurre il riflesso di deambulazione, mentre nell'uomo decerebrato, avendo sede frontalmente, non \u00e8 possibile."}
{"id": "1390798", "revid": "73843", "url": "https://it.wikipedia.org/wiki?curid=1390798", "title": "Triangolo Estivo", "text": ""}
{"id": "1390799", "revid": "123809038", "url": "https://it.wikipedia.org/wiki?curid=1390799", "title": "Jozef Venglo\u0161", "text": "Carriera.\n\u00c8 stato CT della nazionale di calcio della Cecoslovacchia tra il 1978 e il 1982 e tra il 1988 e il 1990, ottenendo un terzo posto all'Europeo 1980 e un piazzamento nei Quarti di Finale ad Italia 1990.\nIngaggiato dall' nella stagnione 1990-1991, divenne il primo allenatore non britannico ad allenare una squadra nella massima divisione inglese.\nDopo la divisione della Cecoslovacchia \u00e8 stato selezionatore della Nazionale slovacca dal 1993 al 1995, dell'Oman dal 1996 al 1997 ed \u00e8 stato tecnico del nella stagione 1998-1999."}
{"id": "1390800", "revid": "599013", "url": "https://it.wikipedia.org/wiki?curid=1390800", "title": "Sl\u0103nic", "text": "Il toponimo Slanic pu\u00f2 riferirsi a diverse localit\u00e0 della Romania:"}
{"id": "1390804", "revid": "1573940", "url": "https://it.wikipedia.org/wiki?curid=1390804", "title": "Formicoxenus provancheri", "text": "Formicoxenus provancheri , \u00e8 una specie di formica della sottofamiglia Myrmicinae. Si trova in Canada e Stati Uniti."}
{"id": "1390806", "revid": "767487", "url": "https://it.wikipedia.org/wiki?curid=1390806", "title": "Somatometria", "text": "La Somatometria \u00e8 la scienza che si occupa delle misurazioni e della comparazione delle forme anatomiche, sia \"in-vivo\" che \"post mortem\", e comprende sia l'utilizzo di indici che di misure assolute. Viene adoperata nelle discipline biologiche, antropologiche, paleontologiche, ed in generale in tutte le scienze che tengono conto della misura e della forma delle regioni anatomiche."}
{"id": "1390808", "revid": "124543595", "url": "https://it.wikipedia.org/wiki?curid=1390808", "title": "Darvaz", "text": "Il Darvoz (scritto anche Darwaz, Darvaz o Darwoz; in persiano \u0646\u0627\u062d\u06cc\u06c0 \u062f\u064e\u0631\u0648\u0627\u0632) \u00e8 un territorio dell'Asia Centrale, amministrativamente diviso in due regioni (a nord e a sud del fiume Oxus).\nLa parte settentrionale \u00e8 attualmente il distretto omonimo, nella regione autonoma di Gorno-Badakhshan in Tagikistan. La parte meridionale \u00e8 invece il distretto di Darvaz, nella provincia afghana del Badakhshan.\nStoria.\nIl Darvoz \u00e8 stato un emirato indipendente fino al XIX secolo, con capitale Kalai-Khumb; venne in seguito conquistato nel 1878 dall'Emirato del Bukhara. Nel 1895 il territorio a sud del fiume Oxus venne ceduta all'Afghanistan, in seguito a trattati di confine.\nLe due parti del territorio sono collegate dal Ponte dell'Amicizia Tagiko-Afghano (lungo 135 metri), inaugurato il 6 luglio 2004."}
{"id": "1390813", "revid": "594559", "url": "https://it.wikipedia.org/wiki?curid=1390813", "title": "Ori (Stargate)", "text": "Gli Ori [o\u02d0rai] sono una razza dell'universo fantascientifico di Stargate.\nFanno la loro comparsa nella nona e nella decima stagione della serie televisiva \"Stargate SG-1\", in cui sono gli antagonisti principali. In qualit\u00e0 di esseri ascesi, si fanno adorare come d\u00e8i e professano una religione incentrata su di loro, il \"Cammino dell'Origine\". Gli Ori sono una razza ascesa e hanno le stesse origini degli Antichi. In base alle affermazioni di Merlino, inizialmente le intenzioni degli Ori erano buone ma con il tempo divennero esseri corrotti.\nStoria.\nGli Alterani.\nMilioni di anni fa, gli Ori vivevano assieme agli Antichi come un'unica razza, gli Alterani, sul pianeta Celestis, in una galassia lontana milioni di anni luce dalla Terra. Ad un certo punto della loro storia si crea una scissione nella loro societ\u00e0: coloro che poi furono chiamati Antichi decisero di seguire la via della scienza mentre gli Ori quella della religione. La divisione divenne cos\u00ec marcata che gli Ori tentarono di distruggere gli Antichi, i quali dovettero fuggire dalla galassia. Da allora, le due fazioni rimasero nemiche e il dottor Jackson ipotizza che gli Ori furono responsabili della piaga che colp\u00ec gli Antichi e li costrinse a fuggire nuovamente, diretti verso la galassia di Pegaso. Sia gli Antichi che gli Ori ascesero e questi ultimi crearono una religione, chiamata \"L'Origine\", per la successiva forma evolutiva umana che crearono sul loro mondo. Questa nuova umanit\u00e0 aveva lo scopo di accrescere il loro stesso potere tramite la venerazione come divinit\u00e0, garantendo agli umani l'ascensione e la conoscenza dell'universo in cambio di lodi e adorazioni.\nLa crociata.\nNel 2005, il Comando Stargate, dopo aver preso contatto con gli Ori, scopre che essi non offrono ai loro seguaci la possibilit\u00e0 di ascendere, infatti non intendono condividere l'energia ottenuta con nessuno al di fuori di loro stessi. Questa energia giunge agli Ori quando gli esseri umani credono in loro. Questo trasferimento di energia \u00e8 uno dei motivi per cui gli Antichi ascesi decisero di non intervenire con ogni essere vivente nel piano inferiore d'esistenza.\nMentre gli Antichi proteggono la Via Lattea e la Galassia di Pegaso dagli Ori, non intervengono contro di loro in nessun altro luogo e non agiscono neppure contro gli umani che li servono. Fare ci\u00f2 significherebbe trasgredire alle stesse regole che si sono dati. Un Antico, tuttavia, Merlino, conscio della minaccia dei loro nemici, costru\u00ec un'arma in grado di uccidere gli esseri ascesi.\nNel 2006, gli Ori tentarono di collegare la loro galassia con la Via Lattea, attraverso un Supergate, e inviare quattro loro navi madri a cominciare la conversione degli umani di questa galassia. Anche se una delle loro navi fu distrutta e il collegamento interrotto, i primi mondi furono convertiti e coloro che si rifiutarono furono distrutti. La crociata era guidata da Adria, un'Ori umana, generata dagli Ori dal ventre di Vala Mal Doran, in modo che gli Antichi non potessero intervenire.\nTuttavia, l'intento Ori di distruggere gli Antichi cost\u00f2 loro pi\u00f9 di quanto avessero previsto. Quando Adria scopr\u00ec la posizione del Santo Graal, cos\u00ec era chiamata l'arma di Merlino, scopr\u00ec che Morgana l'aveva distrutta, ma mise in stasi Merlino perch\u00e9 potesse ricostruirla quando l'umanit\u00e0 ne avesse avuto bisogno. Merlino, risvegliato, era troppo debole cos\u00ec prima di morire scaric\u00f2 la sua conoscenza nella mente di Jackson. Adria allora cattur\u00f2 Jackson perch\u00e9 costruisse per lei un'arma per distruggere gli Antichi ma il dottore, ovviamente, decise che l'arma doveva finire nella galassia degli Alterani, per distruggere gli Ori.\nLa fine.\nL'SG-1 invi\u00f2 l'arma attraverso il Supergate, assieme ad Adria. Inizialmente, i Tau'ri non avevano modo di sapere se l'arma avesse funzionato o no ma, diversi mesi dopo, scoprirono che il tentativo aveva fallito e altre sei navi madri giunsero attraverso il Supergate, nuovamente funzionante.\nL'SG-1 venne inviata ad investigare nella galassia degli Alterani, scoprendo che l'arma di Merlino aveva realmente ucciso gli Ori ma ora Adria aveva ereditato tutto il loro potere. L'SG-1 riusc\u00ec comunque a mostrare l'arca della verit\u00e0 al Doci che divulg\u00f2 la verit\u00e0 a tutti i Priori, togliendo cos\u00ec tutto il potere dato ad Adria dalla fede degli umani. In questo nuovo stato, Morgana riusc\u00ec ad ingaggiare un'eterna battaglia contro Adria, neutralizzando di fatto gli Ori. Con lOdyssey\", l'SG-1 riport\u00f2 l'arca nella Via Lattea dove i Priori misero fine alla crociata. L'esercito Ori fece cos\u00ec ritorno verso casa.\nCultura.\nSulla cultura degli Ori prima dell'ascensione si sa poco. Della cultura degli umani creati da loro si sa invece che vivono in un'et\u00e0 medievale basata sull'agricoltura da molti secoli, probabilmente tenuti a quel livello evolutivo dagli Ori per impedire che divenissero un problema. Gli umani vivono in piccoli villaggi, perfettamente organizzati sin dai livelli pi\u00f9 bassi e privi di ogni segno di anarchia, governati da uomini scelti, chiamati Amministratori. Gli Amministratori sembrarono possedere un ampio potere sulla gestione del villaggio come condannare i sospettati di eresia.\n\"L'Origine\".\nGli Ori erano a conoscenza dell'ascensione degli Antichi e evitavano di comunicare con loro perch\u00e9 credevano che essi avessero abbandonato il \"Cammino\", credendo nella filosofia opposta alla loro. Gli Ori infatti credevano che non rivelare i segreti dell'universo a coloro che vivono nei piani inferiori di esistenza sia un atto malvagio e chi non \u00e8 d'accordo dovesse essere distrutto. Parte di questa affermazione probabilmente fu alla base degli iniziali buoni propositi degli Ori.\nConcepirono cos\u00ec il \"Cammino dell'Origine\", che mise loro stessi al centro della creazione, e incisero le loro parole nel \"Libro dell'Origine\" che avrebbe guidato i loro seguaci tramite gli insegnamento dei Priori i quali puniscono i miscredenti e chi si rifiuta di convertirsi. Come loro diretto portavoce, nominarono un Doci, il capo dei Priori, che viene impossessato dagli Ori per esprimere agli umani la loro volont\u00e0. Quando accade ci\u00f2, gli occhi del Doci appaiono infuocati: il simbolo della loro religione, infatti, \u00e8 il fuoco.\nGli Antichi sono comunque sempre stati pi\u00f9 potenti degli Ori, ma a causa del loro grande numero di adoratori la differenza tra le due fazioni diminu\u00ec notevolmente, generando preoccupazione tra gli Antichi ascesi, in particolare di Morgana. Secondo Daniel Jackson, il potere superiore degli Antichi, fu ci\u00f2 che permise loro di impedire agli Ori di scoprire la vita nella Via Lattea e nella Galassia di Pegaso, protette dagli Antichi stessi.\nIl \"Libro dell'Origine\".\nIl \"Libro dell'Origine\" \u00e8 il testo religioso del \"Cammino dell'Origine\", scritto in Lingua Antica. Il libro contiene parabole e passaggi simili a quelli biblici con cui gli uomini possono relazionarsi e seguirne l'esempio. Ogni argomentazione ha lo scopo di portare alla meditazione sul significato degli esseri umani stessi e di indicare il cammino di rettitudine verso uno stato di esistenza superiore. Il testo glorifica sopra ogni altra cosa gli Ori, menzionando la loro rivalit\u00e0 contro gli Antichi ma stravolgendo la storia del conflitto tra le due fazioni. Ogni mondo sotto il dominio degli Ori possiede un gran numero di copie del testo sacro, infatti, \u00e8 consuetudine impugnare il libro durante la cerimonia di prostrazione. Il testo fu scritto all'epoca in cui gli Ori si posero come divinit\u00e0 ma con ancora buone intenzioni e proprio per tale ragione le storie parlano di bont\u00e0 e di perdono degli uni verso gli altri. Quando gli Ori divennero corrotti fecero in modo che i Priori modificassero l'interpretazione del testo affermando che coloro che si fossero opposti sarebbero stati distrutti.\nTecnologia.\nLa tecnologia degli Ori non necessita dell'equivalente di un Gene ATA degli Antichi. In questo modo infatti la loro tecnologia pu\u00f2 essere usata dai loro seguaci in modo che essi possano servirli senza problemi. Ogni tecnologia risalente al periodo precedente la loro ascensione \u00e8 stata distrutta senza alcuna eccezione per paura che i loro adoratori dubitino della loro divinit\u00e0.\nGrazie alla loro conoscenza dell'universo, la loro tecnologia \u00e8 di gran lunga superiore a quella dei Tau'ri e delle altre razze della Via Lattea, raggiunta solo dalle ultime scoperte fatte dagli Asgard. Tra le molte tecnologie vi sono:"}
{"id": "1390817", "revid": "287204", "url": "https://it.wikipedia.org/wiki?curid=1390817", "title": "Aree naturali protette in Namibia", "text": "Le aree naturali protette della Namibia svolgono un ruolo estremamente rilevante nell'economia del paese, che a partire dai primi anni 2000 ha conosciuto un rapidissimo sviluppo del settore turistico in gran parte dovuto proprio alla grande abbondanza di parchi, riserve e altre strutture di conservazione dell'ambiente naturale.L'importanza delle aree naturali per il paese era stato gi\u00e0 riconosciuto nella stesura della costituzione della Namibia (indipendente dal 1992), il cui articolo 35 recita:\nL'insieme delle aree naturali protette della Namibia \u00e8 estremamente vario sia dal punto di vista dei tipi di habitat rappresentati che dal punto di vista della forma di gestione e amministrazione adottata. Alcune aree naturali protette sono classificabili come riserve faunistiche; fra queste la pi\u00f9 importante \u00e8 certamente il Parco nazionale d'Etosha, nel nord del paese, uno dei principali parchi faunistici dell'intera Africa. Altri parchi e riserve, come quelli del Fish River Canyon e della Skeleton Coast sono invece orientati alla protezione di risorse paesaggistiche o geologiche. Da un punto di vista amministrativo, in Namibia si trovano sia strutture statali che private, ed \u00e8 in vigore una legislazione che delega gran parte della protezione dell'ambiente naturale alle strutture amministrative locali.\nFra i parchi nazionali pi\u00f9 importanti della Namibia si pu\u00f2 citare, oltre al gi\u00e0 menzionato Parco nazionale d'Etosha, il Namib-Naukluft National Park, che per estensione \u00e8 il primo parco dell'Africa e il quarto del mondo.\nParchi della pace.\nArea di conservazione transfrontaliera Okavango-Zambesi.\nL'Area di conservazione transfrontaliera Okavango-Zambesi (in inglese \"Kavango\u2013Zambezi Transfrontier Conservation Area\", nota anche con l'acronimo \"KAZA\") \u00e8 un'area naturale protetta transnazionale istituita formalmente nel 2011, che sorge a cavallo dei confini di cinque paesi africani, comprendendo l'angolo sud-orientale dell'Angola, il Dito di Caprivi della Namibia, la parte settentrionale del Botswana, lo Zambia sud-occidentale e lo Zimbabwe occidentale. La superficie complessiva dell'area transfrontaliera \u00e8 di 519.912\u00a0km\u00b2.\nL'istituzione dell'area \u00e8 stata promossa dalla Fondazione Parchi della Pace e dal World Wide Fund for Nature, con il coinvolgimento dei Ministeri dell'Ambiente e del Turismo dei cinque Paesi. \nLa riserva \u00e8 destinata a tutelare la pi\u00f9 grande popolazione di elefanti di tutta l'Africa: secondo una stima del WWF si tratta di circa 250.000 esemplari, oltre il 40% di tutti gli elefanti africani.\nParco transfrontaliero \u01c0Ai-\u01c0Ais/Richtersveld.\nIl Parco transfrontaliero \u01c0Ai-\u01c0Ais/Richtersveld, detto anche Peace Park, \u00e8 un parco transnazionale namibiano-sudafricano, con gestione congiunta da parte delle comunit\u00e0 locali Nama per la parte namibiana e dell'ente statale South African National Parks per la parte sudafricana. Comprende una piccola parte della regione del Richtersveld, sviluppata attorno al fiume Orange. \u00c8 una delle regioni pi\u00f9 impervie dell'Africa meridionale, che pu\u00f2 essere visitata esclusivamente su veicoli a trazione integrale. L'ambiente \u00e8 principalmente desertico, e la zona pi\u00f9 occidentale (che si spinge fino all'Oceano Atlantico) presenta lo stesso fenomeno di nebbie mattutine di origine oceanica che si ha anche altrove in Namibia (per esempio a Sossusvlei). \u00c8 considerata parte anche una piccola porzione del Fish River Canyon (una spettacolare gola seconda per dimensioni solo al Grand Canyon nordamericano). L'ingresso principale al parco si trova a Sendelingsdrif.\nParchi nazionali.\nIn Namibia sono stati istituiti i seguenti parchi nazionali:\nParco nazionale d'Etosha.\nIl Parco nazionale d'Etosha \u00e8 il pi\u00f9 importante parco faunistico della Namibia e uno dei pi\u00f9 importanti dell'intera Africa. Si trova nella Namibia settentrionale, e ha un'estensione complessiva di 22.000\u00a0km\u00b2. Gran parte del parco \u00e8 caratterizzato da un ambiente di savana semi-desertica, che si sviluppa attorno a una depressione salina centrale, nota come Etosha Pan, quasi completamente priva di vegetazione. Il parco \u00e8 rinomato per la notevole popolazione di elefanti, ma sono rappresentate, in generale, una buona parte delle specie animali dell'Africa subsahariana, inclusi tutti e cinque i \"big five\"; sono presenti anche alcune specie endemiche della Namibia, come l'impala dal muso nero. I due ingressi principali per il parco si trovano a Okaukuejo e Namutoni.\nInsieme a Sossusvlei, il Parco nazionale d'Etosha rappresenta la principale attrazione turistica della Namibia, e attorno a esso ruota l'economia dell'intera regione. Le strutture ricettive all'interno del parco (statali) e quelle nelle immediate vicinanze dei principali cancelli di ingresso (private) sono numerosissime; buona parte della rete stradale della zona \u00e8 asfaltata (cosa non comune in Namibia). Quasi tutto il terreno adiacente al parco appartiene ad altre riserve minori, che godono i benefici del traffico turistico generato dal parco nella zona.\nParco nazionale di Kaudom.\nIl Parco Nazionale di Kaudom (talvolta trascritto \"Khaudom\") si trova nel Kalahari, a nord della cittadina di Tsumkwe, nella zona del dito di Caprivi, al confine con il Botswana. Ha un'estensione di 3842\u00a0km\u00b2 caratterizzati da un habitat semi-desertico, con scarsa vegetazione decidua; \u00e8 attraversato da alcuni corsi fluviali effimeri, che si riempiono d'acqua solo occasionalmente in seguito a piogge particolarmente intense. Il parco \u00e8 caratterizzato da una notevole variet\u00e0 di fauna (vi si trovano tra l'altro elefanti, giraffe, diverse antilopi, leoni, leopardi e diverse centinaia di specie di uccelli. Il territorio del parco non \u00e8 recintato, in modo che la fauna migratoria possa spostarsi liberamente fra la Namibia e il Botswana.\nIl Kaudom non \u00e8 una tappa molto popolare per i percorsi turistici in Namibia, probabilmente anche a causa della posizione piuttosto remota; per lo stesso motivo, \u00e8 anche una delle zone pi\u00f9 incontaminate del paese. Le strade non sono praticabili senza un mezzo a trazione integrale, e le uniche strutture ricettive sono due campi piuttosto spartani e difficili da raggiungere, il Sikeretti e il Kaudom.\nParco nazionale di Nkasa Rupara.\nCome il Kaudom, anche il Parco nazionale di Nkasa Rupara si trova nell'estremo orientale della Namibia, il Caprivi, ed \u00e8 poco frequentato dagli itinerari turistici tradizionali. L'ambiente naturale del Mamili \u00e8 paragonabile a quello del delta dell'Okavango; si tratta infatti di una vasta pianura alluvionale, formata dai due fiumi Kwando e Linyanti. Durante la stagione delle piogge l'80% circa della superficie del parco \u00e8 coperta d'acqua. Il centro del parco sono le due isole fluviali di Nkasa e Lupala.\nL'habitat ricco d'acqua del Mamili ospita numerose specie animali, incluse alcune molto rare come il sitatunga e il puka.\nParco nazionale di Mudumu.\nIl Parco nazionale di Mudumu \u00e8 situato nelle vicinanze del Mamili, e include parte del bacino del fiume Linyanti. Il territorio del parco \u00e8 principalmente caratterizzato da savana, boschi di mopane e pianure alluvionali. Il parco \u00e8 stato istituito nel 1990, e ha una superficie di 1010\u00a0km\u00b2. Come gli altri parchi del Caprivi, \u00e8 poco frequentato e poco attrezzato per il turismo; la fauna \u00e8 simile a quella del Mamili. C'\u00e8 un'unica struttura ricettiva, a gestione privata (Lianshulu Lodge).\nParco nazionale di Namib-Naukluft.\nIl Namib-Naukluft National Park \u00e8 il pi\u00f9 esteso parco nazionale africano. Copre un'area di 49.768\u00a0km\u00b2 che include buona parte del deserto del Namib e dei monti Naukluft. L'ambiente \u00e8 quasi completamente desertico, ma piuttosto vario; sono incluse tra l'altro aree di deserto sabbioso con dune, di deserto roccioso e sassoso, di savana semidesertica, nonch\u00e9 formazioni montuose, valli, bacini di fiumi effimeri, e un lungo tratto di costa. Da un punto di vista turistico, la localit\u00e0 pi\u00f9 rinomata \u00e8 Sossusvlei, dove si trovano le dune di sabbia pi\u00f9 alte del mondo. Il parco non \u00e8 recintato ed \u00e8 attraversato anche da arterie stradali relativamente importanti, come quella che congiunge Solitaire con Walvis Bay e Swakopmund.\nParco nazionale della Skeleton Coast.\nIl Parco nazionale della Skeleton Coast \u00e8 parte di un sistema di aree naturali protette che include anche le Skeleton Coast Wilderness Areas, e che complessivamente include un terzo della Skeleton Coast (la costa centro-settentrionale della Namibia), ovvero il tratto compreso fra i fiumi Ugab e Kunene. Il parco vero e proprio include il tratto di costa pi\u00f9 meridionale, fino a Henties Bay ed \u00e8 aperto al pubblico. L'ingresso alle Wilderness Areas, pi\u00f9 a nord, viene concesso solo a ricercatori dotati di un apposito permesso. La Skeleton Coast \u00e8 nota per i numerosi relitti di navi arenati sulle spiagge sabbiose, che sono fra le icone della Namibia; in genere, tuttavia, sono difficili da raggiungere e osservabili solo attraverso voli panoramici. Fra le localit\u00e0 che invece sono raggiungibili anche via terra c'\u00e8 la celebre riserva di Cape Cross, che ospita una popolosa colonia di otarie del Capo.\nParco nazionale di Waterberg.\nIl Parco nazionale di Waterberg \u00e8 situato nella Namibia nordorientale, e ha un'estensione di 405\u00a0km\u00b2. Fu istituito nel 1972 per proteggere l'ecosistema dell'Altopiano Waterberg. L'altopiano \u00e8 circondato da pareti molto ripide e poco accessibile; per questo motivo, \u00e8 stato scelto dal governo della Namibia come localit\u00e0 ideale per la reintroduzione di specie a rischio, che in questo ambiente sono protette dai bracconieri e isolate dalle attivit\u00e0 agricole della zona. Nella zona di Waterberg si trovano, tra l'altro, circa il 90% dei ghepardi della Namibia.\nSperrgebiet.\nIl Parco nazionale di Sperrgebiet \u00e8 un'area di circa 26.000\u00a0km\u00b2 situata all'estremit\u00e0 nordoccidentale della Namibia. Ricchissima di diamanti, fu preclusa fin dai primi decenni del XX secolo al pubblico, e di conseguenza oggi \u00e8 una delle aree naturali pi\u00f9 incontaminate di tutta l'Africa. In gran parte arida e priva di vita, la regione di Sperrgebiet ospita alcune specie rare, come la iena bruna, e i celebri cavalli del deserto, discendenti inselvatichiti delle cavalcature delle Schutztruppe tedesche. Recentemente, il governo namibiano ha espresso la volont\u00e0 di istituire un parco nazionale in questa zona.\nParchi e riserve faunistici.\nOltre ai parchi nazionali come l'Etosha, esistono in Namibia numerosi altri parchi faunistici (\"game parks\"), sia a gestione privata che pubblica. Fra questi, alcuni dei pi\u00f9 importanti sono Bwabwata, Daan Viljoen, Popa e il Caprivi Game Park. Vengono classificati invece come riserve faunistiche (\"game reserves\") Cape Cross, Mahango e Mangetti.\nAree protette a gestione locale.\nNel 1993, il Ministero dell'Ambiente e del Turismo della Namibia prese accordi con la United States Agency of International Development, l'Endangered Wildlife Trust, il WWF e altre organizzazioni governative e non governative per dare inizio a un vasto progetto di protezione ambientale basato sul decentramento amministrativo. Questo progetto, denominato Community Based Natural Resource Management (CBNRM, \"gestione delle risorse naturali basato sulle comunit\u00e0\") prevede che le comunit\u00e0 locali possano richiedere e ottenere il controllo e l'amministrazione delle proprie risorse naturali locali. Le amministrazioni locali avrebbero dovuto gestire le proprie risorse naturali secondo una serie di princ\u00ecpi comuni, privilegiando l'ecoturismo e la gestione sostenibile delle risorse, e avrebbero dovuto investire gli introiti ricavati da queste attivit\u00e0 a favore delle comunit\u00e0 locali, per esempio costruendo scuole, ospedali e altre infrastrutture. Questo modello di gestione decentrata entr\u00f2 ufficialmente in vigore nel 1996.\nNel 2006 erano state istituite gi\u00e0 44 aree protette gestite localmente, e questo numero sta rapidamente aumentando. Attualmente, circa un namibiano ogni 12 appartiene a una comunit\u00e0 che aderisce al CBNRM).\nLe aree protette gestite secondo il modello CBNRM, dette \"conservancies\", sono di vari tipi:"}
{"id": "1390819", "revid": "287204", "url": "https://it.wikipedia.org/wiki?curid=1390819", "title": "Go Too Far", "text": "Go Too Far \u00e8 il terzo singolo estratto dall'album di Jibbs \"Jibbs feat. Jibbs\". \u00c8 stato pubblicato nel 2007. La canzone \u00e8 realizzata in collaborazione con la cantante delle Pussycat Dolls Melody Thornton.\nLa canzone \u00e8 stata scritta da Janet Jackson, Melanie Andrews e Terry Lewis, con la partecipazione di Nelly.\nVideo.\nIl video \u00e8 stato diretto da Meiert Avis e mostra Jibbs e Melody durante una festa a Venice Beach."}
{"id": "1390821", "revid": "773636", "url": "https://it.wikipedia.org/wiki?curid=1390821", "title": "Pieve di Santa Maria Assunta (Belforte)", "text": "La pieve di Santa Maria Assunta si trova a Belforte, nel comune di Radicondoli, in provincia di Siena.\nLa chiesa \u00e8 ricordata dal 1328, ma lo stile tardoromanico che ne caratterizza l'architettura attesterebbe, tuttavia, un'origine ben pi\u00f9 antica.\nL'edificio \u00e8 formato da una piccola navata absidata, ma priva di facciata, per cui l'accesso avviene da un portale laterale, sormontato da un arco duecentesco.\nL'uso misto di mattoni e pietra calcarea bianca si trova nella chiesa di Santa Maria e nel piccolo edificio romanico di fronte alla chiesa, forse pertinente all'antico ospedale di San Jacopo."}
{"id": "1390823", "revid": "767487", "url": "https://it.wikipedia.org/wiki?curid=1390823", "title": "Palus Epidemiarum", "text": "La Palus Epidemiarum (\"Palude delle Epidemie\", in latino) \u00e8 un piccolo mare lunare situato nella zona sud occidentale del satellite. Si trova a sudovest del Mare Nubium e a sudest del Mare Humorum. \u00c8 costituito da una fascia accidentata e sommersa da lava che si allunga generalmente in direzione ovest-est, con una propaggine verso nord vicino al limite occidentale. Giace entro un diametro di 286 km; i dati altimetrici raccolti dalla sonda \"Clementine\" mostrano che esso digrada verso il basso procedendo da ovest ad est, con una differenza di altezza di 2 km da un capo all'altro. \nQuesto mare \u00e8 degno di nota per un sistema di rime lungo il margine occidentale chiamate Rimae Ramsden e per l'ampia Rima Hesiodus che si estende circa dal punto di mezzo verso est-nordest per oltre 300 km. Il cratere sommerso Capuanus occupa la zona centro meridionale della palude ed \u00e8 unito al suo confine sud. Vicino al bordo occidentale vi \u00e8 il cratere sommerso Ramsden, da cui prendono il nome le \"Rimae Ramsden\". Il cratere Cichus costituisce il confine est del mare.\nNella zona nord la palude raggiunge i bordi esterni della coppia di crateri Campano-Mercatore. Una stretta valle tra questi due crateri unisce la Palus Epidemiarum al Mare Nubium mentre una fenditura dalla Rimae Ramsden ne segue il corso. Il piccolo cratere Marth, con il suo doppio bordo, giace a sud del punto centrale di questa propaggine nord della palude."}
{"id": "1390826", "revid": "22475", "url": "https://it.wikipedia.org/wiki?curid=1390826", "title": "Il dottor Stranamore (romanzo)", "text": "Il dottor Stranamore (\"Red Alert\" o \"Two Hours to Doom\") \u00e8 un romanzo fantapolitico del 1958 di Peter George incentrato su una possibile terza guerra mondiale atomica. Dal libro venne tratto nel 1964 il film di Stanley Kubrick \"\". Si distacca sensibilmente dal film per il fatto di non potersi classificare nel genere \"commedia\" e per il finale. Il personaggio del dottor Stranamore inoltre non compariva nel romanzo e fu l'autore a inserirlo solo dopo l'uscita del film in una nuova versione del testo.\nOriginariamente pubblicato nel Regno Unito con il titolo \"Two Hours to Doom\" (\"Due ore al disastro\"), \u2014 e sotto lo pseudonimo di \"Peter Bryant\" \u2014 affronta il tema dell'apocalittica minaccia nucleare, e dell'assurda facilit\u00e0 con cui la catastrofe pu\u00f2 essere innescata. Il genere letterario era stato in un certo senso inaugurato negli anni cinquanta con \"L'ultima spiaggia\" (\"On the Beach\") di Nevil Shute, e si pu\u00f2 dire che \"Il dottor Stranamore\" s'inserisca nel medesimo filone.\nVenne pubblicato in italiano per la prima volta nel 1964.\nTrama.\nIl generale Jack D. Ripper, comandante di base strategica SAC \"(Strategic Air Command)\" dell\"'United States Air Force\" presso Sonora, Texas, in preda alla paranoica illusione di poter creare un mondo migliore, ha messo in moto un catastrofico attacco aereo contro l'Unione sovietica, ordinando all'843\u00ba stormo bombardieri di attaccare secondo le istruzioni del \"Piano di attacco aereo R\", un piano di guerra concepito per far s\u00ec che comandanti SAC di livello gerarchico (relativamente) basso conducano un attacco di rappresaglia, nell'ipotesi (ovviamente non verificatasi nel caso concreto) che un \"primo colpo\" russo abbia \"decapitato\" la catena di comando statunitense. \u00c8 previsto che l'attacco sia condotto da un intero stormo di bombardieri B-52, composto di velivoli nuovi, ciascuno armato con due testate nucleari a caduta ed equipaggiato con sofisticati apparati di contromisure elettroniche di difesa dalla contraerea ostile.\nIl Presidente degli Stati Uniti Muffley, con i suoi consiglieri militari, cerca freneticamente di fermarlo, inviando delle truppe dell'esercito verso la base. Gli americani collaborano pertanto con i russi nell'opera di intercettazione, sortendo un parziale successo: due aerei vengono distrutti, ed un terzo (\"Alabama Angel\"), bench\u00e9 danneggiato, mantiene una certa operativit\u00e0. Un contatto telefonico diretto con il premier sovietico Kissof, in quel momento in casa e in dolce compagnia, svela l'esistenza di un'arma totale di rappresaglia, il cosiddetto \"Ordigno Fine del Mondo\", un sistema di armi nucleari che si attiverebbe automaticamente con qualunque detonazione in territorio controllato da Mosca.\nLe truppe all'ordine del Colonnello \"Bat\" Guano, riescono a riprendere il controllo della base ma il suo comandante (l'unico in possesso del codice di annullamento della missione) si suicida per sottrarsi alla cattura. Ad ogni modo, un suo subalterno, il colonnello della RAF Lionel Mandrake, riesce ad intuire il codice di richiamo dei velivoli, interpretando gli scarabocchi tracciati dal defunto capo su un blocco di appunti, permettendo il rientro \"in extremis\" tutti i bombardieri, ad eccezione del \"Alabama Angel\", privo di un contatto radio.\nIn un tentativo di scongiurare l'olocausto nucleare, il Presidente USA arriva a proporre al Premier sovietico Kissof di colpire una citt\u00e0 americana come forma di \"legge del taglione\", stabilendo che la \"vittima\" sia Atlantic City.\n\"Alabama Angel\" viene neutralizzato, e la catastrofe non avviene.\nInfluenza culturale.\nUn successivo \"bestseller\" di Eugene Burdick e Harvey Wheeler, intitolato \"Fail-Safe\", ricordava cos\u00ec da vicino \"Red Alert\" che Peter George intraprese contro quegli autori una causa per plagio, peraltro conclusa con una transazione extragiudiziale.\nCiascun romanzo avrebbe ispirato un rispettivo film, con esiti narrativi assai differenti, ma accomunati dall'\"anno di nascita\", il 1964."}
{"id": "1390827", "revid": "78273", "url": "https://it.wikipedia.org/wiki?curid=1390827", "title": "Namib-Naukluft Park", "text": ""}
{"id": "1390828", "revid": "773636", "url": "https://it.wikipedia.org/wiki?curid=1390828", "title": "Collegiata dei Santi Simone e Giuda", "text": "La collegiata dei Santi Simone e Giuda \u00e8 un luogo di culto cattolico, sede dell'omonima parrocchia, di Radicondoli, in provincia di Siena, diocesi di Volterra.\nDescrizione dell'edificio.\n\u00c8 un edificio cinquecentesco di semplici forme con alto campanile, ricavato da un'antica torre.\nAll'interno si trova una pala resecata con l\"Assunzione della Vergine\", \"Nativit\u00e0 e santi\" del senese Pietro di Domenico e una \"Madonna col Bambino\" trecentesca.\nDa segnalare anche un ciborio in legno, con parti dipinte da Alessandro Casolani, pittore senese operante nella seconda met\u00e0 del Cinquecento, e due tele del medesimo (la \"Nativit\u00e0\" e il \"Transito di Maria\")."}
{"id": "1390831", "revid": "1034232", "url": "https://it.wikipedia.org/wiki?curid=1390831", "title": "Sydney Gibbes", "text": "Segu\u00ec la famiglia imperiale in prigionia a Tobol'sk, in Siberia. A lui si deve la descrizione del trauma, causato dallo sradicamento dal loro ambiente di vita, subito dai ragazzi Romanov e degli sforzi fatti dai loro genitori per scuoterli dall'apatia. Significativa resta la frase riferita alla Anastasija storica: \"Il suo sviluppo intellettuale sembrava essersi improvvisamente arrestato\", mentre durante la vita a Carskoe Selo aveva definito la granduchessa una scolara intelligente e vivace, ma con poca voglia di studiare. In compenso era dotata di molto senso dell'humour e sapeva cogliere il lato comico di ogni situazione. Gibbes organizz\u00f2 delle recite in inglese, in cui gli attori furono proprio i figli dello zar.\nArriv\u00f2, insieme ad Ol'ga, Alessio, Tat'jana, Anastasija e il seguito rimasto a Ekaterinburg, ma non gli fu permesso di accedere a casa Ipatiev, dove entrarono solo i figli dello zar. Tent\u00f2 sempre, insieme all'altro precettore, Pierre Gilliard, di migliorare la vita dei prigionieri e la loro sorte, pregando il console inglese Thomas Preston di intercedere presso i bolscevichi.\nDopo l'arrivo dei Bianchi a Ekaterinburg e la constatazione della scomparsa dei Romanov e delle tracce dell'eccidio in casa Ipatiev, aiut\u00f2 nell'identificazione degli oggetti trovati. Ripar\u00f2 poi in Inghilterra, dove divenne prete ortodosso. Il figlio adottivo divenne l'erede di numerosi oggetti appartenenti ai Romanov, restati a casa Ipatiev, tra cui un elaborato lampadario che si trovava nella camera da letto delle granduchesse. Incontr\u00f2 Anna Anderson e si disse sfavorevole alla pretendente, perch\u00e9 da ella non riconosciuto. I sostenitori di Anna-Anastasia ribatterono che ci\u00f2 sarebbe stato molto difficile, perch\u00e9 egli da quando era prete ortodosso, si era fatto crescere una lunga barba.\nNelle sue memorie descrive con affetto e partecipazione le personalit\u00e0 dei figli dello zar."}
{"id": "1390834", "revid": "773636", "url": "https://it.wikipedia.org/wiki?curid=1390834", "title": "Monastero di Santa Caterina della Rota", "text": "Il monastero di Santa Caterina della Rota si trova a Radicondoli, in provincia di Siena, diocesi di Volterra.\nDescrizione.\nA Santa Caterina d'Alessandria fu dedicata la chiesa del monastero agostiniano fondato all'interno del castello, sul luogo di un originario ospedale, nella prima met\u00e0 del Trecento.\n\u00c8 una semplice aula in laterizi, con la facciata movimentata da un arco a sesto acuto e un rosone circolare; alla chiesa appartiene una tela del pittore seicentesco senese Astolfo Petrazzi raffigurante il \"Battesimo di Cristo\"."}
{"id": "1390840", "revid": "773636", "url": "https://it.wikipedia.org/wiki?curid=1390840", "title": "Pieve di San Giovanni Battista (Pieve vecchia)", "text": "La pieve di San Giovanni Battista, conosciuta anche come pieve Vecchia, si trova a Radicondoli, in provincia di Siena, diocesi di Volterra.\nDescrizione e storia.\nRicordata dalla met\u00e0 del XII secolo, a croce latina, conserva l'impianto romanico: la navata \u00e8 scandita da grandi archi trasversali a sostegno della copertura lignea e si conclude in un ampio transetto con l'abside semicircolare, nel quale si aprono alcune finestrelle strombate.\nAlcune parti della facciata, con portale architravato e arco gotico senese, sono frutto di un rifacimento trecentesco.\nSono presenti motivi decorativi tipicamente volterrani, come la bicromia ottenuta con corsi di laterizi e alberese. I capitelli che ornano le semicolonne sono decorati con motivi vegetali la cui esecuzione mostra di essere un compromesso tra la cultura romanica pisano-lucchese e le pi\u00f9 rozze pratiche decorative locali."}
{"id": "1390847", "revid": "599013", "url": "https://it.wikipedia.org/wiki?curid=1390847", "title": "T\u00e2rgu", "text": "Il toponimo T\u00e2rgu (dal romeno \"T\u00e2rg\", ovvero \"mercato\" e per estensione \"borgo\" o \"paese\") fa parte della denominazione di numerose localit\u00e0 della Romania:"}
{"id": "1390849", "revid": "111319", "url": "https://it.wikipedia.org/wiki?curid=1390849", "title": "Nuoto ai Giochi della XXVII Olimpiade - Staffetta 4x200 metri stile libero femminile", "text": "Si sono svolte 2 batterie di qualificazione. Le prime 8 squadre si sono qualificati direttamente per la finale.\nBatterie.\n19 settembre 2000\nFinale.\n19 settembre 2000"}
{"id": "1390861", "revid": "124872990", "url": "https://it.wikipedia.org/wiki?curid=1390861", "title": "Du\u0161an Uhrin", "text": "Durante la sua carriera da calciatore ha giocato con Admira Praga, Slavia Karlovy Vary e Aritma Praga.\nDurante la sua carriera da allenatore, molto pi\u00f9 fortunata rispetto a quella da calciatore, ha allenato tra le altre squadre lo Sparta Praga, l'AEL Limassol, la Nazionale ceca, la Nazionale kuwaitiana, l' e lo Slovan Bratislava.\nIl suo maggior risultato \u00e8 sicuramente il secondo posto ottenuto agli europei del 1996 quando guid\u00f2 la Nazionale ceca.\nBiografia.\n\u00c8 il padre di Du\u0161an Uhrin jr, anch'esso allenatore di calcio che a differenza del padre \u00e8 ceco.\nNonostante sia nato nel distretto di Nitra, odierna Slovacchia, ha vissuto sin dall'et\u00e0 di 16 anni a Praga, capitale della Cecoslovacchia ed oggi della Repubblica Ceca.\nCarriera.\nCalciatore.\nClub.\nEsordisce da giovane nell'Admira Praga, squadra della capitale cecoslovacca in cui rimane fino al 1964, quando passa allo Slavia Karlovy Vary. Rimane una stagione nella nuova squadra prima di passare all'Aritma Praga. Si ritira dal calcio giocato nel 1969 a 26 anni.\nAllenatore.\n1976-1982: Sparta Praga, l'avventura in Algeria e il ritorno in patria.\nComincia ad allenare nel 1976 quando \u00e8 chiamato a dirigere lo Sparta Praga. Nel 1977 viene chiamato ad allenare il club algerino : l'avventura in Africa \u00e8 positiva per l'allenatore cecoslovacco che conclude il suo incarico con la vittoria della Coppa d'Algeria nel 1978, vinta 2-0 ai rigori dopo lo 0-0 regolamentare. Rimane svincolato fino al 1980 quando decide di accettare l'incarico offertogli dallo Spartak Hradec Kr\u00e1lov\u00e9 ma la squadra conclude il campionato al penultimo posto non riuscendo ad evitare la retrocessione. Uhrin viene richiamato dai praghensi dello Sparta nella stagione 1981-82 e la squadra giunge al sesto posto.\n1983-1990: Cheb, AEL Limassol e il ritorno al Cheb.\nNel 1983 allena il RH Cheb, squadra ceca. Tra il 1983 e il 1987 riesce a portare la squadra a cinque piazzamenti discreti raggiungendo nella stagione 1986-1987 il sesto posto. Si trasferisce a Cipro per allenare l'AEL Limassol: nel piccolo Stato mediterraneo allena per una sola stagione ma riesce a riportare la vittoria nella Coppa di Cipro ai danni dei rivali dell' Aris Limassol con il punteggio di 3-2. Ritorna al RH Cheb nella stagione successiva portando la squadra ad una salvezza sicura.\n1991-1997: Sparta Praga e Nazionale ceca.\nNel 1991 ritorna ad allenare lo Sparta Praga. Uhrin trascina i granata al successo della coppa nazionale vinta per 2-1 sul Tatran Pre\u0161ov. Nella stagione 1992-93 lo Sparta vince il campionato. Questi successi lo portano nel 1994 a guidare la neonata Nazionale ceca. Uhrin manca la qualificazione ad USA 94 ma ottiene la qualificazione agli europei 1996 giocati in Inghilterra.\nAlla rassegna continentale ottenne il secondo posto, perdendo contro la Germania in finale per 2-1, e dopo aver eliminato precedentemente Italia, Portogallo e Francia.\nDopo aver mancato la qualificazione al Mondiale del 1998 Uhrin lasci\u00f2 la panchina della nazionale nel dicembre 1997.\nFigura discretamente anche nella FIFA Confederations Cup 1997: la Repubblica Ceca viene inserita in un girone con Uruguay, EAU e Sudafrica. Nel girone si fanno notare soprattutto i centrocampisti Pavel Nedv\u011bd e Vladim\u00edr \u0160micer e l'attaccante Horst Siegl che riescono, grazie ai loro gol, a far passare la Cechia al turno successivo.\nIn semifinale il Brasile sconfigge i cechi per 2-0. La finale per il terzo posto tra la Repubblica Ceca e l'Uruguay \u00e8 decisa da Edvard Lasota. \u0160micer si piazzer\u00e0 secondo nella classifica marcatori del torneo.\nIn questo periodo ottiene per due volte il titolo di allenatore cecoslovacco dell'anno (1991 e 1992) e per tre volte il titolo di allenatore ceco dell'anno (1993, 1995 e 1996).\n1997-2001: L'esperienza in Asia.\nNel 1998 viene chiamato dall'Al-Nassr dove conquista successi molto importanti: la Coppa Principe Faisal Bin Fahad vinta 2-1 contro l'Al-Ittihad e la Coppa delle Coppe dell'AFC che viene ottenuta sconfiggendo solo due avversarie e vincendo gli altri incontri a tavolino prima di arrivare alla finale dove Hristo Stoi\u010dkov, allora in forza alla squadra saudita, realizza al nono minuto la rete che decide l'incontro per 1-0 a Riad contro il Suwon Samsung Bluewings. Entrambe le competizioni furono vinte nel 1998. Dopo l'esperienza all'Al-Nassr passa al Maccabi Haifa dove non riesce a conquistare alcun titolo.\nNel 1999 accetta la chiamata per allenare la Nazionale kuwaitiana. Porta il Kuwait alla Coppa d'Asia 2000 in Libano: la squadra supera la fase a gironi concludendo al secondo posto dietro alla Cina. Il Kuwait passa grazie a due pareggi a reti bianche e ad una vittoria per 1-0 contro la Corea del Sud.\nAi quarti di finale il Kuwait affronta l'Arabia Saudita: il Kuwait passa sotto di una rete ma recupera e sorpassa gli avversari sul 2-1. L'Arabia Saudita trova il pareggio e beffa la squadra guidata da Uhrin nei tempi supplementari.\nIl Kuwait sotto la guida di Uhrin raggiunge un record difficilmente battibile: il 14 febbraio 2000 a Kuwait City affronta e batte il Bhutan per 20-0.\n2001-2009: Teplice, AIK, APOEL, Dinamo Tbilisi e Slovan Bratislava.\nNel 2001 \u00e8 chiamato alla guida del Teplice: a causa di una disastrosa partenza in campionato, sette sconfitte nelle prime tredici giornate, \u00e8 sollevato dall'incarico nel novembre dello stesso anno.\nNel 2002 guida gli svedesi dell'AIK fino a novembre quando lascia l'incarico.\nNel 2003 approda al servizio dell' ma gi\u00e0 a novembre abbandona la panchina cipriota.\nFino al 2006 rimane senza incarico, fino a quando viene chiamato dai georgiani della Dinamo Tbilisi: vincer\u00e0 il titolo 2007-2008 del campionato nazionale. Era dal 1999 che Uhrin non vinceva un titolo a livello di club.\nNel 2009 arriva alla corte dello Slovan Bratislava, squadra slovacca. Dopo alcuni mesi lascia l'incarico.\nStatistiche d'allenatore.\nClub.\n\"In grassetto le competizioni vinte.\""}
{"id": "1390863", "revid": "123293583", "url": "https://it.wikipedia.org/wiki?curid=1390863", "title": "Arisbe", "text": "Arisbe (in greco antico \u1f08\u03c1\u03af\u03c3\u03b2\u03b7) o Arisba ed a volte chiamata Ida \u00e8 un personaggio della mitologia greca, figlia del veggente Merope di Percote. \nFu la prima moglie di Priamo.\nIl mito.\nLe origini.\nArisbe era la figlia di Merope Percosio, noto per la sua veggenza, ed ebbe per fratelli Adrasto e Anfio. \nSpos\u00f2 Priamo quando questi non era ancora re di Troia; subito dopo la nascita del loro figlio Esaco, Priamo la ripudi\u00f2. All'epoca del matrimonio, i due erano giovanissimi.\nDopo aver divorziato, Priamo scelse come sposa Ecuba, figlia di Dimante, re della Frigia, mentre Arisbe divenne moglie di Irtaco che la rese madre di due maschi, Asio (fondatore e primo re della citt\u00e0 di Arisbe) e Niso.\nIrtaco e Arisbe appena sposati si stabilirono sul monte Ida dove allevarono i propri figli che divennero ottimi cacciatori; Asio e Niso avrebbero in seguito partecipato alla guerra di Troia con i due zii materni.\nNell\"'Eneide\", Irtaco \u00e8 detto anche padre di Ippocoonte, ma non che Arisbe sia la madre.\nDurante la guerra di Troia.\nIn seguito alla morte di Paride, dopo che Deifobo fu preferito ad Eleno come nuovo sposo di Elena, questi prefer\u00ec rifugiarsi sul monte Ida presso Arisbe."}
{"id": "1390867", "revid": "78273", "url": "https://it.wikipedia.org/wiki?curid=1390867", "title": "Currency signs", "text": ""}
{"id": "1390870", "revid": "287204", "url": "https://it.wikipedia.org/wiki?curid=1390870", "title": "Guarani paraguaiano", "text": ""}
{"id": "1390878", "revid": "124948093", "url": "https://it.wikipedia.org/wiki?curid=1390878", "title": "Pietro I", "text": ""}
{"id": "1390888", "revid": "1573940", "url": "https://it.wikipedia.org/wiki?curid=1390888", "title": "Chiesa di San Nicola (Mentana)", "text": "La chiesa di San Nicola \u00e8 una chiesa di Mentana, in provincia di Roma.\nLa chiesa arcaica.\nLa chiesa arcaica si trova in Via III Novembre 160, presso il centro storico.\nOriginariamente era intitolata a San Sebastiano (come protettore dei centri fortificati).\nRisale al XII-XIII secolo.\nL'interno \u00e8 ad unica navata rettangolare.\nNell'interno vi \u00e8 un affresco della Madonna con bambino di anonimo settecentesco sopra un altro dipinto (di S. Sebastiano), mentre a destra vi \u00e8 una statua di San Nicola.\nUn terzo affresco (non giunto fino a noi) era sulla porta d'ingresso.\nDa un documento (probabilmente della chiesa) del 1712 si pu\u00f2 dedurre che la chiesa veniva usata anche per seppellire dei defunti e quando lo spazio all'interno della chiesa per le tombe era terminato, il parroco faceva tumulare le salme nell'adiacente Piazza San Nicola (a tutt'oggi nella piazza si vedono dei sarcofagi in travertino ora usati come panchine), scavi recenti di manutenzione stradale hanno riportato alla luce resti umani ivi sepolti.\nPassata la moda di seppellire i morti in chiesa, nonch\u00e9 per una maggiore igiene, fu costruito un cimitero presso la chiesa di Santa Maria della Piet\u00e0 vicina all'ospedale vecchio.\nDurante la II guerra mondiale la chiesa fu distrutta da bombardamenti aerei, indi fu usato dapprima come stalla, poi come sala da ballo, indi come cinematografo per poi, nel 1966, a ritornare all'originale utilizzo religioso.\nIl nuovo parroco era Don Vincenzo D'Emidio.\nSulla strada vi \u00e8 il campanile con annesso orologio, il quale scandisce le ore ogni quarto d'ora.\nLa chiesa nuova.\nLa chiesa, dopo i bombardamenti della II guerra mondiale, \u00e8 stata spostata nella chiesa nuova in via Reatina 1.\nLa facciata presenta una pseudo-trifora ed 2 edicolette con statue.\nNel lato di Via Reatina vi \u00e8 il campanile squadrato.\nQuest'ultima \u00e8 a 3 navate.\nL'interno \u00e8 quasi basilicale, a mo' di cattedrale moderna in stile post-II guerra mondiale pseudo-romanico con abside simil-bizantineggiante.\nNella navata di sinistra vi \u00e8 un altare minore con una statua di San Primo martire.\nLa navata centrale \u00e8 pi\u00f9 grande delle 2 laterali e termina nell'abside con l'altare principale.\nNella calotta absidale in alto vi \u00e8 un affresco.\nLa chiesa \u00e8 stata restaurata nei primi anni del XXI secolo.\nLa facciata cos\u00ec restaurata presenta un colore simil-rosa pesca."}
{"id": "1390890", "revid": "838137", "url": "https://it.wikipedia.org/wiki?curid=1390890", "title": "Jablonov\u00e9", "text": "Jablonov\u00e9 pu\u00f2 riferirsi a diversi toponimi della Slovacchia:"}
{"id": "1390894", "revid": "120627318", "url": "https://it.wikipedia.org/wiki?curid=1390894", "title": "SIATA", "text": "La SIATA (acronimo di Societ\u00e0 Italiana Applicazioni Tecniche Auto-Aviatorie) \u00e8 stata una piccola casa automobilistica italiana, attiva dal 1926 al 1970.\nStoria.\nFondata da Giorgio Ambrosini a Torino nel 1926, la SIATA si dedica fin dagli inizi alla produzione di parti per elaborare automobili, in particolare Fiat: degne di nota le elaborazioni su meccaniche Fiat 522, 524, 514 e 508 Balilla.\nDurante la seconda guerra mondiale la SIATA, dimostrando notevole predizione, decise di iniziare la progettazione di un piccolo motore ausiliario per biciclette. Si chiese la consulenza di Giuseppe Remondini, che per la francese Jonghi aveva gi\u00e0 progettato un motore del genere, dimostratosi tra i migliori. Da quel progetto, se pur con soluzioni tecniche molto diverse, nacque il \"Cucciolo\" che venne messo in vendita il 26 luglio 1945. Il successo di questo piccolo motore fu cos\u00ec grande che costrinse la SIATA a rivolgersi, per aumentare la produzione, ad una fabbrica bolognese attiva nel settore elettromeccanico che, proprio con il \"Cucciolo\", inizi\u00f2 la sua fortunata attivit\u00e0 motociclistica: la Ducati.\nCon il dopoguerra la SIATA (la cui denominazione ufficiale era diventata \"Societ\u00e0 Italiana Auto Trasformazioni Accessori\") si dedic\u00f2 anche alla costruzione di automobili, sempre con meccanica Fiat: la prima, del 1949, \u00e8 la Amica, piccola cabriolet a due posti su meccanica Fiat 500 \"Topolino\". Dell'anno seguente \u00e8 la Daina, sempre cabriolet, ma derivata dalla Fiat 1400.\nDel 1952 \u00e8 la 208 Sport, derivata dalla Fiat 8V (vettura al cui sviluppo la SIATA aveva collaborato), con carrozzeria disegnata da Giovanni Michelotti per la Bertone e costruita in 56 esemplari. A richiesta si poteva avere con un V8 Chrysler anzich\u00e9 l'otto cilindri torinese. Nello stesso anno fu presentata anche la 300 BC, evoluzione sportiva dell'Amica, esportata anche negli Stati Uniti (dove si affermer\u00e0 molte volte nelle competizioni locali, dopo essersi gi\u00e0 fatta notare alla Mille Miglia) e disponibile con motori Fiat o, per l'America, Crosley.\nNel 1954 viene presentata la Mitzi, una utilitaria con un motore posteriore bicilindrico a valvole laterali di 434 cm\u00b3 che rimase allo stadio di prototipo. Nella seconda met\u00e0 degli anni cinquanta la SIATA si concentra su modelli derivati dalle Fiat 600 e 1100. Nel 1959, con la rinnovata ragione sociale SIATA Auto, il 49% del capitale dell'azienda viene acquisito dall'Abarth: la Casa di Corso Marche ha in programma per la SIATA la costruzione di vetture stradali ad alte prestazioni e auto da corsa con meccanica Fiat. Primo frutto dell'accordo SIATA-Abarth \u00e8 la 750 (disponibile nelle versioni coup\u00e9 e spyder) presentata al Salone di Torino '59; nella stessa occasione sono presentate anche una Fiat 600 Multipla allungata e una 600 berlina con carrozzeria bicolore. L'accordo tra le due aziende torinesi non dur\u00f2 a lungo, sciogliendosi nel 1960\nNegli anni sessanta la SIATA si fa notare con le TS, coup\u00e9 disegnate da Michelotti e derivate dalla Fiat 1300-1500, ma realizzate anche con motore 1800. Nel 1967 \u00e8 il turno della Spring, spider dalle linee retr\u00f2 (come di moda all'epoca: si pensi alla Alfa Romeo Gran Sport Quattroruote o alla Vignale Gamine) con meccanica Fiat 850. La Spring sar\u00e0 anche l'ultima SIATA: la Casa torinese chiuder\u00e0 i battenti nel 1970, mentre la Spring continuer\u00e0 la sua carriera sino al 1975 costruita dalla ORSA - Officina realizzazioni Sarde Automobili dei fratelli Focanti (ai quali poi subentrer\u00e0 la Iso-Rivolta per un breve periodo), e commercializzata come \"ORSA 850 Spring Special\"."}
{"id": "1390896", "revid": "1573940", "url": "https://it.wikipedia.org/wiki?curid=1390896", "title": "Guru Guru Pon-chan", "text": " \u00e8 un manga \"sh\u014djo\" scritto da Satomi Ikezawa. Narra la storia di una cuccioletta di labrador, Ponta, che diventa umana e si innamora di Mirai Iwaki, un ragazzo molto popolare nella sua scuola. Nel 2000 ha vinto il Kodansha Manga Award per il genere \"sh\u014djo\". \u00c8 stato pubblicato in Italia dalla Star Comics.\nTrama.\nI protagonisti di questa storia molto strana sono Mirai, un giovane e attraente studente che per guadagnare qualcosa fa il giardiniere per la famiglia Koizumi, e Ponta. Ponta Koizumi \u00e8 un cane! La piccola Ponta, detta Ponchan, \u00e8 infatti il cucciolo di Labrador Retriever dei Koizumi. Come tutti i cuccioli \u00e8 molto coccolosa, ma anche scatenata. Morde tutto quello che le capita a tiro e il suo passatempo preferito sembra essere distruggere la casa facendo disperare la signora Koizumi.\nQuando il nonno Koizumi inventa il guru guru bone, osso magico in grado di far parlare i cani e, se ingoiato, di trasformarli in umani, tutti i problemi sembrano essere risolti. Infatti, non solo Ponchan potrebbe diventare una ragazza imparando un po' di educazione, ma in questo modo la nostra dolce eroina riuscirebbe finalmente a coronare il suo sogno d'amore con Mirai.\nMa la vita non \u00e8 semplice, n\u00e9 per Ponta n\u00e9 per Mirai, che ogni giorno devono fare i conti con il comportamento non proprio umano di Ponta e con mille strani imprevisti che li porteranno ad affrontare esilaranti avventure."}
{"id": "1390897", "revid": "1543377", "url": "https://it.wikipedia.org/wiki?curid=1390897", "title": "Guaran\u00ed paraguaiano", "text": "Il guaran\u00ed (plurale: guaran\u00edes; codice ISO 4217 PYG) \u00e8 la valuta del Paraguay, comunemente indicata con il simbolo \u20b2. Il guaran\u00ed era diviso in 100 c\u00e9ntimo ma, a causa dell'inflazione, il c\u00e9ntimo non \u00e8 pi\u00f9 in uso.\nIl guaran\u00ed \u00e8 la moneta di minor valore in America.\nStoria.\nLa legge per la creazione del guaran\u00ed fu approvata il 5 ottobre 1943, per sostituire il peso con un tasso di cambio di 1 guaran\u00ed = 100 peso. Il guaran\u00ed \u00e8 stato emesso per la prima volta nel 1944. Tra il 1960 ed il 1982 il guaran\u00ed aveva un rapporto fisso di cambio con il dollaro statunitense con un tasso di 126 PYG per 1 USD.\nMonete.\nNel 1944 furono introdotte delle monete in bronzalluminio nei valori da 1, 5, 10, 25 e 50 c\u00e9ntimo, tutte di forma circolare. Il dritto mostrava un fiore diverso e, intorno, la legenda \"REPUBLICA DEL PARAGUAY\" e la data, ad esclusione della moneta da 50 c\u00e9ntimo che mostrava un leone ed il cappello della libert\u00e0. Al rovescio era indicato il valore.\nLa seconda serie, introdotta nel 1953, era costituita da monete dal valore di 10, 15, 25 e 50 c\u00e9ntimo. Erano ancora in bronzalluminio ma avevano forma di festone circolare. L'immagine era il leone ed il cappello della libert\u00e0. Nessuna moneta in c\u00e9ntimo \u00e8 attualmente in circolazione.\nNel 1975 sono state introdotte monete con i valori di 1, 5, 10 e 50 guarani. Erano tutte circolari e in acciaio inossidabile. Dal 1990 l'acciaio \u00e8 stato sostituito da acciaio rivestito di bronzo. Le monete da 100 guarani sono state introdotte nel 1990 nel 1997 da quelle da 500 guarani. Le monete da 1.000 guarani sono state coniate nel 2006 e distribuite nel 2007. Inoltre nel 2006 la zecca della Slovacchia, una delle quattro Zecche estere conianti la valuta, ha coniato nuovi tipi di monete da 50, 100 e 500 guarani, che sono state immesse nel 2007.\nBanconote.\nLe prime banconote in guaran\u00ed furono quelle da 50 c\u00e9ntimo, 1, 5 e 10 guaran\u00ed sovrastampate su quelle da 50, 100, 500, e 1000 peso nel 1943. Banconote regolari in guaran\u00ed da 1, 5, 10, 50, 100, 500 e 1000 guaran\u00ed, sono seguite subito dopo. Sono state stampate da De La Rue, un'azienda britannica.\nLa serie del 1963 (in base alla legge del 1952) fu completamente ridisegnata. Fu anche ampliata con l'emissione dei valori da 5000 e .\nLa serie si \u00e8 mantenuta uguale per decenni fino a che, a causa dell'inflazione, le banconote fino a 500 guaran\u00ed non sono state tolte dalla circolazione. La revisione del 1982 ha aggiunto il test in guaran\u00ed sul retro delle banconote.\nLe prime banconote da sono state emesse nel 1990 seguite da quelle da nel 1998.\nDurante gli ultimi due decenni le banconote sono state stampate in diversi luoghi.\nDal 2004 i valori circolanti, con l'eccezione dei 50\u00a0000, hanno subito piccoli ma significativi cambiamento con tecniche pi\u00f9 sofisticate per evitare le falsificazioni.\nLa ditta Giesecke &amp; Devrient stampa le nuove banconote da 20.000 guaran\u00ed, mentre la De La Rue stampa il resto. Le nuove banconote da 50\u00a0000 sono state stampate con la data del 2005 ma poich\u00e9 sono state oggetto di falsificazoni prima ancora di essere messe in circolazione, sono state annullate dalla banca centrale."}
{"id": "1390902", "revid": "547034", "url": "https://it.wikipedia.org/wiki?curid=1390902", "title": "Banca di Valle Camonica", "text": "La Banca di Valle Camonica \u00e8 stata una banca del gruppo UBI Banca.\nStoria.\nViene fondata il 2 luglio 1872 dal cattolico cividatese Giuseppe Tovini.\nNel 1963 viene acquisita dalla \"Banca San Paolo di Brescia\", che nel 1998 con il \"CAB\" costituisce il gruppo \"Banca Lombarda\", entrandovi quindi automaticamente.\nIl 1\u00ba aprile 2007 l'holding si fonde con la BPU Banca dando cos\u00ec vita al gruppo UBI Banca.\nAttualmente gestisce 66 sportelli in Val Camonica, Valtellina, Valtrompia e nel Bresciano e nel Bergamasco.\nIl 7 maggio 2012 il consiglio di amministrazione della banca presieduto da Gianfranco Maiolini, ha nominato \"Stefano Vittorio Kuhn\" Direttore Generale.\nNel 2017 si fonde nella capogruppo UBI Banca rimanendo solo come marchio commerciale. Nel 2020 a seguito di una OPS totalitaria di Banca Intesa contro UBI Banca scompare anche come marchio commerciale; le filiali vengono divise fra Intesa e BPER Banca."}
{"id": "1390909", "revid": "268111", "url": "https://it.wikipedia.org/wiki?curid=1390909", "title": "Bere\u0219ti", "text": ""}
{"id": "1390912", "revid": "486946", "url": "https://it.wikipedia.org/wiki?curid=1390912", "title": "Senatore Pat Geary", "text": ""}
{"id": "1390914", "revid": "3115", "url": "https://it.wikipedia.org/wiki?curid=1390914", "title": "Altaj Airlines", "text": "L'Altaj Airlines (in russo: \u0410\u043b\u0442\u0430\u0439\u0441\u043a\u0438\u0435 \u0410\u0432\u0438\u0430\u043b\u0438\u043d\u0438\u0438) (ex-Aeroflot-Barnaul) \u00e8 una compagnia aerea russa con base tecnica all'aeroporto di Barnaul, nel territorio dell'Altaj, in Russia.\nStrategia.\nLa compagnia aerea fa servizio aereo charter regionale ed interregionale con gli aerei Antonov An-2 ed elicotteri Mil Mi-8, Robinson R44.\nLa russa Altaj Airlines si basa all'aeroporto di Barnaul-Michajlovka ed effettua i voli charter turistici, i voli d'emergenza per la Protezione Civile della Russia, i voli per i fabbisogni dell'agricoltura locale."}
{"id": "1390918", "revid": "133248", "url": "https://it.wikipedia.org/wiki?curid=1390918", "title": "Bl\u0103ge\u0219ti", "text": ""}
{"id": "1390921", "revid": "163662", "url": "https://it.wikipedia.org/wiki?curid=1390921", "title": "Paolina Secco Suardo Grismondi", "text": ""}
{"id": "1390922", "revid": "1305772", "url": "https://it.wikipedia.org/wiki?curid=1390922", "title": "Street Fighter IV", "text": " \u00e8 un videogioco picchiaduro del 2008, sviluppato e pubblicato da Capcom per PlayStation 3, Xbox 360, Nintendo 3DS e Microsoft Windows. Si tratta del quarto capitolo della famosa saga di videogiochi \"Street Fighter\", il primo a essere sviluppato per le console di settima generazione.\nIn Europa il gioco \u00e8 stato ripubblicato nel 2010 sotto il nome di Super Street Fighter IV.\nTrama.\nLa trama si colloca tra e Street Fighter V. Con la presunta \"dipartita\" di M. Bison (ucciso da Akuma in SFII) il malvagio Seth, capo dell'organizzazione S.I.N., organizza un nuovo torneo mondiale con lo scopo di trovare Ryu per assorbire il suo potere nascosto (Satsoui no Hadou) e alimentare una nuova arma biologica denominata \"progetto B.L.E.E.C.E.\" ed eliminare qualsiasi altro ostacolo intralci i suoi piani di conquista. Vecchi e nuovi lottatori parteciperanno dunque alla competizione, ognuno con le proprie motivazioni e obbiettivi. \nAlla fine sar\u00e0 proprio M.Bison (tornato in vita grazie ad un nuovo corpo, seppur non completo del tutto) a sconfiggere Seth e a mandare all'aria i suoi piani di conquista; in seguito Juri approfitter\u00e0 per assumere il comando del S.I.N., ormai privato del suo padrone.\nVersioni.\n\"Street Fighter IV\".\nVersione arcade.\nLa Capcom ha realizzato due tipi di cabinati: la prima tipologia di cabinati \u00e8 pensata per giocare in LAN mentre la seconda si chiama \"mode-select\" ed \u00e8 pensata per il single player in quanto permetter\u00e0 di selezionare tra quattro modalit\u00e0 di gioco; naturalmente \u00e8 sempre possibile giocare con altri giocatori in quanto anche questo \u00e8 collegabile via LAN.\nCome per tutti i cabinati giapponesi pi\u00f9 recenti, anche quello di \"Street Fighter IV\" supporter\u00e0 l'uso di IC Card su cui salvare il proprio profilo con i propri dati e gli extra sbloccati.\nVersione per console.\n\"Street Fighter IV\" \u00e8 giunto su Xbox 360 e PlayStation 3 dopo l'uscita della versione arcade. Le versioni per console casalinghe hanno a disposizione dei personaggi esclusivi e la possibilit\u00e0 di scaricare costumi aggiuntivi per i personaggi, oltre ad avere molte pi\u00f9 modalit\u00e0 di gioco.\nVersione PC.\nLa versione per PC \u00e8 identica a quelle per console ed \u00e8 stata distribuita a partire dal 3 luglio 2009.\n\"Super Street Fighter IV\".\nLa versione riveduta e corretta del gioco \u00e8 stata pubblicata il 27 aprile 2010 in Europa per Xbox 360 e PlayStation 3 con il nome \"Super Street Fighter IV\". Il gioco presenta alcune modifiche a livello di gameplay, come la ricalibrazione dei personaggi, la disponibilit\u00e0 per ogni personaggio di due Ultra al posto dell'unica presente in \"Street Fighter IV\", la riproposizione degli storici bonus stage di \"Street Fighter II\" (quelli in cui bisognava distruggere una macchina o dei barili) e diversi nuovi personaggi (vedi tabella di riferimento).\nTra le novit\u00e0 previste ci sono anche due nuove modalit\u00e0 di gioco online: la prima si chiama \"Team Battle\" e consente a pi\u00f9 giocatori di scontrarsi in match 2 contro 2 o 4 contro 4, mentre la seconda si chiama \"Endless Battle\" e consiste in una serie infinita di scontri in cui chi vince continua e chi perde torna in fondo alla lista d'attesa; il titolo render\u00e0 inoltre disponibili subito tutti i personaggi che in \"Street Fighter IV\" andavano sbloccati.\nLa nuova iterazione del capitolo \u00e8 stata distribuita sul mercato il 27 aprile 2010 negli Stati Uniti e il 30 aprile dello stesso anno in Europa e i suoi aggiornamenti non saranno disponibili come contenuti aggiuntivi scaricabili ma unicamente residenti su supporto fisico; per venire incontro a chi ha gi\u00e0 comprato il gioco \"base\", questa nuova iterazione uscir\u00e0 a prezzo ribassato.\nSuccessivamente la versione \u00e8 stata sviluppata anche per la console Nintendo 3DS, sotto il nome di \"Super Street Fighter 4 3D Edition\", ed \u00e8 stata distribuita sul mercato nel marzo del 2011 .\n\"Super Street Fighter IV: Arcade Edition\".\nUna versione arcade di \"Super Street Fighter IV\" fu pubblicata da Capcom nel dicembre 2010 con il titolo \"Super Street Fighter IV: Arcade Edition\", la quale aggiunge Yun, Yang, Evil Ryu e Oni tra i personaggi giocabili. Nel corso del 2011 fu pubblicato sia come gioco stand-alone sia come aggiornamento scaricabile sempre per PlayStation 3 e Xbox 360. Verso la fine dello stesso anno fu resa disponibile una patch di bilanciamento chiamata \"Version 2012\".\nLa rivista \"Play Generation\" diede alla versione per PlayStation 3 un punteggio di 96/100, apprezzando l'edizione pi\u00f9 completa del miglior picchiaduro in circolazione e come contro che salvo i quattro nuovi personaggi, non offriva novit\u00e0 di rilievo, soprattutto per gli utenti che possedevano gi\u00e0 \"SSF IV\", finendo per trovarla la migliore edizione del picchiaduro che aveva riacceso la passione per le sberle digitali, che per\u00f2 nel caso si possedeva gi\u00e0 \"SSF IV\" era un acquisto trascurabile.\n\"Ultra Street Fighter IV\".\nAggiunge altri 5 lottatori, di cui per la prima volta giocabile la lottatrice \"Doll\" di M.Bison \"Decapre\" (Dicembre), generata clonando Cammy\".\"\nLe \"Collector's Edition\".\nDi entrambe le versioni dei giochi sono state realizzate delle edizioni speciali con contenuti aggiuntivi qua di seguito sono illustrate nel dettaglio.\n\"Street Fighter IV: Collector's Edition\".\nDi \"Street Fighter IV\" \u00e8 stata pubblicata un'edizione speciale per Xbox 360 e PlayStation 3, contenente:\n\"Super Street Fighter IV Collector's Edition\".\nL'edizione speciale di Super Street Fighter IV comprender\u00e0:\nModalit\u00e0 di gioco.\nIl gioco ha la grafica in 3D ma il gameplay \u00e8 rimasto in 2D; questo si appoggia all'utilizzo di sei tasti come da tradizione della serie: tre per i pugni e tre per i calci (debole, medio e forte). Sono state aggiunte nuove mosse, nuove ambientazioni, combo e mosse speciali.\nEcco alcune delle novit\u00e0 di questo capitolo:\nMosse speciali Ex.\nGi\u00e0 presenti in \"Street Fighter III\", si tratta dei colpi speciali classici (tipo l'Hadoken), per\u00f2 potenziati; il rovescio della medaglia \u00e8 che rispetto alle mosse speciali classiche, consumano una parte della barra delle mosse speciali, quella che una volta caricata, permette di eseguire una Super combo (vedi paragrafi a seguire).\nFocus Attack.\nIl Focus Attack (Saving System nell'edizione giapponese) consiste in un colpo speciale ottenibile premendo i due colpi medi (calcio e pugno) o un tasto dedicato assegnato al controller che pu\u00f2 essere caricato fino a tre livelli: \u00e8 una sorta di evoluzione del sistema di parry presente nel terzo capitolo; eseguendo il colpo infatti, il nostro guerriero assorbir\u00e0 l'attacco nemico e sferrer\u00e0 un contrattacco che, a seconda del livello di carica, potr\u00e0 anche stordire l'avversario rendendolo vulnerabile a un successivo assalto. I pi\u00f9 esperti poi, potranno cancellare il Focus Attack e proseguire nella combo, cosa che apre diversi scenari e alternative per i livelli pi\u00f9 alti di gioco.\nSuper e Ultra combo.\nMentre le Super combo sono quelle gi\u00e0 viste nei precedenti Street Fighter ottenibili caricando un'apposita barra, le ultra rappresentano una novit\u00e0: funzionano in maniera simile alle Super Combo ma godono di una barra apposita che si carica venendo attaccati (mentre quella delle Super si carica attaccando) e, ovviamente, tanto pi\u00f9 piena sar\u00e0 la barra, tanto pi\u00f9 male far\u00e0 il colpo quando (se) andr\u00e0 a segno. Le Ultra fanno molti pi\u00f9 danni rispetto alle Super e sono state pensate per cercare di permettere al giocatore che accumula subito un marcato svantaggio di poter \"rientrare in partita\".\nQuick stand.\nNel momento in cui si viene atterrati dall'avversario, premendo il direzionale basso o i colpi deboli (pugno e calcio) contemporaneamente si pu\u00f2 eseguire un recupero veloce, utile per evitare di finire preda di un eventuale attacco da parte dell'avversario durante il rialzamento da terra. Questa funzione serve a compensare almeno in parte il fatto che rispetto ai precedenti titoli non vi \u00e8 forma di effettuare recuperi in caduta quando si viene lanciati o colpiti in salto.\nPersonaggi.\nQua di seguito si pu\u00f2 vedere il cast completo del gioco. La versione arcade comprende i personaggi ripescati e quelli nuovi, mentre le versioni PC e console hanno in pi\u00f9 6 personaggi aggiuntivi.\nSeth rappresenta il boss finale del gioco.\nStage.\nSono presenti pi\u00f9 di venti stage in cui combattere (il numero varia a seconda delle versioni) spesso con oggetti interattivi come tradizione della serie.\nIn \"Super Street Fighter IV\" sono presenti altri stage aggiuntivi: \"Skyscraper Under Construction\" (USA), \"Solar Eclipse\" (Africa), \"Festival at the Old Temple\" (Corea), \"Exciting Street Scene\" (India). In \"Ultra Street Fighter 4\" sono stati aggiunti altri 6 nuovi stage: \"Mad Gear Hideout\" (USA), \"Blast Furnace\" (Europa), \"Pitstop 109\" (Sud-est asiatico), \"Half Pipe\" (USA), \"Cosmic Elevator\" (America Meridionale), \"Jurassic Era Research Facility\" (Posto sconosciuto).\nLo stage \"Crumbling Laboratory\" sostituisce \"Secret Laboratory\" in tutte e due le versioni: \u00e8 lo stesso laboratorio ma stavolta in scioglimento.\nAccoglienza.\nPoco tempo dopo la sua pubblicazione, il gioco \u00e8 arrivato in cima alle classifiche di vendita.\nLa rivista \"Play Generation\" classific\u00f2 l'edizione \"Super Street Fighter\" come il sesto miglior titolo picchiaduro del 2010."}
{"id": "1390924", "revid": "287204", "url": "https://it.wikipedia.org/wiki?curid=1390924", "title": "Bogd\u0103ne\u0219ti", "text": ""}
{"id": "1390929", "revid": "307923", "url": "https://it.wikipedia.org/wiki?curid=1390929", "title": "Buciumi", "text": ""}
{"id": "1390932", "revid": "767487", "url": "https://it.wikipedia.org/wiki?curid=1390932", "title": "Burlington (Kentucky)", "text": "Burlington \u00e8 un census-designated place degli Stati Uniti, capoluogo della contea di Boone nello Stato del Kentucky.\nLa popolazione era di 10.779 abitanti nel censimento del 2000."}
{"id": "1390933", "revid": "1251388", "url": "https://it.wikipedia.org/wiki?curid=1390933", "title": "Caldarroste", "text": "Le caldarroste sono le castagne arrostite sul fuoco. Le caldarroste, e la loro vendita ambulante, sono diffuse in tutto l'areale mediterraneo della pianta di castagno, dal Portogallo alla Turchia.\nProcedimento.\nDopo la raccolta, le castagne vanno fatte asciugare per qualche giorno. , ovvero va fatta una piccola incisione longitudinale sul lato convesso di ogni castagna. Questi due procedimenti, hanno lo scopo di impedire a quest'ultima che esploda una volta sottoposte al calore. \nPreparato un bel fuoco vivo, si adagiano le castagne \"castrate\" su una padella, detta \"padella da castagne\". Questa \u00e8 bucata sul fondo e dotata di un lungo manico. \nSono peraltro disponibili sul mercato apparecchi, idonei all'uso domestico, dotati di un cestello girevole, azionato da un motorino elettrico, che garantiscono una cottura ottimale delle castagne, senza rischi di bruciature.\nA questo punto inizia la cottura, sostenendo la padella sopra il fuoco e girando le castagne regolarmente per impedire che brucino. Si possono irrorare di vino rosso a 2/3 di cottura per insaporirle ulteriormente. Generalmente dopo 20-30 minuti, a seconda del fuoco (ma anche fino a 10 minuti se la cottura \u00e8 fatta su fuoco vivo) e della dimensione delle castagne, le caldarroste sono pronte e non resta che sbucciarle e mangiarle. Talvolta, onde evitare una carbonizzazione eccessiva sia del tegumento sia del seme edibile vero e proprio durante la cottura, e lo sviluppo di un certo aroma acre/pungente, \u00e8 preferibile toglierle dalla apposita padella lievemente \"al dente\" e porle a riposo per almeno 5 minuti in un recipiente isolante (coccio, plastica), ben avvolte e coperte da stracci o strofinacci in modo che si completi la cottura grazie al calore residuo immagazzinato.\n\u00c8 comunque consigliabile effettuare la cottura pi\u00f9 intensa e breve possibile (meglio la stufa o un bruciatore del gas di cucina), in primis perch\u00e9 carbonizzandosi i vari strati tegumentali esterni se ne favorisce la rimozione (che pu\u00f2 essere molto ostica in caso contrario), secondariamente perch\u00e9 una cottura accelerata non permette una eccessiva disidratazione della parte interna del seme, sicch\u00e9 la caldarrosta si mantiene tonica e croccante. Viceversa, una cottura dolce e prolungata tende a favorire la perdita di vapore producendo per\u00f2 caldarroste molli, vizze o addirittura rinsecchite.\nLa caldarrosta nella storia e nel folklore locale.\nNelle zone di montagna, quali, in Italia, l'Appennino e le Alpi, ove cresce il castagno, la castagna \u00e8 stata un alimento primario. \nLa castagna e la caldarrosta sono presenti in numerose sagre in tutta Italia, organizzate tra la fine di ottobre e l'inizio di novembre.\nPer mantenerle calde, di solito, le castagne vengono servite nel classico \"cartoccio\", un involucro di carta.\nCaratteristiche.\nLe castagne generalmente hanno propriet\u00e0 toniche, antianemiche, energetiche, ed antisettiche e sono indicate per stitichezza, emorroidi, astenie ed anemia. Inoltre sono ricche di fibra, di potassio (K+) e di vitamine del gruppo B (soprattutto B1 e B6).\nLe castagne, essendo semi come i cereali e diversamente da gran parte degli altri frutti, sono ricche di carboidrati complessi. La cottura trasforma parte dell'amido in zuccheri semplici. Da qui deriva il loro sapore tipicamente dolce e la controindicazione d'uso ai diabetici e dei soggetti in sovrappeso.\nLe caldarroste sono meno digeribili delle castagne bollite o crude, a causa del tipo di cottura, che produce alterazioni dei glucidi e delle proteine (come la reazione di Maillard), alterazioni responsabili tra l'altro del loro aroma tipico.\nQuelli che seguono sono i valori nutrizionali mediamente presenti ogni 100 g di castagne arrostite:"}
{"id": "1390934", "revid": "916580", "url": "https://it.wikipedia.org/wiki?curid=1390934", "title": "Colone\u0219ti", "text": ""}
{"id": "1390936", "revid": "765341", "url": "https://it.wikipedia.org/wiki?curid=1390936", "title": "Gennaro Villani", "text": "Biografia.\nGennaro Villani inizi\u00f2 la sua carriera artistica ancora in giovane et\u00e0 e visse ed oper\u00f2 tra l'Italia e la Francia. Soggiorn\u00f2 a Parigi dal 1912 al 1914 e durante il periodo parigino fu invitato a far parte di Accademie francesi.\nFu allievo di Michele Cammarano - \"il cui insegnamento era improntato a una rigorosa ripresa dal vero e basato su un linguaggio pittorico asciutto, caratterizzato da un chiaroscuro potente fortemente costruttivo\", di Gaetano Esposito e di Vincenzo Volpe. Con le esperienze maturate in Francia e con la conoscenza acquisita degli impressionisti francesi e dei pittori \"fauves\", il suo stile fu pi\u00f9 improntato su un uso pi\u00f9 libero del colore e di gamme cromatiche diversificate: un esempio \u00e8 il \"Pascolo\", opera che fu esposta alla Promotrice napoletana del 1916 e acquistata da Corrado Ricci, per la Galleria nazionale d'arte moderna e contemporanea di Roma. Negli anni trenta la sua opera fu fortemente influenzata dallo stile del movimento artistico Novecento, con un ritorno alle ricerche plastico-volumetriche della tradizione. Solo con gli anni quaranta e nell'ultimo periodo della sua vita egli ritorn\u00f2 ad un uso pi\u00f9 libero del colore.\nOccup\u00f2 dal 1922 al 1925 una cattedra di insegnamento all'Accademia di belle arti di Lucca e dal 1922 al 1925 ebbe la cattedra di Paesaggio all'Accademia di belle arti di Napoli.\nDivenne amico intimo di molti di artisti e letterati napoletani, tra i quali Roberto Bracco, Salvatore Di Giacomo e Francesco Cangiullo.\nMostre.\nHa partecipato alle Biennali di Venezia degli anni 1910, 1912, 1914, 1922, 1924, e alla Biennale del 1932. Nel 1910 \u00e8 stato presente all'Esposizione Internazionale di Bruxelles, con l'opera \"I Mulini\" e nel 1910 all'Esposizione Internazionale d'Arte di Santiago del Cile, dove ha vinto la medaglia di bronzo. Nel 1914 partecip\u00f2 al \"Salon d'Automne\", al Grand Palais di Parigi e alle edizioni del 1908 e del 1923 delle Quadriennali di belle arti di Torino. Espose anche alla I\u00aa e alla II\u00aa Biennale di Roma, alla XI\u00aa Esposizione internazionale d'arte di Monaco di Baviera e nel 1911 all'esposizione internazionale di Dresda. Mand\u00f2 sue opere alle Esposizioni internazionali di Barcellona del 1911 e del 1929.\nAlla mostra \"L'arte nella vita del Mezzogiorno d'Italia. Mostra di arti figurative e di arti applicate dell'Italia meridionale\", che si svolse a Roma, al Palazzo delle esposizioni, nel 1953, furono presenti sue opere.\nA fine 2017 la sua opera \u00e8 stata oggetto di una mostra antologica, presso l'Institut Fran\u00e7ais di Napoli, dal titolo \"Gennaro Villani \"un napoletano a Parigi\"\".\nLa Galleria dell'accademia di belle arti di Napoli possiede \"Marina con capre\", olio su tela, 80x60,5\u00a0cm, saggio di scola, acquisito nel 1917."}
{"id": "1390949", "revid": "767487", "url": "https://it.wikipedia.org/wiki?curid=1390949", "title": "Dolls (film 1987)", "text": "Dolls \u00e8 un film del 1987 diretto da Stuart Gordon e prodotto da Brian Yuzna. \u00c8 uscito nelle sale cinematografiche americane il 1\u00ba marzo 1987.\nTrama.\nUna piccola famiglia, composta da tre persone (un padre, sua figlia e la matrigna), quasi investe due ragazze autostoppiste. La famigliola viene sorpresa da un forte temporale che li costringer\u00e0 a lasciare la macchina, rimasta impantanata nel fango, e cercare rifugio. Trovano ospitalit\u00e0 nella vecchia casa di un anziano fabbricante di bambole e della sua consorte.\nAlle due strane persone piace molto il temporale, perch\u00e9 sembra che porti la \"notte pi\u00f9 lunga del mondo\". Intanto nella casa arrivano altri tre ospiti, cio\u00e8 le due autostoppiste quasi investite all'inizio del film, e Ralph (Stephen Lee) un uomo un po' infantile, che viene sempre rimproverato per la sua troppa immaginazione (esattamente come per Judy). Judy (Carrie Lorraine), la figlia della coppia, \u00e8 una bambina semplice e fa subito amicizia con Ralph.\nSembra che il fabbricante nasconda il fatto che la notte le bambole prendono vita e che hanno uno strano istinto omicida. Infatti, durante la \"notte pi\u00f9 lunga del mondo\" le bambole uccideranno ad uno ad uno tutti gli ospiti della casa, lasciando vivi solamente Judy e Ralph. Le bambole hanno lo strano potere di tramutare in bambole tutte le persone che hanno massacrato, in questo modo le persone saranno costrette a rimanere nella casa per l'eternit\u00e0, in modo da scontare le loro pene. Alla fine Judy e Ralph, dimostrando il loro buon cuore e il fatto di credere ancora al mondo infantile dell'immaginazione e della fantasia, vengono liberati dalle due strane persone (che si scopriranno essere stregoni) e si allontanano con l'auto di Ralph per iniziare una nuova vita. Il film termina con l'arrivo di un'altra macchina che si blocca in una buca di fronte alla casa. Ignari del pericolo, i passeggeri andranno a chiedere aiuto.\nLe bambole.\nLe Bambole hanno un'idea precisa sul perch\u00e9 uccidere gli ospiti della casa. Infatti, uccidono solamente quelle persone che hanno una visione del mondo vuota, superficiale e materialista e che privano gli altri della loro fantasia.\nLe morti.\nOgni persona presente nella casa viene trasformata in bambola in modo personale, quindi ognuno avr\u00e0 una fine diversa dall'altro:\nRiprese.\nSebbene la pellicola sia di produzione americana, essa \u00e8 stata interamente girata presso gli \"Empire Studios\" di Roma.\nEffetti speciali.\nGli effetti speciali sono stati curati da Arturo Balceiro, Xavi Bastida, V\u00edctor Garc\u00eda e Juan Serrano. Una squadra composta da molte persone, proprio per avere la perfezione della scena. La produzione dell'intero film va a Brian Yuzna, gi\u00e0 produttore di grandi classici come Re-Animator e From Beyond - Terrore dall'ignoto.\nHome Video.\nIn Italia la VHS del film \u00e8 stata distribuita dalla Vestron Video International. Successivamente \u00e8 stato pubblicato in edizione Blu-ray e DVD dalla Pulp Video.\nAccoglienza.\nSull'aggregatore Rotten Tomatoes il film riceve il 60% delle recensioni professionali positive con un voto medio di 5,7 su 10 basato su 15 critiche, mentre su Metacritic ottiene un punteggio di 55 su 100 basato su 8 critiche."}
{"id": "1390950", "revid": "177641", "url": "https://it.wikipedia.org/wiki?curid=1390950", "title": "Dolls (film)", "text": ""}
{"id": "1390952", "revid": "6923", "url": "https://it.wikipedia.org/wiki?curid=1390952", "title": "Siata", "text": ""}
{"id": "1390953", "revid": "307923", "url": "https://it.wikipedia.org/wiki?curid=1390953", "title": "Dealu", "text": "Il toponimo Dealu (dal romeno \"deal\", collina) fa parte della denominazione di diverse localit\u00e0 della Romania:"}
{"id": "1390956", "revid": "6923", "url": "https://it.wikipedia.org/wiki?curid=1390956", "title": "Autobianchi Panoramica", "text": ""}
{"id": "1390957", "revid": "110157", "url": "https://it.wikipedia.org/wiki?curid=1390957", "title": "GMC", "text": "GMC, precedentemente nota come \"GMC Truck\", \u00e8 un marchio utilizzato sui camion, furgoni, fuoristrada messi in vendita nel Nord America e in Medio Oriente dalla General Motors.\nNel gennaio 2007, la GMC \u00e8 stata la seconda divisione della GM per vendite di veicoli leggeri, dopo Chevrolet e prima di Pontiac e anche per veicoli militari pesanti.\nStoria.\nNel 1901, \"Max Grabowski\" costituisce un'impresa denominata \"Rapid Motor Vehicle Company\", che ha sviluppato alcuni dei primi autocarri commerciali mai progettati. L'autocarro utilizza un motore con un solo cilindro. Nel 1909, l'impresa viene acquistata dalla General Motors e andr\u00e0 a formare (unita con la \"Reliance Motor Car\") la base della \"General Motors Truck Company\", da cui deriva la contrazione in \"GMC Truck\" (introdotto nel 1912) e restato fino al 1996.\nSin dai primi anni di attivit\u00e0 vennero pubblicizzati i record di traversata degli Stati Uniti d'America: nel 1916 un autocarro GMC viaggi\u00f2 da Seattle a New York in 30 giorni e 10 anni dopo, nel 1926, un veicolo leggero comp\u00ec il viaggio da New York a San Francisco in 5 giorni e trenta minuti.\nDurante la seconda guerra mondiale tutti gli sforzi si concentrarono sul settore militare, con la produzione di circa 600.000 veicoli per le forze armate statunitensi.\nPer oltre 50 anni a far data dal 1925 GMC fu presente sul mercato anche come costruttore di autobus dopo aver assorbito un'azienda di Chicago, la \"Yellow Coach\".\nPer molti anni la produzione della GMC \u00e8 stata la stessa di quella della Chevrolet con quest'ultima che rappresentava i modelli di fascia pi\u00f9 bassa e GMC che presentava in esclusiva soluzioni per l'uso in fuoristrada. Si otteneva ad esempio che la Chevrolet K5 Blazer era equivalente alla GMC Jimmy salvo alcune modifiche estetiche di minor conto. La stessa situazione si protrae anche oggi con ad esempio la Chevrolet Silverado commercializzata da GMC come GMC Sierra."}
{"id": "1390958", "revid": "599013", "url": "https://it.wikipedia.org/wiki?curid=1390958", "title": "Dolls", "text": ""}
{"id": "1390964", "revid": "339392", "url": "https://it.wikipedia.org/wiki?curid=1390964", "title": "DaimlerChrysler", "text": ""}
{"id": "1390970", "revid": "22229", "url": "https://it.wikipedia.org/wiki?curid=1390970", "title": "Kopet-Dagh", "text": ""}
{"id": "1390977", "revid": "6923", "url": "https://it.wikipedia.org/wiki?curid=1390977", "title": "Fiat-NSU", "text": ""}
{"id": "1390979", "revid": "767487", "url": "https://it.wikipedia.org/wiki?curid=1390979", "title": "One Night Only (Black 'N Blue)", "text": "One Night Only \u00e8 un live album dei Black 'N Blue, uscito il 15 settembre 1998 per l'Etichetta discografica Eon Records."}
{"id": "1390987", "revid": "767487", "url": "https://it.wikipedia.org/wiki?curid=1390987", "title": "Live in Detroit - 1984", "text": "Live in Detroit - 1984 \u00e8 un live album dei Black 'N Blue, uscito il 21 maggio 2002 per l'Etichetta discografica Zoom Club Records."}
{"id": "1390988", "revid": "599013", "url": "https://it.wikipedia.org/wiki?curid=1390988", "title": "Gura", "text": "oppure a diverse localit\u00e0 della Romania (dal romeno \"Gura\", gola):\noppure ad alcune localit\u00e0 africane:"}
{"id": "1390989", "revid": "767487", "url": "https://it.wikipedia.org/wiki?curid=1390989", "title": "Corrado Romano", "text": "Biografia.\nInizi\u00f2 lo studio del violino con il maestro Gino Nastrucci dell'Orchestra della Scala di Milano sotto la guida di Arturo Toscanini. Nastrucci, riconoscendo in lui una grande precocit\u00e0, lo manda a Parigi da George Enescu nel 1933. Successivamente proseguir\u00e0 gli studi nella classe di Carl Flesch a Berlino.\nNel 1931 il suo primo concerto a Milano riscuote grandissimo successo, seguono concerti all'Accademia di Santa Cecilia (Roma) e a Bologna e altre citt\u00e0 italiane. I critici sottolineano sempre la straordinaria maturit\u00e0 esecutiva del giovane.\nLa sua carriera \u00e8 interrotta per qualche anno per problemi di salute durante i quali si perfeziona in composizione con P.Hindemith, C.Paribeni, R. Moser, Ch. Chaix.\nNel 1943 vince il Concorso di Esecuzione musicale di Ginevra (2\u00ba Premio Henryk Szeryng). Seguono una serie di concerti con l'orchestra in tutta la Svizzera. \nC. Flesch lo designa come uno dei suoi allievi pi\u00f9 rappresentativi (era nella stessa classe di G.Neveu, con la quale si dilettava regolarmente in improvvisazioni per due violini la sera dopo le lezioni, e con H.Szering).\nCorrado Romano \u00e8 stato docente al Conservatorio Superiore di Sion dal 1939 al 1941, al Conservatorio Superiore di Ginevra per 40 anni e all'Accademia Lorenzo Perosi di Biella dal 1984 ad 2000. Regolarmente invitato nelle giurie di Concorsi Internazionali, quali Gorizia, Fermo, Lussemburgo, Bisceglie. Nel 1988 \u00e8 stato invitato ufficialmente da Sir Yehudi Menuhin ad insegnare a Londra.\nMuore a Ginevra il 5 novembre 2003."}
{"id": "1390990", "revid": "1305772", "url": "https://it.wikipedia.org/wiki?curid=1390990", "title": "Logical block addressing", "text": "Il Logical block addressing, abbreviato LBA, \u00e8 un sistema di accesso ai dati usato nei dischi fissi, introdotto per superare il limite dei (528 MB) del precedente sistema CHS (\"cylinder-head-sector\").\nUn disco rigido \u00e8 costituito da piatti paralleli scritti su ambedue le superfici: ad ogni superficie corrisponde una testina. Ogni piatto \u00e8 inoltre suddiviso in tracce concentriche, raggruppate per distanza dall'asse in cilindri, e divise in settori circolari. \u00c8 chiaro quindi che per identificare un settore, l'unit\u00e0 fisica di memorizzazione sul disco, sono necessarie le tre coordinate cilindro, testina e settore.\nIl metodo LBA, introdotto con lo standard ATA-2, esegue la numerazione dei settori partendo da 0 fino ad un massimo di formula_1, assegnando il valore 0 al primo settore della prima traccia del primo cilindro, procedendo poi lungo tutti i settori della stessa traccia, poi lungo tutte le tracce (corrispondenti a tutte le superfici) dello stesso cilindro per poi spostarsi al cilindro adiacente, continuando cos\u00ec fino all'ultimo settore dell'ultima traccia dell'ultimo cilindro.\nLa conversione da indirizzo logico a indirizzo fisico, ovvero quello definito dalle tre coordinate, viene eseguita dal controller.\nStoria.\nIl primo PC XT IBM montava un disco Seagate da con un controller Xebec (inizialmente i controller erano installati su una scheda a parte). Il disco aveva , e per traccia. Per scrivere e leggere sul disco il sistema operativo chiamava il BIOS, il quale si occupava a sua volta di scrivere sui registri del controllore per avviare i trasferimenti.\nCol tempo la tecnologia \u00e8 migliorata, passando alle unit\u00e0 IDE, ma le procedure di chiamate al BIOS non vennero modificate per mantenere una compatibilit\u00e0 con i dispositivi precedenti (questa \u00e8 una scelta molto frequente nell'informatica, si pensi alla retrocompatibilit\u00e0 dei processori Intel con tutti i modelli della famiglia 80x86).\nTale metodo per\u00f2 era intrinsecamente limitato dato che prevedeva l'uso di per specificare la testina, 6 per il settore e 10 per il cilindro. Con queste specifiche si potevano indirizzare massimo , e : da notare che i settori non erano formula_2 perch\u00e9, probabilmente per un errore del programmatore, mentre la numerazione delle testine e dei cilindri cominciava da 0, quella dei settori partiva da 1, riducendone di fatto la rappresentazione di un'unit\u00e0.\nCon tale specifica, mantenuta fino allo standard ATA, si potevano indicizzare massimo che, per una dimensione tipica di ciascuno, portavano a massimo . In seguito furono introdotte realizzazioni pi\u00f9 avanzate di BIOS (note a volte come \"Enhanced BIOS\") che virtualizzavano la mappatura CHS, spesso generando pi\u00f9 testine \"virtuali\" di quante ne possedesse realmente il disco, e che espandevano questo limite a . Questo significava che un volume MS-DOS poteva arrivare a .\nCon l'introduzione del secondo standard ATA fu introdotto, tra le altre innovazioni, lo schema LBA che di fatto ha aumentato di gran lunga la capacit\u00e0 di indirizzamento dei settori sui dischi rigidi a , poi salito a con l'aumento a per gli indirizzi nella standard ATA-6.\nLo schema LBA \u00e8 utilizzato anche dall'interfaccia Serial ATA, infatti nella documentazione o nelle caratteristiche tecniche di molti adattatori SATA su interfaccia PCI si fa riferimento alla compatibilit\u00e0 del controller con i dischi di capacit\u00e0 superiore a 137 gigabyte (equivalenti a 128 GiB), grazie ad un LBA a 48 bit anzich\u00e9 a 24. Invece, alcuni dei primi adattatori SATA avevano un LBA a 24 bit, quindi non accettavano hard disk di capacit\u00e0 maggiore di 137 gigabyte.\nLo schema LBA a 48 bit pur essendo standard da molti sistemi a 32 bit (come ad esempio Windows XP) non veniva utilizzato ma veniva usato uno schema ridotto a 32 bit dando problemi a dischi superiori a 2,2 terabyte (equivalenti a 2 TiB)."}
{"id": "1390992", "revid": "1718925", "url": "https://it.wikipedia.org/wiki?curid=1390992", "title": "Duo e Trio cocktail", "text": "Il termine Duo e Trio cocktail identifica una famiglia di drink.\nUn \"duo cocktail\" \u00e8 composto da due ingredienti, un distillato ed un liquore, mentre un \"Trio cocktail\" contiene in aggiunta un liquore cremoso. I liquori cremosi pi\u00f9 comunemente utilizzati sono la crema di cacao e l'Irish cream. La definizione di questa famiglia \u00e8 riportata nello scritto di Gary Regan \"The Joy of Mixology\"."}
{"id": "1391001", "revid": "486946", "url": "https://it.wikipedia.org/wiki?curid=1391001", "title": "Chiesa Ortodossa di Gerusalemme", "text": ""}
{"id": "1391002", "revid": "300067", "url": "https://it.wikipedia.org/wiki?curid=1391002", "title": "Serie A1 2007-2008 (pallacanestro femminile)", "text": "Il campionato di Serie A1 di pallacanestro femminile 2007-2008 \u00e8 stato il settantasettesimo organizzato in Italia.\nIl titolo \u00e8 stato vinto dal Famila Schio che ha battuto nella finale scudetto le campionesse uscenti del Phard Napoli.\nRegolamento.\nLe squadre si sono incontrate in un girone all'italiana, con partite di andata e ritorno.\nLe squadre classificate dal primo all'ottavo posto hanno avuto accesso ai play-off per l'assegnazione dello scudetto, quelle tra il decimo ed il tredicesimo ai play-out per evitare la retrocessione in A2, la quattordicesima ed ultima classificata \u00e8 retrocessa direttamente nella serie cadetta.\nSquadre partecipanti.\nRispetto alla stagione precedente, il numero delle societ\u00e0 \u00e8 diminuito, passando da 16 a 14. "}
{"id": "1391003", "revid": "599013", "url": "https://it.wikipedia.org/wiki?curid=1391003", "title": "Livezi", "text": "Il toponimo Livezi pu\u00f2 riferirsi a diverse localit\u00e0 della Romania:"}
{"id": "1391009", "revid": "767487", "url": "https://it.wikipedia.org/wiki?curid=1391009", "title": "Ultimate Collection (Black 'N Blue)", "text": "Ultimate Collection \u00e8 un album raccolta dei Black 'N Blue, uscito il 3 luglio 2001 per l'Etichetta discografica Hip-O Records."}
{"id": "1391013", "revid": "169529", "url": "https://it.wikipedia.org/wiki?curid=1391013", "title": "Otto Wilhelm von Struve", "text": "Il suo nome in russo pu\u00f2 essere traslitterato in Otto Vasil'evi\u010d Struve (in cirillico \"\u041e\u0442\u0442\u043e \u0412\u0430\u0441\u0438\u043b\u044c\u0435\u0432\u0438\u0447 \u0421\u0442\u0440\u0443\u0432\u0435\").\nBiografia.\nOtto Wilhelm von Struve era figlio di Friedrich Georg Wilhelm von Struve, con il quale lavor\u00f2 come assistente e di seguito gli succedette all'Osservatorio di Pulkovo, fino al 1889. \u00c8 ricordato per l'osservazione dei satelliti di Urano e Nettuno e per aver tentato di misurare gli anelli di Saturno. \n\u00c8 stato premiato con la Medaglia d'Oro della Royal Astronomical Society nel 1850."}
{"id": "1391014", "revid": "599013", "url": "https://it.wikipedia.org/wiki?curid=1391014", "title": "M\u0103gura", "text": "Il toponimo M\u0103gura pu\u00f2 riferirsi a diverse localit\u00e0 della Romania:"}
{"id": "1391015", "revid": "1566286", "url": "https://it.wikipedia.org/wiki?curid=1391015", "title": "Carolyn Purdy", "text": "Biografia.\nNel 1969, Carolyn Purdy si sposa con il regista cinematografico americano Stuart Gordon, modificando formalmente il suo nome in Carolyn Purdy-Gordon. La sua carriera cinematografica \u00e8 stata notevolmente condizionata dal matrimonio con il regista, in quanto tutti i film in cui \u00e8 apparsa sono del marito. Dalla loro unione sono nate tre figlie: Jillian Bess Gordon, Margaret Berni Gordon e Suzanna Katherine Gordon."}
{"id": "1391016", "revid": "177641", "url": "https://it.wikipedia.org/wiki?curid=1391016", "title": "Carolyn Purdy-Gordon", "text": ""}
{"id": "1391021", "revid": "599013", "url": "https://it.wikipedia.org/wiki?curid=1391021", "title": "M\u0103rgineni", "text": "Il toponimo M\u0103rgineni pu\u00f2 riferirsi a diverse localit\u00e0 della Romania:"}
{"id": "1391024", "revid": "767487", "url": "https://it.wikipedia.org/wiki?curid=1391024", "title": "Collected (Black 'N Blue)", "text": "Collected \u00e8 un album raccolta (box set) dei Black 'N Blue, uscito il 11 ottobre 2005 per l'Etichetta discografica Majestic Rock Records. Contiene i primi 4 album della band senza aggiunta di inediti e un dvd dal vivo registrato in Giappone nel 1984"}
{"id": "1391030", "revid": "125655768", "url": "https://it.wikipedia.org/wiki?curid=1391030", "title": "Esaco", "text": "Esaco (; ) \u00e8 un personaggio della mitologia greca, figlio di Priamo re di Troia e Arisbe, sua prima moglie.\nSecondo Apollodoro, Esaco (come i fratellastri Eleno e Cassandra) aveva il dono della veggenza, in particolare era noto per l'interpretazione dei sogni che aveva ereditato dal nonno materno Merope.\nMitologia.\nPer la maggior parte delle fonti, tra cui le \"Metamorfosi\" di Ovidio, Esaco era il primogenito del re Priamo e l'unico figlio che il re ebbe dalla sua prima moglie Arisbe, secondo altri la madre di Esaco sarebbe stata la ninfa Alessiroe figlia del fiume Granico.\nPrima della guerra di Troia.\nPrima della nascita di Paride, Ecuba sogn\u00f2 di generare una fascina di legna piena di serpenti, di svegliarsi e gridare che Troia era in fiamme. Priamo subito consult\u00f2 Esaco per comprendere quel sogno, egli esclam\u00f2: \"Il bimbo che sta per nascere sar\u00e0 la rovina della nostra patria! Ti supplico di liberartene!\".\nPochi giorni dopo Esaco fece una nuova profezia: \"Le principesse troiane che partoriranno oggi dovranno essere uccise e cos\u00ec i loro figli!\" e Priamo uccise cos\u00ec sua sorella Cilla e il figlio di lei Munippo, nato quella mattina.\nAnche Ecuba partor\u00ec quel giorno suo figlio ma Priamo non li uccise.\nLa fine di Esaco.\nEsaco era perdutamente innamorato di Sterope, figlia del fiume Cebreno che mor\u00ec morsa da un serpente. Esaco non riusc\u00ec a darsi pace e cerc\u00f2 pi\u00f9 volte la morte, mai trovandola, gettandosi in mare da un'erta rupe.\nAlla fine, mossi a compassione gli dei lo tramutarono in uno smergo, uccello che pu\u00f2 abbandonarsi alla sua ossessione, senza offendere il creato.\nSecondo altre tradizioni, Esaco partecip\u00f2 alla guerra di Troia: ebbe modo di distinguersi in battaglia, ma venne ucciso per mano di Agamennone."}
{"id": "1391031", "revid": "767487", "url": "https://it.wikipedia.org/wiki?curid=1391031", "title": "Rarities (Black 'N Blue)", "text": "Rarities \u00e8 un album raccolta dei Black 'N Blue, uscito il 24 aprile 2007 per l'Etichetta discografica Crash Records. Contuene una serie di canzoni mai incise sui precedenti album, due canzoni poi finite su Hell Yeah e alcuni pezzi dal vivo."}
{"id": "1391039", "revid": "83531", "url": "https://it.wikipedia.org/wiki?curid=1391039", "title": "Pabell\u00f3n de Arteaga", "text": "Pabell\u00f3n de Arteaga \u00e8 un comune dello stato di Aguascalientes, Messico e conta 38.912 abitanti secondo il censimento del 2005 e si estende per un'area di 199,33\u00a0km\u00b2. Le sue coordinate sono 22\u00b008'N 102\u00b016'W.\nLocalit\u00e0 Principali.\nLa citt\u00e0 di Pabell\u00f3n de Arteaga \u00e8 a capo dell'omonimo comune e le sue principali localit\u00e0 sono:"}
{"id": "1391043", "revid": "1272592", "url": "https://it.wikipedia.org/wiki?curid=1391043", "title": "Chiesa del Tempio", "text": "La chiesa del Tempio (in inglese: \"Temple Church\"; il suo nome ufficiale \u00e8 \"Temple Church (St Mary's)\") \u00e8 un luogo di culto anglicano di Londra. Si trova all'interno dell'area chiamata Temple, ubicata tra Fleet Street e il Tamigi, nella City. Vicine alla chiesa sorgono la Inner Temple e la Middle Temple, antiche e prestigiose scuole universitarie di formazione professionale per avvocati e magistrati.\nStoria.\nLa chiesa venne edificata nel XII secolo dai cavalieri templari, nel terreno da loro acquistato nel 1160 al fine di costruirvi la nuova sede londinese dell'ordine. Attorno alla chiesa sorsero altri edifici, che formarono presto un vasto complesso monastico.\nLa chiesa, costruita su modello della basilica del Santo Sepolcro di Gerusalemme, era ed \u00e8 costituita da due parti: la pi\u00f9 antica, a pianta circolare, detta Round Church, venne consacrata nel 1185 dal patriarca di Gerusalemme Heraclius. Una seconda struttura, detta The Chancel (il presbiterio) o The Oblong, a pianta rettangolare, venne aggiunta agli inizi del XIII secolo, quando re Enrico III espresse il desiderio di essere sepolto nella chiesa dopo la sua morte (in realt\u00e0 nella chiesa venne sepolto uno dei suoi figli, mentre la tomba di Enrico si trova nell'Abbazia di Westminster). The Oblong venne consacrato nel 1240.\nNel 1307, in seguito alla soppressione dell'ordine dei Templari, la chiesa pass\u00f2 in mano alla corona, che successivamente la concesse all'ordine di Malta, mentre gli altri locali del complesso divennero sede delle due scuole per avvocati, ancora oggi esistenti.\nTemple Church torna alla corona nel 1540, quando Enrico VIII soppresse l'ordine di Malta in Inghilterra, confiscandone le propriet\u00e0. La chiesa venne risparmiata dal grande incendio di Londra del 1666, ma fu lo stesso soggetta ad alcuni lavori di Christopher Wren che ne rinnovarono l'interno, dotandolo tra l'altro di un organo. Altri lavori interessarono l'edificio nel XIX secolo, con l'applicazione di decori in stile neogotico. Nel 1941 sub\u00ec gravi danni in seguito ai bombardamenti aerei dei tedeschi. Restaurata, la chiesa venne riaperta nel 1958.\nAttualmente la Temple Church, utilizzata dal XVII secolo da Inner Temple e Middle Temple come loro cappella, continua ad essere regolarmente officiata e vi si celebrano i matrimoni dei membri delle due scuole. Il tempio \u00e8 ancora oggi propriet\u00e0 della corona.\nLo storico edificio \u00e8 stato scelto dallo scrittore Dan Brown per ambientarvi parte del noto romanzo \"Il codice da Vinci\".\nDescrizione.\nArte e architettura.\nLa chiesa del Tempio \u00e8 formata da due edifici uniti, la Round Church e The Chancel.\nLa Round Church costituisce l'ingresso della chiesa ed \u00e8 la parte pi\u00f9 antica dell'edificio. In stile romanico-gotico, si presenta esteriormente composta da due corpi cilindridi sovrapposti. L'interno \u00e8 a pianta circolare, con la zona centrale coperta con volta lignea circondata da un deambulatorio, da essa separato attraverso archi a tutto sesto poggianti su pilastri polistili, e coperto con volta a crociera. Sul pavimento della zona centrale, si trovano dieci lastre lapidee con sopra scolpiti in altorilievo altrettanti cavalieri Templari, raffigurati giacenti, che trovarono sepoltura nella chiesa. Una delle dieci sculture raffigura Guglielmo il Maresciallo, anch'egli sepolto nel tempio in quanto Templare.\nThe Chancel, aggiunto alla rotonda nel 1240, \u00e8 in stile gotico e si presenta con pianta a tre navate di uguale altezza, divise da pilastri polistili da cui si dipartono gli archi gotici e le nervature delle volte a crociera. L'ambiente \u00e8 illuminato da grandi trifore con vetrate policrome, le quali si aprono sulle pareti laterali. A ridosso della parete di fondo della navata centrale, si trova il presbiterio, recintato da una balaustra, con il pregevole altare maggiore, realizzato nel XVII secolo su disegno di Christopher Wren. Quest'ultimo \u00e8 in legno ed \u00e8 costituito dalla mensa e dall'ancona, distaccata dalla prima e con sopra incisi i dieci comandamenti. Alla destra del presbiterio, si trova il pulpito ligneo.\nOrgano a canne.\nL'organo a canne della chiesa \u00e8 stato costruito nel 1924 dalla ditta organaria inglese Harrison &amp; Harrison per l'abitazione privata di Lord Glentanar ad Aberdeen; venne trasferito nella sede attuale nel 1954 dalla ditta costruttrice, che intervenne sullo strumento anche nel 1966, 1976, 1989 e 2000. Lo strumento \u00e8 situato in posizione sopraelevata, con un affaccio sulla seconda e nella terza campata della navata destra del Chancel. La cassa, presente solo nella terza campata e realizzata nel 1966, poggia su una cantoria ed \u00e8 in stile barocco, con rilievi e sculture. La consolle, fissa, \u00e8 situata in cantoria ed ha quattro tastiere e pedaliera. L'organo \u00e8 a trasmissione elettro-pneumatica e dispone di 62 registri.\nNella chiesa vi \u00e8 anche un organo positivo da continuo costruito nel 2001 da Robin Jennings."}
{"id": "1391048", "revid": "287204", "url": "https://it.wikipedia.org/wiki?curid=1391048", "title": "Nicolae B\u0103lcescu", "text": ""}
{"id": "1391055", "revid": "599013", "url": "https://it.wikipedia.org/wiki?curid=1391055", "title": "Odobe\u0219ti", "text": "Il toponimo Odobe\u015fti pu\u00f2 riferirsi a diverse localit\u00e0 della Romania:"}
{"id": "1391057", "revid": "1305772", "url": "https://it.wikipedia.org/wiki?curid=1391057", "title": "Zapoljarnyj (Repubblica dei Comi)", "text": "Zapoljarnyj (in lingua russa \u0417\u0430\u043f\u043e\u043b\u044f\u0440\u043d\u044b\u0439) \u00e8 una citt\u00e0 di 4.498 abitanti situata in Russia, nella Repubblica dei Komi."}
{"id": "1391059", "revid": "1305772", "url": "https://it.wikipedia.org/wiki?curid=1391059", "title": "Verchnjaja Maksakovka", "text": "Verchnjaja Maksakovka (in lingua russa \u0412\u0435\u0440\u0445\u043d\u044f\u044f \u041c\u0430\u043a\u0441\u0430\u043a\u043e\u0432\u043a\u0430) \u00e8 una citt\u00e0 di 4.010 abitanti situata in Russia, nella Repubblica dei Komi."}
{"id": "1391062", "revid": "1305772", "url": "https://it.wikipedia.org/wiki?curid=1391062", "title": "Vojvo\u017e", "text": "Vojvo\u017e (in lingua russa \u0412\u043e\u0439\u0432\u043e\u0436) \u00e8 una citt\u00e0 di 3.673 abitanti situata in Russia, nella Repubblica dei Komi."}
{"id": "1391063", "revid": "109738741", "url": "https://it.wikipedia.org/wiki?curid=1391063", "title": "Roberto Mantovani (attore)", "text": "Biografia.\nDurante gli studi superiori si avvicina al Teatro e inizia a praticarlo.\nFonda il suo primo gruppo presso l'I.M.E.T. dell'Universit\u00e0 di Bologna, .\nDecide poi di trapiantare il gruppo fuori dall'Istituzione Accademica, nel contesto di un quartiere cittadino. \nIl Centro Roselle sar\u00e0 la prima istanza teatrale bolognese a collaborare con i gruppi di Terzo Teatro italiani, invitando altres\u00ec esperienze internazionali per spettacoli e scambi di lavoro (Eugenio Barba e l'Odin Teatret, Yves Lebreton e il suo Th\u00e9\u00e2tre de l'Arbre, Cesar Brie).\nLaureatosi in Scienze Politiche, ramo Sociologico, con una Tesi sulla Sociologia del Teatro, ottiene una borsa di studio per il Dottorato all'Universit\u00e0 di La Jolla (California, USA).\nSi trasferisce a Parigi, dove frequenta la Scuola di Mimo Corporale di \u00c9tienne Decroux.\nIn seguito, entra nel Th\u00e9\u00e2tre de l'Arbre di Yves Lebreton, portando spettacoli e laboratori sull'allenamento psicofisico in tutta Europa.\nFrequenta il Progetto di Pedagogia Teatrale intitolato a Konstantin Sergeevi\u010d Stanislavskij presso il Centro di Ricerca e Sperimentazione Teatrale di Pontedera.\nQui, per pi\u00f9 di due anni, studia Tecniche e Teorie del Teatro con Maestri quali Rieszard Cieslak (con cui aveva gi\u00e0 lavorato per diverso tempo a Venezia, insieme a Zygmund Molik, e a Milano), Marisa Fabbri, Jerzy Sthur e Andrzej Wajda; con Andrej Arsen'evi\u010d Tarkovskij e Wim Wenders per l'Immagine; con Aldo Sisillo e Edda Dall'Orso per la Musica e il Canto; con Sergio Givone per l'Estetica; con Giorgio Kraiski per la Storia del Teatro dell'Ottocento e del Novecento, specie russo; con Giuliano Scabia per la Poesia.\nIn questo periodo, diventa il primo traduttore italiano dell'opera dell'attore russo Michail Cechov (\"All'Attore\", edizioni Casa Usher, Firenze, 1984).\nTerminata quest'esperienza, collabora alla fondazione e all'attivit\u00e0 di Centri quali l'\"Atelier della Costa Ovest\" di Collesalvetti (LI) o \"La Corte Ospitale\" di Rubiera (RE) e recita per Teatri Stabili (Friuli-Venezia Giulia, Emilia-Romagna, Genova) e Compagnie (Carcano, Gruppo della Rocca, Krypton, Teatro Libero). \nIncontra e collabora con personalit\u00e0 artistiche quali: Peter Stein, Jerzy Grotowski, Thierry Salmon, Maddalena Crippa, Paolo Pierazzini, Roberto Guicciardini, Michail M.Butkevic, Domenico Polidoro, Yuri Liubimov, Ennio Coltorti. \nIn pi\u00f9, continua a frequentare e a imparare dai suoi Maestri, come Lebreton e Scabia.\nParallelamente, insegna in seminari autonomi o per Istituzioni (Regione Trentino, Sardegna, Toscana) e in corsi per Scuole quali l'Accademia nazionale d'arte drammatica di Roma, il Centro \"la Cometa\" di Roma, l'\"Associazione Mimica\" di Firenze, l'U.d.K. di Berlino, nei Teatri Stabili di D\u00fcsseldorf e Saarbr\u00fccken, al Serapions di Vienna, per Gruppi come il \"Giocovita\" di Piacenza, \"Krypton\" di Scandicci, \"Origamundi\" di Cagliari.\nLavora anche in Cinema, con Pupi Avati, Sandro Baldoni e in Televisione, e continua a tradurre testi sulla Tecnica recitativa e registica."}
{"id": "1391064", "revid": "1305772", "url": "https://it.wikipedia.org/wiki?curid=1391064", "title": "\u0160udajag", "text": "\u0160udajag (in lingua russa \u0428\u0443\u0434\u0430\u044f\u0433) \u00e8 una citt\u00e0 di 3.620 abitanti situata in Russia, nella Repubblica dei Komi."}
{"id": "1391066", "revid": "599013", "url": "https://it.wikipedia.org/wiki?curid=1391066", "title": "Once\u0219ti", "text": "Il toponimo Once\u015fti pu\u00f2 riferirsi a diverse localit\u00e0 della Romania:"}
{"id": "1391067", "revid": "1305772", "url": "https://it.wikipedia.org/wiki?curid=1391067", "title": "Ko\u017eva (citt\u00e0)", "text": "Ko\u017eva (in lingua russa \u041a\u043e\u0436\u0432\u0430) \u00e8 una citt\u00e0 di 3.421 abitanti situata in Russia, nella Repubblica dei Komi."}
{"id": "1391071", "revid": "834", "url": "https://it.wikipedia.org/wiki?curid=1391071", "title": "Pp8", "text": ""}
{"id": "1391072", "revid": "1305772", "url": "https://it.wikipedia.org/wiki?curid=1391072", "title": "Sindor", "text": "Sindor (in lingua russa \u0421\u0438\u043d\u0434\u043e\u0440) \u00e8 una citt\u00e0 di 2.973 abitanti situata in Russia, nella Repubblica dei Komi."}
{"id": "1391077", "revid": "1305772", "url": "https://it.wikipedia.org/wiki?curid=1391077", "title": "Blagoevo", "text": "Blagoevo \u00e8 una localit\u00e0 di 2.607 abitanti situata in Russia, nella Repubblica dei Komi."}
{"id": "1391079", "revid": "305524", "url": "https://it.wikipedia.org/wiki?curid=1391079", "title": "Kyubi", "text": ""}
{"id": "1391080", "revid": "70217", "url": "https://it.wikipedia.org/wiki?curid=1391080", "title": "Verchnjaja Inta", "text": ""}
{"id": "1391085", "revid": "1305772", "url": "https://it.wikipedia.org/wiki?curid=1391085", "title": "Sedkyrke\u0161\u010d", "text": "Sedkyrke\u0161\u010d (in lingua russa \u0421\u0435\u0434\u043a\u044b\u0440\u043a\u0435\u0449) \u00e8 una citt\u00e0 di 2.011 abitanti situata in Russia, nella Repubblica dei Komi."}
{"id": "1391087", "revid": "125602046", "url": "https://it.wikipedia.org/wiki?curid=1391087", "title": "El Llano (Messico)", "text": "El Llano \u00e8 uno degli 11 comuni dello Stato di Aguascalientes, Messico e conta 17.115 abitanti secondo il censimento del 2005 e si estende per un'area di 500,85\u00a0km\u00b2. \u00c8 il pi\u00f9 giovane Comune dello Stato fondato il 30/01/1992. Si trova nella parte orientale dello Stato federale e le sue coordinate sono 21\u00b055'N 101\u00b058'W.\nLocalit\u00e0 principali.\nLa citt\u00e0 di Palo Alto \u00e8 a capo del comune e le altre principali localit\u00e0 sono:"}
{"id": "1391091", "revid": "729019", "url": "https://it.wikipedia.org/wiki?curid=1391091", "title": "Incidente aereo di Sigonella", "text": "L'incidente aereo di Sigonella \u00e8 un disastro aereo avvenuto il 12 luglio 1984, alle ore 14.45, quando un Lockheed C 141-B \"Starlifter\" dell'US Air Force precipit\u00f2 nella vicinanze del lago Biviere, alle porte di Lentini in provincia di Siracusa.\nDinamica.\nL'aereo, decollato dalla vicina base di Sigonella, doveva raggiungere Nairobi, in Kenya, o, secondo alcuni, la base di Diego Garcia nell'Oceano Indiano. L'aereo cadde in contrada Sabuci-San Demetrio vicino al lago del Biviere; la zona dell'impatto venne transennata e, per una quarantina di giorni, la vicina SS 194, che collega Catania a Ragusa, fu interdetta al traffico.\nL'inchiesta venne sottratta dagli americani alle autorit\u00e0 italiane e l'episodio fu indagato esclusivamente della stessa US Air Force. Secondo la ricostruzione della commissione d'inchiesta statunitense, dopo il decollo da Sigonella il motore numero 3 dell'aereo si sarebbe gravemente danneggiato, e alcuni residui sarebbero finiti nel motore numero 4, causandone a sua volta la rottura. I detriti sarebbero stati proiettati anche nel vano di carico, innescando l'incendio di un pallet contenente vernice. Secondo le analisi tossicologiche svolte sui corpi dell'equipaggio, infatti, l'incendio svilupp\u00f2 un denso fumo velenoso, che peraltro rese impossibile il controllo del velivolo. I piloti vennero trovati intossicati da una dose letale di vapori di cianuro prima dell'impatto e, di conseguenza, 198 secondi dopo il decollo, l'aereo inizi\u00f2 una brusca virata e poi precipit\u00f2. Dalle testimonianze dei soccorritori e dei testimoni dell'epoca si ricava la presenza delle fiamme e il fatto che la temperatura attorno al luogo dell'impatto fosse molto elevata.\nIn seguito a questo incidente, vennero aggiunti occhiali di protezione anti-fumo alle maschere di ossigeno di emergenza dell'equipaggio.\nSviluppi della vicenda.\nDel caso si \u00e8 ripreso a parlare all'inizio del 2007, in un'assemblea del comune di Lentini. Nel corso della seduta \u00e8 stata illustrata l'ipotesi che l'aereo precipitato alle porte del paese trasportasse diverse centinaia di chili di uranio impoverito come contrappeso per la stabilit\u00e0 del volo.. Tale tesi \u00e8 stata proposta da un biologo e docente di genetica molecolare all'Universit\u00e0 di Messina, il professor Elio Insirello, studioso anche delle conseguenze provocate dall'uso di armi batteriologiche, il quale ha spiegato come per circa un mese dallo schianto sia stato prelevato uno strato di terreno nella zona interessata dall'incidente, procedura che viene di solito attuata per decontaminare le zone colpite da radioattivit\u00e0. A tal scopo furono presentate denunce avvalorate da ricerche specifiche e testimonianze pi\u00f9 o meno dirette di seppellimenti in contrada Serravalle.\nProbabili conseguenze dell'incidente.\nDiversi documenti disponibili in internet sostengono una elevata incidenza di casi di leucemia nel comprensorio di Lentini, Francofonte, Carlentini e Scordia; incidenza che \u00e8 di circa tre volte maggiore rispetto alla media nazionale., con particolare riferimento ai bambini da 0 a 4 anni e agli anziani, entrambi di sesso maschile.\nGli studi del professor Elio Insirello mettono in evidenza una compatibilit\u00e0 tra l'uranio impoverito e le patologie che si sono sviluppate a Lentini negli anni seguenti. A sostegno della sua tesi, il biologo adduce anche la correlazione tra il tempo trascorso dall'incidente e l'entit\u00e0 delle patologie tumorali che, in caso di contaminazione radioattiva, si manifestano dopo 5, 10 anni. Proprio tra il 1992 ed il 1995, a Lentini, si \u00e8 osservato un anomalo aumento di patologie leucemiche.\nLa magistratura ha dunque acquisito le dichiarazioni del professore per approfondire questa vicenda e verificare un possibile nesso tra l'incidente e le cause per le quali si sia registrata, nell'area di Lentini, la pi\u00f9 alta percentuale di mortalit\u00e0 infantile da tumore d'Italia."}
{"id": "1391095", "revid": "287204", "url": "https://it.wikipedia.org/wiki?curid=1391095", "title": "Serie A2 2007-2008 (pallacanestro femminile)", "text": "Il campionato di Serie A2 di pallacanestro femminile 2007-2008 \u00e8 stato il ventottesimo organizzato in Italia.\nLe trentadue squadre sono state suddivise in due gironi all'italiana su base geografica, con partite di andata e ritorno. Alla fine della stagione regolare, le prime quattro dei due gironi si giocano due promozioni tramite i play-off; le squadre classificatesi tra l'11\u00ba e il 14\u00ba posto si contendono i quattro posti validi per la salvezza tramite i play-out; le ultime due retrocedono in Serie B d'Eccellenza.\nLa Geas Sesto San Giovanni torna in Serie A1 a distanza di vent'anni dall'ultima partecipazione; il Basket Club Fratta Umbertide viene promosso per la prima volta nella sua storia."}
{"id": "1391096", "revid": "834", "url": "https://it.wikipedia.org/wiki?curid=1391096", "title": "Sg1", "text": ""}
{"id": "1391098", "revid": "729019", "url": "https://it.wikipedia.org/wiki?curid=1391098", "title": "Stazione di Pozzuoli Solfatara", "text": " \nLa stazione di Pozzuoli Solfatara \u00e8 una stazione ferroviaria posta sul passante ferroviario di Napoli, sita nel territorio comunale di Pozzuoli.\nStoria.\nLa stazione di Pozzuoli Solfatara entr\u00f2 in servizio il 20 settembre 1925, con l'attivazione della tratta ferroviaria per Napoli (la cosiddetta \"metropolitana\").\nStrutture e impianti.\nLa stazione dispone di 5 binari passanti per il traffico passeggeri, di cui 2 vengono utilizzati per i treni in transito o che effettuano solo fermata, mentre gli altri 3 vengono utilizzati per il capolinea dei treni di tipo metropolitano. Vi sono 3 banchine collegate con sottopassaggio. L'impianto \u00e8 classificato da RFI nella categoria \"Silver\", attualmente in fase di restauro nell'ambito del progetto Pegasus . La stazione ha anche uno scalo merci non pi\u00f9 utilizzato in quanto il servizio non viene effettuato.\nMovimento.\nIl movimento passeggeri \u00e8 molto buono in tutte le ore del giorno. Da qui partono treni metropolitani per Napoli San Giovanni-Barra e, seppur in diverse piattaforme, vi fermano treni regionali per Napoli Campi Flegrei e Villa Literno.\nServizi.\nLa stazione dispone di:"}
{"id": "1391100", "revid": "44638", "url": "https://it.wikipedia.org/wiki?curid=1391100", "title": "Bata Viterbo", "text": ""}
{"id": "1391102", "revid": "1272592", "url": "https://it.wikipedia.org/wiki?curid=1391102", "title": "Podu", "text": "Il toponimo Podu ed il suo plurale Poduri fanno parte della denominazione di diverse localit\u00e0 della Romania:"}
{"id": "1391104", "revid": "86343", "url": "https://it.wikipedia.org/wiki?curid=1391104", "title": "Poduri", "text": ""}
{"id": "1391105", "revid": "287204", "url": "https://it.wikipedia.org/wiki?curid=1391105", "title": "Biglietto di Stato", "text": "Il biglietto di Stato (anche statonota o impropriamente banconota di Stato), \u00e8 un buono emesso da uno Stato, in genere per mezzo di una banca, che corrisponde a un dato valore. Se tale buono \u00e8 emesso da una banca, esso prende il nome di biglietto di banca.\nStoria.\nIl biglietto di Stato, surrogato del biglietto di banca, fu introdotto per la prima volta in Francia nel corso del XVI secolo; tale carta moneta, non necessitando d'alcuna copertura aurea, fu impiegata dagli Stati per sopperire alle richieste di tesoreria.\nIn Italia il biglietto di Stato fu introdotto nel 1882 quale moneta divisionale, per mezzo d'un decreto del Ministero del Tesoro, ed ebbe corso legale sino al 1985.\nNegli Stati Uniti d'America un esempio di biglietti di Stato furono quelli in uso nel XIX secolo e noti come \"greenbacks\".\nDescrizione.\nIl biglietto di Stato era inconvertibile, una volta emesso il suo valore corrispondeva a quello imposto \"ex lege\"."}
{"id": "1391106", "revid": "74801", "url": "https://it.wikipedia.org/wiki?curid=1391106", "title": "\u010cuchloma", "text": "\u010cuchloma (anche traslitterato come \"Chukhloma\", \"\u010cuhloma\" o \"\u010cukhloma\") \u00e8 una cittadina della Russia europea centrale, situata nell'Oblast' di Kostroma, 170 chilometri a nordest del capoluogo Kostroma, sulle rive del piccolo lago omonimo; \u00e8 il capoluogo del \"rajon\" (distretto) \"\u010cuchlomskij\".\nAppare nelle cronache locali a partire dal 1381; lo \"status\" di citt\u00e0 arriv\u00f2 nel 1778.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1391107", "revid": "80339", "url": "https://it.wikipedia.org/wiki?curid=1391107", "title": "\u010cuhloma", "text": ""}
{"id": "1391108", "revid": "80339", "url": "https://it.wikipedia.org/wiki?curid=1391108", "title": "\u010cukhloma", "text": ""}
{"id": "1391110", "revid": "287204", "url": "https://it.wikipedia.org/wiki?curid=1391110", "title": "Cuchloma", "text": ""}
{"id": "1391112", "revid": "80339", "url": "https://it.wikipedia.org/wiki?curid=1391112", "title": "Cuhloma", "text": ""}
{"id": "1391113", "revid": "125148070", "url": "https://it.wikipedia.org/wiki?curid=1391113", "title": "Salvamotore", "text": "Il Salvamotore \u00e8 un dispositivo elettrico in grado di individuare le condizioni di sovraccarico, anomalia e cortocircuito di un motore elettrico e d'interromperne automaticamente l'alimentazione.\nDove sono inseriti, quanti sono e come sono collegati.\nElettrico (fusibili).\nI salvamotori meccanici sono molto economici, ma sono anche i meno efficienti, soprattutto con impianti trifase e per questo sono da accoppiare ad una protezione magnetica, questi fusibili, sono inseriti a monte e in serie ad ogni singolo carico, per ogni carico ne serve 1 per fase, quindi per i carichi monofase o civili ne \u00e8 sufficiente uno, mentre per i carichi trifase o industriale se ne necessitano tre.\nElettromeccanici esterni al motore (Termica o Magnetotermica).\nQuesti dispositivi sono inseriti a monte del carico o dei carichi, ne \u00e8 sufficiente uno solo, da collegare in serie al carico per garantire la sicurezza alla macchina o macchine, ma anche agli allacci dell'impianto elettrico.\nQuesti dispositivi sono regolabili nella soglia d'intervento, in modo che un solo dispositivo possa essere utilizzato per carichi diversi o per poterlo regolare ad un carico che ha modificato le sue caratteristiche con l'avanzare del tempo.\nElettromeccanici interni al motore.\nTale dispositivo non \u00e8 altro che un interruttore termico \"PTO (Protection Thermal Overload)\", che agisce con l'aumento della resistenza (questo dispositivo ha la forma di una pila d'orologio, ma pi\u00f9 grande), inserito a stretto contatto dell'avvolgimento statorico (nel Motore asincrono Monofase/Trifase), nel caso l'interruttore termico venga sottoposto ad una temperature superiore a quella d'esercizio normale, toglie l'alimentazione al motore e finch\u00e9 questo interruttore termico non si raffredda non permette al motore d'avviarsi.\nTali dispositivi generalmente sono pi\u00f9 di uno per motore, generalmente tre, questo perch\u00e9 il motore potrebbe surriscaldarsi in modo non omogeneo, soprattutto nei motori trifase nel caso manchi una fase d'alimentazione, altrimenti si rischia che il salvamotore non intervenga.\nQuesti salvamotore sono collegati generalmente in serie tra di loro, questo perch\u00e9 come interviene uno dei tanti salvamotori, si apre il circuito d'alimentazione, un altro caso \u00e8 quello di collegarli tra di loro in parallelo, questa soluzione \u00e8 la meno sicura, perch\u00e9 nel caso fosse solo una la fase sovraccaricata si brucia ugualmente il motore, questo tipo di collegamento viene utilizzato per ridurre il numero d'interventi del salvamotore.\nElettronici.\nQuesti dispositivi sono esterni, ma hanno una parte che deve essere interna al motore, sono i sensori di temperatura \"PTC\" (termistori), la presenza dei sensori nel motore dipende dalla casa costruttrice, mentre il dispositivo esterno \u00e8 uno solo, i sensori interni sono collegati tra di loro secondo il volere della casa costruttrice, se sono in serie si garantisce la massima sicurezza, se in parallelo no, mentre la parte esterna del dispositivo salvamotore \u00e8 collegato in parallelo al carico.\nTipo d'allacciamento al circuito d'alimentazione.\nOltre ai salvamotori in parallelo (elettrici), alimentati con un circuiti a parte e che segnalano la sovratemperatura o aprono il circuito di sgancio del teleruttore a cui sono abbinati (in genere dispongono anche di contatti per eventuale segnalazione) che scollega il motore, si hanno anche salvamotori da collegare in serie (elettromeccanici) al circuito d'alimentazione a monte del carico da proteggere.\nTipo di Salvamotori.\nMeccanici (fusibili).\nQuesto tipo di salvamotore interviene come la termica, ma una volta che intervengono, non \u00e8 possibile riutilizzare lo stesso fusibile, perch\u00e9 questi salvamotore intervengono con la fusione del filo conduttore, che \u00e8 racchiuso generalmente in un tubo di vetro.\nElettromeccanici esterni al motore.\nI salvamotori elettromeccanici (Termica e Magnetotermica), sono da inserire in serie al circuito alimentazione del motore e a monte del carico, questi dispositivi stimano la temperatura dentro il motore, \"simulando\" l'effetto termico dentro il motore tramite la corrente assorbita, e se superiore al livello di taratura, tolgono l'alimentazione al motore, tramite un rel\u00e8 o un teleruttore.\nElettromeccanici interni al motore.\nQuesto tipo di sensore \"PTO (Protection Thermal Overload)\" \u00e8 molto comodo e poco costoso, non richiede accorgimenti particolari ed \u00e8 sufficiente inserirlo in serie al circuito d'alimentazione e nel caso se ne utilizzi pi\u00f9 di uno, di disporli equidistanziati dentro le matasse dell'avvolgimento, questo salvamotore non \u00e8 altro che un interruttore termico, il quale soggetto ad una temperatura eccessivamente elevata (superiore a quella di taratura), aprono il circuito d'alimentazione.\nElettronici.\nQuesti salvamotori, utilizzano dei sensori di temperatura \"PTC\" (termistori), i quali hanno una resistenza bassa (poche decine di \u03a9), il cui valore rimane praticamente invariato, fino a quando, superata la temperatura di oltre 5-6 \u00b0C oltre la soglia, la resistenza aumenta di 100 volte e a quel punto il salvamotore elettronico, tramite un rel\u00e8 scollega il motore.\nQuando interviene il salvamotore?\nI casi in cui interviene il salvamotore sono qui elencati:"}
{"id": "1391114", "revid": "80339", "url": "https://it.wikipedia.org/wiki?curid=1391114", "title": "Cukhloma", "text": ""}
{"id": "1391115", "revid": "80339", "url": "https://it.wikipedia.org/wiki?curid=1391115", "title": "Chukhloma", "text": ""}
{"id": "1391116", "revid": "1862310", "url": "https://it.wikipedia.org/wiki?curid=1391116", "title": "Tudulinna", "text": "Tudulinna era un comune rurale dell'Estonia nord-orientale, nella contea di Ida-Virumaa. Il centro amministrativo del comune era l'omonimo borgo (in estone \"alevik\").\nNel 2017 il comune si \u00e8 fuso con Alaj\u00f5e, Iisaku, Illuka e M\u00e4etaguse nel nuovo comune di Alutaguse.\nLocalit\u00e0.\nOltre al capoluogo, il comune comprende 9 localit\u00e0 (in estone \"k\u00fcla\"):\nKellassaare, Lemmaku, Oonurme, Peressaare, Pikati, Rannapungerja, Roostoja, Sahargu, Tagaj\u00f5e."}
{"id": "1391117", "revid": "80339", "url": "https://it.wikipedia.org/wiki?curid=1391117", "title": "Chuhloma", "text": ""}
{"id": "1391120", "revid": "1305772", "url": "https://it.wikipedia.org/wiki?curid=1391120", "title": "SPD (disambigua)", "text": ""}
{"id": "1391121", "revid": "110157", "url": "https://it.wikipedia.org/wiki?curid=1391121", "title": "Universit\u00e0 Statale di Ingegneria dell'Armenia", "text": "L'Universit\u00e0 Statale di Ingegneria dell'Armenia (\u0540\u0561\u0575\u0561\u057d\u057f\u0561\u0576\u056b \u0561\u0566\u0563\u0561\u0575\u056b\u0576 \u057a\u0578\u056c\u056b\u057f\u0565\u056d\u0576\u056b\u056f\u0561\u056f\u0561\u0576 \u0570\u0561\u0574\u0561\u056c\u057d\u0561\u0580\u0561\u0576\u0568) \u00e8 una universit\u00e0 armena, con sede a Erevan. \u00c8 l'erede dell'\"Istituto politecnico K. Marx\" che fu fondato nel 1933 con solo 2 facolt\u00e0 e 107 studenti.\nL'Universit\u00e0 \u00e8 cresciuta con l'industrializzazione dell'Armenia, arrivando al picco del suo sviluppo negli anni dal 1980 al 1985. In quel periodo l'universit\u00e0 aveva 25.000 studenti, 66 specializzazioni ed era la pi\u00f9 grande universit\u00e0 dell'Armenia e una delle prime scuole d'ingegneria dell'Unione Sovietica.\nIl 29 novembre 1981 l'Istituto politecnico di Yerevan fu rifondato e contestualmente rinominato, ricevendo il nome attuale."}
{"id": "1391122", "revid": "767487", "url": "https://it.wikipedia.org/wiki?curid=1391122", "title": "Vaivara", "text": "Vaivara era un comune rurale dell'Estonia nord-orientale, nella contea di Ida-Virumaa. Il centro amministrativo del comune era il borgo (in estone \"alevik\") di Sinim\u00e4e.\nA seguito di una riforma amministrativa, il comune rurale di Vaivara si \u00e8 unito alla citt\u00e0 di Narva-J\u00f5esuu il 21 ottobre 2017.\nStoria.\nVaivara \u00e8 stata sede, durante l'occupazione della Germania nazista nella seconda guerra mondiale, di un campo di concentramento - il campo di concentramento di Vaivara - da cui dipendeva un insieme di una ventina di sottocampi di lavoro e transito, fra cui il campo di concentramento di Klooga.\nLocalit\u00e0.\nOltre al capoluogo, il comune comprende un altro borgo, Olgina, e 18 localit\u00e0 (in estone \"k\u00fcla\"):\nArum\u00e4e, Auvere, Hiiemetsa, Hundinurga, Laagna, Kudruk\u00fcla, Merik\u00fcla, Mustanina, Peeterristi, Perjatsi, Pimestiku, Puhkova, Soldina, S\u00f5tke, T\u00f5rvaj\u00f5e, Udria, Vaivara, Vodava."}
{"id": "1391123", "revid": "599013", "url": "https://it.wikipedia.org/wiki?curid=1391123", "title": "Ro\u0219iori", "text": "Il toponimo Ro\u015fiori pu\u00f2 riferirsi a diverse localit\u00e0 della Romania:"}
{"id": "1391126", "revid": "1442080", "url": "https://it.wikipedia.org/wiki?curid=1391126", "title": "Lucas Bernardi", "text": "Ha militato anche nell'Olympique Marsiglia e nel Monaco, squadra in cui ha disputato anche la finale di UEFA Champions League 2003-2004."}
{"id": "1391130", "revid": "152625", "url": "https://it.wikipedia.org/wiki?curid=1391130", "title": "Everytime We Touch (album)", "text": ""}
{"id": "1391135", "revid": "599013", "url": "https://it.wikipedia.org/wiki?curid=1391135", "title": "Scor\u021beni", "text": ""}
{"id": "1391138", "revid": "599013", "url": "https://it.wikipedia.org/wiki?curid=1391138", "title": "Secuieni", "text": "Il toponimo Secuieni pu\u00f2 riferirsi a diverse localit\u00e0 della Romania:"}
{"id": "1391152", "revid": "125229983", "url": "https://it.wikipedia.org/wiki?curid=1391152", "title": "Mario Perazzolo", "text": "Carriera.\nGiocatore.\nClub.\nInterno cresciuto nel club nel quale mise a segno la sua prima rete il 17 novembre 1929 nella settima giornata di campionato, nella sconfitta in trasferta contro l'Ambrosiana per 6-1.\nGioc\u00f2 cinque anni tra le file dei \"patavini\", club con il quale retrocedette nella stagione 1929-1930 in Serie B, riguadagnando due anni dopo la massima serie.\nNel 1933 venne ingaggiato dalla , disputando con i \"Viola\" tre campionati prima di trasferirsi al .\nCon i rossobl\u00f9 vinse la Coppa Italia 1936-1937 giocando anche la finale e propiziando il gol della vittoria di Luigi Torti.\nCon i rossobl\u00f9 scender\u00e0 in campo 164 volte segnando 14 reti, divenendo punto di riferimento del club genovese, dove grazie alle ottime prestazioni conquist\u00f2 la maglia azzurra.\nNel 1942 termina il rapporto con il sodalizio rossobl\u00f9, poich\u00e9 viene ingaggiato dal Brescia che non lascer\u00e0 sino al 1948 tranne la breve parentesi tra le file del Padova nel 1944, club con il quale disput\u00f2 Campionato Alta Italia 1943-44.\nLasciato il Brescia si trasferisce al , dove pur rimanendovi due stagioni, disput\u00f2 un solo incontro.\nNazionale.\nPerazzolo vest\u00ec la maglia azzurra in otto occasioni.\nIl suo esordio avvenne nel match amichevole contro la nazionale tedesca a Berlino il 15 novembre 1936. Gioc\u00f2 altri sette incontri, sempre amichevoli, senza segnare reti.\nEra nella rosa dell'Italia campione nel Campionato mondiale di calcio 1938, competizione nella quale non venne mai schierato.\nIl suo ultimo incontro con la Nazionale lo disput\u00f2 sempre nella capitale tedesca contro i \"Teutonici\" il 26 novembre 1939.\nAllenatore.\nEbbe la sua prima esperienza come allenatore nel Brescia, dove pur continuando a giocare, rivest\u00ec anche l'incarico di allenatore al posto del dimissionario Giovanni Ferrari dalla seconda giornata del campionato 1945-1946 dove ottenne il quinto posto nel Campionato Alta Italia Serie A.\nLasciata Brescia divenne allenatore del Siracusa, club con il quale comunque calc\u00f2 anche il campo in un'occasione, conquist\u00f2 nella stagione di serie B 1950-1951 il quinto posto, pur non lottando mai realmente per la promozione in serie A.\nRescinde il contratto con il club \"aretuseo\" nel novembre 1951 poich\u00e9 gli viene offerta la panchina della , che militava in Serie A. Subentra all'undicesima giornata di campionato a B\u00e9la Guttman alla guida del club giuliano, che riuscir\u00e0 a salvare dalla retrocessione in serie B dopo gli spareggi contro Lucchese e Brescia.\nCon gli \"alabardati\" rimane anche la stagione successiva ottenendo un'altra salvezza.\nLasciata Trieste torna al Brescia in serie B, che guida al quinto posto, senza potersi mai inserirsi realmente nella lotta promozione.\nIl ritorno in Lombardia dura solo un anno, poich\u00e9 Perazzolo nel 1955 si siede sulla panchina del Taranto. La prima stagione in Puglia \u00e8 buona, e i rossobl\u00f9 conquistano la salvezza con qualche partita d'anticipo.\nIn quella successiva la gestione di Perazzolo si conclude alla 14\u00aa giornata, dopo la sconfitta per 3 a 0 sul campo della il 6 gennaio 1957, quando egli viene esonerato.\nNegli anni sessanta allena il , e poi il Campobasso.\nNel 1972 viene nuovamente chiamato a sedersi su una panchina di calcio. Per Perazzolo \u00e8 un ritorno alle origini poich\u00e9 torna nella squadra che lo aveva lanciato come giocatore, il . Il club veneto milita in Serie C e Perazzolo viene affiancato da Mauro Gatti, il capitano, alla guida della squadra. Il suo ritorno presso i \"biancoscudati\" si conclude per\u00f2 molto presto, complice la sconfitta esterna del 26 novembre 1972 per tre a uno contro il Rovereto e i soli nove punti conquistati dai \"patavini\"."}
{"id": "1391160", "revid": "122724731", "url": "https://it.wikipedia.org/wiki?curid=1391160", "title": "Ferruzzi", "text": "Ferruzzi S.p.A. fu un gruppo agroalimentare italiano fondato da Serafino Ferruzzi, a Ravenna, nel 1948.\nSal\u00ec alla ribalta delle cronache negli anni 1980 quando divent\u00f2 azionista di maggioranza della Montedison.\nStoria.\nSerafino Ferruzzi.\nFiglio di agricoltori, Serafino Ferruzzi nacque a Ravenna nel 1908; dopo le scuole superiori, fino allo scoppio della guerra lavor\u00f2 come rappresentante della Montecatini per la Romagna.\nNel 1942 si laure\u00f2 in agraria a Bologna e nel 1948 costitu\u00ec con due soci la societ\u00e0 a responsabilit\u00e0 limitata \"Ferruzzi Benini e C.\" (dal 1956 \"Ferruzzi e C.\"); attivit\u00e0 della societ\u00e0 era il commercio di materie prime agricole, in particolare cereali. Inizialmente Ferruzzi si limitava a ritirare le partite di merce al porto di Ravenna, ma con l'aumentare dei traffici negli anni Cinquanta la societ\u00e0 inizi\u00f2 a dotarsi di una rete di silo per lo stoccaggio situati inizialmente nei maggiori porti italiani e successivamente a noleggiare le navi per ritirare la merce direttamente ai porti d'imbarco degli Stati Uniti e del Sud America. Poi preferir\u00e0 comprarsele: avranno sulle ciminiere una grande F verde, la effe di Ferruzzi, circondata da una corona di sette spighe di grano.\nNegli anni Sessanta la Ferruzzi arriv\u00f2 a insediarsi direttamente con i propri silos in Argentina e negli Usa, diventando una delle maggiori compagnie di compravendita del mondo e acquistando grandi tenute agricole. Ha anche un posto alla Borsa merci di Chicago, la pi\u00f9 grande del mondo: Serafino \u00e8 l'unico italiano ad esserci. In Italia all'attivit\u00e0 commerciale si erano aggiunte attivit\u00e0 industriali nella lavorazione dei semi oleosi (\"Italiana Olii e Risi\") e nella produzione del calcestruzzo (\"Calcestruzzi\"); nonostante l'esteso giro d'affari, a causa della riservatezza di Serafino Ferruzzi l'azienda era poco conosciuta dal grande pubblico, pur essendo entrata nel capitale della \"Unicem\" (oggi Buzzi Unicem) in societ\u00e0 con la famiglia Agnelli. Solo nel luglio 1975, in seguito ad un articolo pubblicato su un giornale di New York e ripreso da un piccolo quotidiano economico romano, \"Il Fiorino\", gli italiani appresero dell'esistenza in Romagna di uno dei pi\u00f9 grossi mercanti di cereali del mondo.\nIl 10 dicembre 1979 Serafino Ferruzzi mor\u00ec in un incidente occorso al suo aereo privato: in fase di atterraggio all'aeroporto di Forl\u00ec l'aereo si schiant\u00f2 contro una villetta allineata con la pista. Con Ferruzzi morirono altre quattro persone. L'aereo era un Learjet 36A, marche I-AIFA, l'acronimo degli eredi Ferruzzi, cio\u00e8 Arturo, Idina, Franca e Alessandra, nati dal matrimonio, celebrato nel 1934, con Elisa Fusconi. L'eredit\u00e0 sar\u00e0 plurimiliardaria.\nRaul Gardini.\nDopo l'improvvisa morte del fondatore, gli eredi affidarono le deleghe operative per tutto il gruppo a Raul Gardini, marito di Idina Ferruzzi. In anni in cui l'Europa andava trasformandosi da importatore a esportatore di cereali, le attivit\u00e0 di compravendita persero importanza. Furono progressivamente sostituite dalla vendita sul mercato italiano della soia prodotta nelle tenute agricole della Ferruzzi in Argentina. In pochi anni Gardini trasform\u00f2 la Ferruzzi, che fino ad allora traeva l'80% dei ricavi dal trading, in un gruppo prevalentemente industriale, grazie a una politica di continue acquisizioni: tra il 1981 e il 1986 rilev\u00f2 il controllo del maggiore produttore di zucchero italiano, l'Eridania, allora quotata in Borsa, e del produttore francese di zucchero \"Beghin Say\". Non riusc\u00ec invece il tentativo di acquisire l'inglese British Sugar.\nNel 1987 fu la volta della divisione amido dell'americana CPC, nel 1988 di \"Central Soya\" e \"Leiseur Koipe\" specializzate nella lavorazione della soia. Dopo quest'ondata di acquisti, Gardini non si ferm\u00f2, ma si prepar\u00f2 all'acquisizione in Borsa della maggioranza del gruppo Montedison, il principale polo chimico privato italiano. La maggioranza della Montedison fu acquisita in varie fasi tra il 1985 e il 1987 con un investimento finale di 2400 miliardi di lire, grazie ad aumenti di capitale dalle varie societ\u00e0 del gruppo, in anni in cui il mercato finanziario italiano conosceva una fase di euforia grazie alla nascita dei primi fondi comuni di investimento: questo permise alla Ferruzzi di raccogliere risorse finanziarie da impiegare nelle acquisizioni. Anche per questo, la politica di riservatezza di Serafino Ferruzzi fu abbandonata e Gardini fu un personaggio molto esposto sui mass media. Nel 1985 Gardini lanci\u00f2 anche un progetto, che poi non fu realizzato, per sfruttare le eccedenze agricole della Comunit\u00e0 Europea per produrre etanolo, da impiegare come antidetonante per la benzina.\nGardini ha sempre avuto l'idea innovativa di sviluppare prodotti chimici a basso impatto ambientale utilizzando materie prime di origine agricola. Nel 1989 cre\u00f2 nell'ambito Montedison la Fertec (Ferruzzi Ricerca e Tecnologia), il centro di ricerca per sviluppare due progetti: il biodiesel e le bioplastiche. Questo secondo progetto, basato sull'amido di mais, il grano e la patata, fu affidato al team di Catia Bastioli che in seguito realizz\u00f2 con la Novamont queste nuove bioplastiche. All'epoca l'intuizione di Gardini sollev\u00f2 solo sorrisi scettici.\nLa crisi.\nDopo avere preso il controllo della Montedison con una spesa di circa miliardi di lire dell'epoca, il gruppo Ferruzzi-Montedison divent\u00f2 il secondo gruppo industriale privato italiano con ricavi per circa miliardi di lire, con dipendenti e pi\u00f9 di 200 stabilimenti in tutto il mondo, oltre che il maggior produttore europeo di zucchero e in posizioni di vertice per quello che riguarda olii di semi, farine proteiche e amido; in parallelo alla taglia, cresceva per\u00f2 anche l'indebitamento del gruppo, che riguardava sia la holding \"Ferfin\" che le controllate.\nAttraverso Montedison, la Ferruzzi si ritrov\u00f2 coinvolta nell'affare Enimont (la fusione dei due colossi chimici del Paese, Montedison ed EniChem), che si trascin\u00f2 per due anni tra il 1989 e il 1990, e che si concluse con la quasi totale uscita della Montedison dal settore chimico. Nel giugno 1991, in modo abbastanza inaspettato, Gardini fu estromesso da tutte le cariche che ricopriva nelle societ\u00e0 del gruppo, sostituito in Ferfin da Arturo Ferruzzi e in Montedison da Carlo Sama, anche lui genero di Serafino Ferruzzi (aveva sposato la figlia Alessandra). Nel 1993 la crisi finanziaria del gruppo si and\u00f2 intrecciando con la fase pi\u00f9 acuta di Tangentopoli, con le indagini sul caso Enimont che portarono al coinvolgimento e all'incarcerazione di numerosi dirigenti del gruppo, tra cui Sergio Cusani, Giuseppe Garofano e Carlo Sama; lo stesso Gardini si suicid\u00f2 nel luglio del 1993 quando era imminente il suo arresto.\nNegli stessi giorni la Ferfin dichiar\u00f2 la propria incapacit\u00e0 di fare fronte al pagamento degli interessi sul debito e la famiglia Ferruzzi confer\u00ec a un comitato di banche creditrici (coordinato da Mediobanca) un \u00abmandato esclusivo ed irrevocabile\u00bb per la predisposizione di un piano di ristrutturazione, rinunciando nel contempo a tutte le cariche societarie, a qualsiasi decisione strategica riguardante il gruppo e infine alle proprie azioni, conferite in pegno ai creditori. Con l'accordo del 17 giugno 1995 le banche (ben 311) rinunciarono a 1126 miliardi di lire di crediti e comprarono a 1950 lire l'una, al doppio cio\u00e8 delle quotazioni di Borsa, le azioni Ferruzzi rimaste in mano alla famiglia che cos\u00ec pot\u00e9 riprendersi le tenute in Argentina, propriet\u00e0 come la villa a Roma sull'Appia Antica, qualche decina di miliardi di liquidit\u00e0. Anni dopo, Carlo Sama defin\u00ec l'accaduto \u00abun esproprio\u00bb e afferm\u00f2 in un'intervista:\nIn realt\u00e0 l'indebitamento era di 31.000 miliardi di lire. Inoltre Mediobanca tent\u00f2 anche di consentire alla famiglia ravennate di mantenere una partecipazione quale azionista di riferimento \"ma i Ferruzzi si rifiutarono di conferire le risorse.\".\nFersam.\nA met\u00e0 degli anni novanta Alessandra Ferruzzi ha riacquistato all'asta parte delle tenute agricole appartenute al padre Serafino, in particolare in America Meridionale, costituendo a Citt\u00e0 del Lussemburgo la societ\u00e0 \"Fersam\" (Ferruzzi-Sama), che si occupa della gestione di aziende agricole e di fornitura di servizi in ambito agricolo.\nDal 2005, Fersam \u00e8 presente con il 2% nel capitale della societ\u00e0 quotata \"Bonifiche Ferraresi\". Nel 2009 ha ridotto la quota sotto il 2% per poi uscirne."}
{"id": "1391162", "revid": "287204", "url": "https://it.wikipedia.org/wiki?curid=1391162", "title": "Traian", "text": "Pagine correlate.\nTraiano (disambigua)"}
{"id": "1391164", "revid": "106908", "url": "https://it.wikipedia.org/wiki?curid=1391164", "title": "Albu", "text": "Albu era un comune rurale dell'Estonia centrale, nella contea di J\u00e4rvamaa. Il centro amministrativo era la localit\u00e0 (in estone \"k\u00fcla\") di J\u00e4rva-Madise.\nNel 2017 il comune fuse insieme ad Ambla, Imavere, J\u00e4rva-Jaani, Kareda, Koeru e Koigi nel nuovo comune di J\u00e4rva.\nQui nacque lo scrittore A. H. Tammsaare. \nGeografia antropica.\nOltre al capoluogo, il comune comprendeva altre 15 localit\u00e0:\nAgeri - Ahula - J\u00e4rva-Madise - Kaalepi - Lehtmetsa - M\u00e4gede - M\u00f5nuvere - Neitla - Orgmetsa - Peedu - Pullevere - Seidla - Soosalu - Sugalepa - Vetepere."}
{"id": "1391179", "revid": "599013", "url": "https://it.wikipedia.org/wiki?curid=1391179", "title": "Ungureni", "text": "Il toponimo Ungureni pu\u00f2 riferirsi a diverse localit\u00e0 della Romania:"}
{"id": "1391182", "revid": "120439564", "url": "https://it.wikipedia.org/wiki?curid=1391182", "title": "Klaus Toppm\u00f6ller", "text": "Biografia.\n\u00c8 il padre di Dino Toppm\u00f6ller, a sua volta calciatore.\nCarriera.\nGiocatore.\nCominci\u00f2 come riserva nel SV Rivenich, formazione amatoriale, per poi trasferirsi all'Eintracht Trier, squadra di Regionalliga.\nAcquistato dal Kaiserslautern, squadra della Bundesliga, nel 1972, con il club collezion\u00f2 204 presenze e segn\u00f2 108 gol, diventandone il miglior marcatore di tutti i tempi. Esord\u00ec con la Nazionale tedesca nel 1976 contro la . Fu convocato anche nel 1979 per le partite contro e .\nNel 1980 fu acquistato dalla compagine statunitense del Dallas Tornado, ma torn\u00f2 in Germania dopo il fallimento della North American Soccer League nel 1984. Dopo aver militato nella Zweite Bundesliga, si ritir\u00f2 dall'attivit\u00e0 nel Salmrohr.\nAllenatore.\nDivenne allenatore del Salmrohr nell'estate 1987. Il 18 aprile 1988 pass\u00f2 all'Ulm 1846, dove rimase sino al febbraio 1989. Dopo le dimissioni allen\u00f2 in DDR-Oberliga l'Erzgebirge Aue (allora Wismut Aue) dal 28 novembre 1990 al 30 giugno 1991. Poi guid\u00f2 il Mannheim, in Bundesliga, dal 19 settembre 1991 al 30 giugno 1993.\nRiscosso un buon successo, fu ingaggiato dall'Eintracht Francoforte, con cui ebbe un inizio molto promettente, ma la crisi nei rapporti con la squadra e cali di forma fecero perdere al club il campionato. Fu esonerato il 10 aprile 1994. Fu poi il Bochum ad assumerlo, il 9 novembre seguente. Nella stagione 1997-1998 condusse la squadra della Ruhr agli ottavi di finale di Coppa UEFA. Il 30 giugno 1999 si dimise, ma fu allontanato definitivamente solo il 29 novembre 2000.\nDal 1\u00ba luglio 2001 al 16 febbraio 2003 allen\u00f2 il Bayer Leverkusen. Nella sua prima stagione guid\u00f2 il club alla finale della UEFA Champions League (persa contro il Real Madrid), al secondo posto nel campionato tedesco 2001-2002 (perso per un solo punto) e alla finale di Coppa di Germania (dove la squadra fu sconfitta). Fu nominato dai giornalisti \"allenatore dell'anno\" nel 2002, ma la grande quantit\u00e0 di trofei sfiorati ma non ottenuti gli valsero l'etichetta di \"allenatore perdente\" e, nell'annata successiva, il Bayer Leverkusen non ottenne risultati soddisfacenti, rischiando la retrocessione: Toppm\u00f6ller fu esonerato.\nIl 23 ottobre 2003 fu nominato tecnico dell'Amburgo ma, con la squadra in ultima posizione, fu allontanato con l'accusa di adottare tattiche bizzarre e schierare giocatori fuori posizione, come il centrocampista Sergej Barbarez, relegato in difesa: fu esonerato il 17 ottobre 2004.\nDal 1\u00ba febbraio 2006 al 1\u00ba aprile 2008 \u00e8 stato il commissario tecnico della Nazionale georgiana, con Ralf Minge come assistente. Ha ottenuto sette vittorie alla guida della selezione. La decisione di abbandonare l'incarico \u00e8 giunta di comune accordo con i dirigenti della federazione calcistica georgiana."}
{"id": "1391184", "revid": "599013", "url": "https://it.wikipedia.org/wiki?curid=1391184", "title": "Ureche\u0219ti", "text": "Il toponimo Ureche\u0219ti pu\u00f2 riferirsi a diverse localit\u00e0 della Romania:"}
{"id": "1391186", "revid": "287204", "url": "https://it.wikipedia.org/wiki?curid=1391186", "title": "Klaus Toppmoller", "text": ""}
{"id": "1391188", "revid": "33751", "url": "https://it.wikipedia.org/wiki?curid=1391188", "title": "Klaus Toppmoeller", "text": ""}
{"id": "1391190", "revid": "92723", "url": "https://it.wikipedia.org/wiki?curid=1391190", "title": "Ambla", "text": "Ambla era un comune rurale dell'Estonia centrale, nella contea di J\u00e4rvamaa. Il centro amministrativo era l'omonimo borgo (in estone \"alevik\").\nNel 2017 il comune si \u00e8 fuso insieme ad Albu, Imavere, J\u00e4rva-Jaani, Kareda, Koeru e Koigi nel nuovo comune di J\u00e4rva.\nLocalit\u00e0.\nOltre al capoluogo, il comune comprende altri due borghi, Aravete e K\u00e4ravete, e 10 localit\u00e0 (in estone \"k\u00fcla\"):\nRoosna - J\u00f5gisoo - Kurisoo - M\u00e4rjandi - S\u00e4\u00e4sk\u00fcla - Reinevere - Raka - Kukevere - M\u00e4gise - Rava."}
{"id": "1391193", "revid": "125674324", "url": "https://it.wikipedia.org/wiki?curid=1391193", "title": "Breve (musica)", "text": "Nella notazione musicale, la breve \u00e8 un valore musicale eseguita con la durata doppia dell'intero. \u00c8 rappresentata da una testa rettangolare vuota o, pi\u00f9 recentemente, da una testa ovale vuota tra due barre laterali. La breve \u00e8 oggi compresa nel sistema moderno di notazione musicale come la sua nota pi\u00f9 lunga in assoluto. Nel Medioevo fu la base del sistema mensurale, tanto che, oltre alla \"longa\", era l'unica articolazione ritmica del canto polifonico. Col suo sottomultiplo \"semibrevis\", \"simplex longa\" e duplex longa, furono le quattro note pi\u00f9 usate nel periodo fra il XII e il XIII secolo, per poi suddividersi nelle ulteriori \"minima\" e \"semiminima\". Una volta che il contrappunto vocale rinascimentale diede spazio a ripartizioni della semibreve sempre pi\u00f9 piccole per durata, la breve fu sempre meno usata, e oggi lo \u00e8 scarsamente. Vale 8/4 (otto quarti).\nLa pausa di breve \u00e8 la corrispondente pausa. \u00c8 rappresentata da un rettangolo pieno che poggia sul lato breve, ed \u00e8 posta tra la terza e la quarta linea del pentagramma."}
{"id": "1391196", "revid": "114988867", "url": "https://it.wikipedia.org/wiki?curid=1391196", "title": "Prima linea", "text": ""}
{"id": "1391198", "revid": "599013", "url": "https://it.wikipedia.org/wiki?curid=1391198", "title": "Vultureni", "text": "Il toponimo Vultureni pu\u00f2 riferirsi a diverse localit\u00e0 della Romania:"}
{"id": "1391199", "revid": "92723", "url": "https://it.wikipedia.org/wiki?curid=1391199", "title": "Imavere", "text": "Imavere era un comune rurale dell'Estonia centrale, nella contea di J\u00e4rvamaa. Il centro amministrativo era l'omonima localit\u00e0 (in estone \"k\u00fcla\").\nNel 2017 il comune si \u00e8 fuso (insieme ad Albu, Ambla, J\u00e4rva-Jaani, Kareda, Koeru e Koigi) nel nuovo comune di J\u00e4rva.\nLocalit\u00e0.\nOltre al capoluogo, il comune comprendeva altre 13 localit\u00e0:\nEistvere, Hermani, Imavere, Jalametsa, J\u00e4ravere, Kiigevere, K\u00e4sukonna, Laimetsa, Puiatu, P\u00e4llastvere, Taadikvere, Tammek\u00fcla e V\u00f5revere."}
{"id": "1391202", "revid": "44735", "url": "https://it.wikipedia.org/wiki?curid=1391202", "title": "House music", "text": ""}
{"id": "1391204", "revid": "1543377", "url": "https://it.wikipedia.org/wiki?curid=1391204", "title": "Federazione calcistica dell'Islanda", "text": "La Federazione calcistica islandese (KS\u00cd) (in islandese: \"Knattspyrnusamband \u00cdslands\") \u00e8 l'organo governativo del calcio in Islanda. Controlla la Nazionale, il campionato e la coppa locali.\nLa federazione \u00e8 stata fondata nel 1947 e ha sede nella capitale Reykjav\u00edk."}
{"id": "1391206", "revid": "92723", "url": "https://it.wikipedia.org/wiki?curid=1391206", "title": "J\u00e4rva-Jaani", "text": "J\u00e4rva-Jaani era un comune rurale dell'Estonia centrale, nella contea di J\u00e4rvamaa. Il centro amministrativo era l'omonima cittadina (in estone \"alev\").\nNel 2017 il comune si \u00e8 fuso (insieme ad Albu, Ambla, Imavere, Kareda, Koeru e Koigi) nel nuovo comune di J\u00e4rva.\nLocalit\u00e0.\nOltre al capoluogo, il comune comprende 9 localit\u00e0 (in estone \"k\u00fcla\"):\nJalal\u00f5pe, Jalgsema, Kagavere, Karinu, Kuksema, Metsla, Metstaguse, Ramma, Selik\u00fcla."}
{"id": "1391207", "revid": "111052545", "url": "https://it.wikipedia.org/wiki?curid=1391207", "title": "Omicron1 Canis Majoris", "text": "Omicron1 Canis Majoris (\u03bf1 CMa / 16 Canis Majoris / HD 50877) \u00e8 una stella supergigante rossa di tipo spettrale K2 della costellazione del Cane Maggiore con una magnitudine apparente di +3,82.\nCondivide la denominazione di Bayer \"Omicron\" con la stella \u03bf2 Canis Majoris, dalla quale dista visivamente meno di 2 gradi. Sebbene fisicamente non siano correlate essendo distanti almeno 70 anni luce, si \u00e8 ipotizzato che entrambe le stelle siano nate nella stessa nube di gas e polveri interstellari.\nLa distanza stimata \u00e8 di 1980 anni luce dal Sistema Solare.\n\u00c8 una stella fredda con una temperatura di 4000 gradi K, motivo per cui gran parte della sua radiazione \u00e8 emessa nella regione dell'infrarosso, essendo 65.000 volte pi\u00f9 luminosa del Sole.\nLa sua dimensione \u00e8 530 volte pi\u00f9 grande del Sole. Se si trovasse nel centro del sistema solare, si estenderebbe fino al 60% oltre dell'orbita di Marte. Con una massa 15 volte superiore alla massa solare, terminer\u00e0 la sua evoluzione stellare esplodendo come una supernova.\nOmicron1 \u00e8 stata catalogata come variabile irregolare, per la variazione della sua luminosit\u00e0 tra la magnitudine di +3,78 e +3,99."}
{"id": "1391212", "revid": "466539", "url": "https://it.wikipedia.org/wiki?curid=1391212", "title": "Giorgio Callegari", "text": "Biografia.\nNato a Venezia nel sestiere di Castello nel 1936, politicamente attivo da giovane nell'Azione cattolica e vicino alla sinistra democristiana si avvicina all'Ordine domenicano e nel 1966 parte per il Brasile. Il suo impegno si volge verso gli emarginati, e per un impegno politico di ritorno della democrazia in Brasile. Insieme ad altri compagni domenicani, fra cui il teologo Frei Betto viene incarcerato nel 1969 e torturato (realizza nel carcere \"Tridentes\" anche uno sciopero della fame collettivo per sensibilizzare sui detenuti politici), durante questo periodo carcerario, fabbrica coi legni del tavolaccio della cella, assieme ad altri domenicani incarcerati, una croce pettorale che riesce a far pervenire al cardinale Villot con la richiesta di consegnarla al Papa affinch\u00e9 la indossasse al posto della croce pettorale d'oro.\nNel 1971, dopo la sua liberazione dal carcere, ma sempre sorvegliato speciale con l'obbligo di non lasciare il paese, viene ordinato sacerdote a San Paolo. Nel 1975, scoperto durante un tentativo di espatrio clandestino, viene espulso dal Paese. Dopo l'espulsione continua la sua azione in Bolivia, in Nicaragua, in Messico, in Per\u00f9, a Panama e in Costa Rica, rientrando solo clandestinamente e per brevi periodi in Brasile.\nCon la fine della dittatura, nel 1984, torna in Brasile e si dedica alla cura pastorale della Parrocchia di \"Nossa Senhora do Ref\u00f9gio dos Pecadores\" (100.000 ab.) nelle favelas di San Paolo. Fonda il C.E.P.E. (Centro Ecumenico de Publica\u00e7\u00f5es e Estudos) con cui costruir\u00e0 opere di sostegno per bambini di strada, e contadini indigenti senza terra: la \"Col\u00f3nia Veneza\", la \"Scuola Agro-ecologica\" di Peruibe e cinque \"Centro da Juventude\" nelle favelas e sosterr\u00e0 un progetto di aiuto per i villaggi quilombo, fondati da schiavi fuggiti in zone remote del Brasile. Muore dopo lunga malattia nel convento domenicano della \"Par\u00f3quia da Sagrada Familia\", a San Paolo."}
{"id": "1391214", "revid": "640277", "url": "https://it.wikipedia.org/wiki?curid=1391214", "title": "Omicron2 Canis Majoris", "text": "Omicron2 Canis Majoris \u00e8 una stella della costellazione del Cane Maggiore di magnitudine apparente 3,04, dista 3200 anni luce dal sistema solare.\nLa stella \u00e8 una supergigante blu, ed \u00e8 una stella estremamente luminosa, la sua magnitudine assoluta \u00e8 di -7,3. Appartiene alle variabili Alpha Cygni e pulsa tra la magnitudine 2,98 e 3,04 in un periodo di 24,44 giorni..\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. La sua magnitudine pari 3 fa s\u00ec che possa essere scorta anche dai centri urbani di moderate dimensioni.\nIl periodo migliore per la sua osservazione nel cielo serale ricade nei mesi compresi fra dicembre e maggio; nell'emisfero sud \u00e8 visibile anche all'inizio dell'inverno, grazie alla declinazione australe della stella, mentre nell'emisfero nord pu\u00f2 essere osservata limitatamente durante i mesi della tarda estate boreale.\nCaratteristiche fisiche.\nLa massa stimata nelle ultime osservazioni supera le 20 masse solari, mentre il raggio \u00e8 65 volte maggiore di quello del Sole, con una temperatura superficiale stimata attorno a 15500 K.\nCome tutte le stelle di grande massa, la sua vita \u00e8 relativamente breve; la sua et\u00e0 \u00e8 intorno agli 8 milioni di anni ma \u00e8 gi\u00e0 uscita dalla sequenza principale. Ora \u00e8 nella fase nella quale brucia elio nel suo nucleo trasformandolo in elementi pi\u00f9 pesanti come carbonio e ossigeno, tramite il processo tre alfa."}
{"id": "1391216", "revid": "92723", "url": "https://it.wikipedia.org/wiki?curid=1391216", "title": "Kareda", "text": "Kareda era un comune rurale dell'Estonia centrale, nella contea di J\u00e4rvamaa. Il centro amministrativo era l'omonima localit\u00e0 (in estone \"k\u00fcla\").\nNel 2017 il comune si \u00e8 fuso (insieme ad Albu, Ambla, Imavere, J\u00e4rva-Jaani, Koeru e Koigi) nel nuovo comune di J\u00e4rva.\nLocalit\u00e0.\nOltre al capoluogo, il comune comprende un borgo (in estone \"alevik\"), Peetri, e altre 10 localit\u00e0:\n\u00c4mbra, Ammuta, Ataste, Esna, Kareda, K\u00f6isi, K\u00fcti, M\u00fc\u00fcsleri, \u00d5le, \u00d6\u00f6tla e Vodja."}
{"id": "1391220", "revid": "78273", "url": "https://it.wikipedia.org/wiki?curid=1391220", "title": "Variabile Alpha Cygni", "text": ""}
{"id": "1391224", "revid": "92723", "url": "https://it.wikipedia.org/wiki?curid=1391224", "title": "Koeru", "text": "Koeru era un comune rurale dell'Estonia centrale, nella contea di J\u00e4rvamaa. Il centro amministrativo era l'omonimo borgo (in estone \"alevik\"). \nNel 2017 il comune si \u00e8 fuso (insieme ad Albu, Ambla, Imavere, J\u00e4rva-Jaani, Kareda e Koigi) nel nuovo comune di J\u00e4rva.\nAl 2003, Koeru aveva una popolazione di 2.465 abitanti.\nLocalit\u00e0.\nOltre al capoluogo, il comune comprende 26 localit\u00e0 (in estone \"k\u00fcla\"):\nAbaja, Aruk\u00fcla, Ervita, J\u00f5ek\u00fcla, Kalitsa, Kapu, Koidu-Ellavere, Kuusna, Laaneotsa, Liusvere, Merja, Norra, Preedi, Puhmu, R\u00f5hu, Salutaguse, Santovi, Tammiku, Tudre, Udeva, Vahuk\u00fcla, V\u00e4inj\u00e4rve, Valila, Vao, Visusti e Vuti."}
{"id": "1391232", "revid": "86599", "url": "https://it.wikipedia.org/wiki?curid=1391232", "title": "Sinus Honoris", "text": "Il Sinus Honoris (\"Golfo dell'onore\", in latino) \u00e8 localizzato lungo il margine occidentale del Mare Tranquillitatis e giace entro un diametro di 109\u00a0km.\nQuesto golfo ha un'ampia imboccatura ed \u00e8 delimitato da un terreno irregolare a nord e a sudovest. Nella zona di unione con il mare, un sistema di rime si estende in direzione nord-sud. Il sistema settentrionale \u00e8 chiamato Rimae Maclear, dal nome del cratere Maclear proprio a est della baia. Il sistema meridionale, al confine sud del golfo, \u00e8 denominato Rimae Sosigenes, dal cratere Sosigenes a sud. Al margine ovest del Sinus Honoris vi \u00e8 una propaggine, simile ad un dito, della superficie del mare che si estende verso nordovest per almeno 100\u00a0km."}
{"id": "1391235", "revid": "767487", "url": "https://it.wikipedia.org/wiki?curid=1391235", "title": "Gran Premio Bruno Beghelli 2007", "text": "Il Gran Premio Bruno Beghelli 2007, dodicesima edizione della corsa, si svolse il 14 ottobre 2007, per un percorso totale di 198 km. Venne vinto dall'italiano Damiano Cunego che termin\u00f2 la gara in 4h29'01\"."}
{"id": "1391239", "revid": "486946", "url": "https://it.wikipedia.org/wiki?curid=1391239", "title": "ASEC Abidjan", "text": ""}
{"id": "1391244", "revid": "161273", "url": "https://it.wikipedia.org/wiki?curid=1391244", "title": "10 Canis Majoris", "text": "10 Canis Majoris (10 CMa), indicata FT Canis Majoris (FT CMa) nella nomenclatura delle stelle variabili, \u00e8 una stella della costellazione del Cane Maggiore.\nVariabile Gamma Cassiopeiae, \u00e8 una gigante blu che pulsa tra magnitudine 5,13 e 5,44."}
{"id": "1391245", "revid": "1870773", "url": "https://it.wikipedia.org/wiki?curid=1391245", "title": "Concorrenza tra Airbus e Boeing", "text": "Airbus e Boeing sono i due pi\u00f9 grandi costruttori mondiali di aeromobili.\nLa Boeing \u00e8 una public company statunitense fondata nel 1916 a Seattle, attiva sia nell'aviazione civile sia in quella militare. Nel 1997 ha assorbito la McDonnell Douglas.\nL'Airbus \u00e8 una societ\u00e0 per azioni europea fondata nel 1970 a Tolosa, attiva sia nell'aviazione civile sia in quella militare. Ha commercializzato il primo aereo nel 1972: l'Airbus A300.\nAerei da trasporto merci e militari.\nAerei \"civili\" da trasporto merci e cargo\nAerei \"militari\" da trasporto e altri ruoli"}
{"id": "1391248", "revid": "729019", "url": "https://it.wikipedia.org/wiki?curid=1391248", "title": "Societ\u00e0 Aeroporto Toscano Galileo Galilei", "text": "Sat - Societ\u00e0 Aeroporto Toscano Galileo Galilei S.p.A. \u00e8 stata la societ\u00e0 che ha gestito l'Aeroporto di Pisa dal 1\u00ba luglio 1980 al 31 maggio 2015; dal 1\u00ba giugno 2015 \u00e8 subentrata Toscana Aeroporti.\nStoria.\nLa societ\u00e0 \u00e8 stata costituita nel 1978 e ha iniziato a gestire l'Aeroporto di Pisa dal 1\u00ba luglio 1980.\nNel 1994 avviene una prima riorganizzazione della societ\u00e0 e l'anno successivo entrano nella societ\u00e0 dei soci privati: la SIP (Societ\u00e0 Industriale Partecipazioni SpA) e la Piaggio; entrambe poi hanno ceduto le proprie quote qualche anno dopo.\nNel 1997 la societ\u00e0 pisana acquista il 60% di Alatoscana, la societ\u00e0 che gestisce l'Aeroporto di Marina di Campo. Dopo che al 31 dicembre 2006 la partecipazione nella societ\u00e0 dello scalo elbano \u00e8 arrivata al 94,36%, SAT S.p.A. cede il 66% di tale societ\u00e0 alla Regione Toscana il 12 aprile 2007, avendo quindi solo una partecipazione minoritaria in Alatoscana S.p.A.. Il 20 ottobre 2006 SAT ha firmato la convenzione per l'affidamento quarantennale per la gestione totale dell'Aeroporto di Pisa con l'ENAC. Al 31 dicembre 2007 la partecipazione di SAT S.p.A. in Alatoscana S.p.A. risulta essere il 30,7%.\nNel 2007 venne quotata alla Borsa di Milano.\nIl 1\u00ba luglio 2014 la societ\u00e0 Corporaci\u00f3n Am\u00e9rica Italia S.r.L. \u00e8 arrivata al 53% in SAT. \nIl 7 agosto 2014 la societ\u00e0 che gestisce aeroporto di Pisa-San Giusto ha trovato un accordo con il Pisa Calcio per la sponsorizzazione della squadra di calcio pisana per le stagioni 2014/2015 e 2015/2016.\nLe aziende collegate.\nAlatoscana.\nNel 1997 la societ\u00e0 pisana acquista il 60% di Alatoscana S.p.A., la societ\u00e0 che gestisce l'Aeroporto di Marina di Campo. Nel Bilancio 2005 la quota di maggioranza di SAT S.p.A. nella societ\u00e0 che gestisce lo scalo elbano si attesta al 90%.\nDopo che al 31 dicembre 2006 la partecipazione nella societ\u00e0 che gestisce lo scalo elbano \u00e8 arrivata al 94,36%, SAT S.p.A. cede il 66% di tale societ\u00e0 alla Regione Toscana il 12 aprile 2007, avendo quindi solo una partecipazione minoritaria in Alatoscana S.p.A. Al 31 dicembre 2007 la partecipazione di SAT S.p.A. in Alatoscana S.p.A. si attesta al 30,7%.\nSecondo i bilanci 2008, 2009 e 2010 la partecipazione di SAT S.p.A. in Alatoscana S.p.A. risulta essere al 29,21%.\nNel bilancio 2011 SAT S.p.A. scende addirittura all'8,18%.\nSecondo il bilancio 2012 la partecipazione di SAT S.p.A. in Alatoscana S.p.A. risulta essere il 21,33%, mentre nei bilanci 2013 e 2014 la societ\u00e0 dello scalo pisano detiene solo il 13,27% di Alatoscana S.p.A..\nJet Fuel Co. S.r.L..\nIl 27 gennaio 2009 SAT S.p.A. ha creato Jet Fuel Co. S.r.L., societ\u00e0 che ha il compito di gestire il carburante dello scalo aeroportuale pisano. Nel bilancio 2009 la quota partecipativa di SAT S.p.A. in questa societ\u00e0 risulta essere il 49%, per poi risalire 51% dal 2010.\nImmobili A.O.U. Careggi S.p.A..\nL'11 maggio 2012 SAT S.p.A. e l'Azienda Ospedaliera Universitaria Careggi hanno creato la societ\u00e0 Immobili A.O.U. Careggi S.p.A., che ha il compito di gestire le aree commerciali del Nuovo Ingresso Careggi. La quota partecipativa di SAT S.p.A. si attesta al 25% e rimane costante nei bilanci 2012, 2013 e 2014.\nLa fusione tra Societ\u00e0 Aeroporto Toscano Galileo Galilei SpA e Aeroporto di Firenze SpA.\nIl 16 ottobre 2014 Societ\u00e0 Aeroporto Toscano Galileo Galilei S.p.A. e Aeroporto di Firenze S.p.A. hanno approvato le linee guida del progetto di fusione tra le due societ\u00e0, dopo le OPA concluse con successo da Corporaci\u00f3n Am\u00e9rica Italia S.r.l. su SAT (luglio 2014) e AdF (giugno 2014). L'obiettivo della fusione era infatti quello di creare uno dei principali poli aeroportuali italiani.\nIl 19 dicembre 2014 \u00e8 stato fissato il nuovo nome della societ\u00e0 (Toscana Aeroporti, con sede legale a Firenze) ed \u00e8 stato determinato che SAT incorporer\u00e0 AdF, con un aumento di capitale di SAT.\nIl 10 febbraio 2015 l'assemblea straordinaria di SAT ha approvato il progetto di fusione per incorporazione di Aeroporto di Firenze in SAT e ha approvato di delegare al Consiglio di Amministrazione di SAT di aumentare il capitale sociale dopo la fusione. \nL'11 maggio 2015, Societ\u00e0 Aeroporto Toscano Galileo Galilei S.p.A. e Aeroporto di Firenze S.p.A. hanno stipulato l'atto di fusione, valido dal quinto giorno di borsa aperta: sia AdF S.p.A. che SAT S.p.A. erano quotate alla Borsa di Milano al momento della fusione.\nIl 22 maggio 2015 la Consob ha dato parere favorevole alla fusione delle due societ\u00e0 ed il 25 maggio 2015 \u00e8 arrivata anche l'iscrizione ai Registri delle Imprese di Pisa e di Firenze dell'atto di fusione per incorporazione di AdF S.p.A. in SAT S.p.A..\nLa nascita di Toscana Aeroporti S.p.A..\nIl 1\u00ba giugno 2015 \u00e8 diventata efficace la fusione delle due societ\u00e0 ed \u00e8 nata Toscana Aeroporti. Le attivit\u00e0 di SAT sono cessate dopo quasi trentacinque anni.\nIn questo giorno \u00e8 stato effettuato l'aumento di capitale di SAT pari a euro 14.440.743,90 attraverso l'emissione di 8.751.966 azioni poste al servizio del concambio nel rapporto di n. 0,9987 azioni ordinarie di SAT prive di indicazione del valore nominale per ogni n. 1 azione ordinaria di AdF di nominale euro 1 attribuite agli azionisti di AdF (le azioni di AdF sono state annullate, con la conseguente revoca della quotazione sul Mercato Telematico Azionario). Il conseguente nuovo capitale sociale ammonta a euro 30.709.743,90, suddiviso in 18.611.966 azioni ordinarie prive di indicazione del valore nominale. La nuova societ\u00e0 che gestisce i due principali aeroporti toscani \u00e8 quotata sul Mercato Telematico Azionario di Borsa Italiana."}
{"id": "1391254", "revid": "599013", "url": "https://it.wikipedia.org/wiki?curid=1391254", "title": "Luis Hern\u00e1ndez", "text": "Conosciuto per i suoi lunghi capelli biondi e per il numero 15 di maglia, era soprannominato \"El Matador\".\nCarriera.\nClub.\nIn Messico Hern\u00e1ndez ha militato nel Quer\u00e9taro FC, nel Cruz Azul, nel CF Monterrey, Necaxa, nel Club Am\u00e9rica, nel Tigres UANL, nel CD Veracruz e nel Jaguares de Chiapas. Ha vinto il titolo di miglior giocatore del Messico nel 1997 e 1998. Ha militato anche nella squadra argentina del Boca Juniors dopo la Copa Am\u00e9rica 1997, ma non \u00e8 riuscito ad essere tra i titolari.\nTornato in Messico, ha vestito le maglie del Necaxa prima e nuovamente del Tigres UANL poi. Con la prima ha messo a segno 9 gol in 12 partite, mentre con i Tigres il suo bottino \u00e8 stato di 38 gol in 64 partite. Inoltre \u00e8 l'unico giocatore ad aver segnato nel derby con entrambe le squadre di Monterrey.\nDopo un paio di stagioni senza qualificazioni ai play-off, Hern\u00e1ndez ha provato l'avventura americana e nel 2000 ha firmato con una squadra della Major League Soccer, i Los Angeles Galaxy, che lo hanno pagato 4.000.000 di dollari. Atteso come un giocatore di categoria superiore destinato a segnare molte reti, Hern\u00e1ndez ha realizzato 17 gol in 40 presenze. Nel 2002 \u00e8 tornato in patria per vestire le maglie di Club Am\u00e9rica, CD Veracruz e Jaguares de Chiapas, prima di dare l'addio al calcio giocato nel 2004.\nNazionale.\nSi fece notare nella Copa Am\u00e9rica 1997, dove con sei gol divent\u00f2 capocannoniere del torneo. Al segn\u00f2 4 reti, diventando cos\u00ec il primo giocatore messicano a segnare pi\u00f9 di 2 reti in un mondiale. I 35 gol (in 85 presenze) lo rendono il quarto miglior realizzatore della storia della sua Nazionale, a pari merito con Carlos Hermosillo e superato solo da Jared Borgetti, Cuauht\u00e9moc Blanco e l'omonimo Javier Hern\u00e1ndez. Hern\u00e1ndez ha giocato anche nel , senza per\u00f2 segnare."}
{"id": "1391258", "revid": "92438719", "url": "https://it.wikipedia.org/wiki?curid=1391258", "title": "Franco di Lucca", "text": "Il franco fu la valuta usata nel Principato di Lucca e Piombino, sotto Elisa Bonaparte ed il marito Felice Baciocchi emessa tra il 1805 ed il 1808. Aveva lo stesso valore del franco francese, accanto al quale circolava, ed era diviso in 100 \"centesimi\". Nel 1808 la lira italiana del Regno d'Italia di Napoleone sostitu\u00ec il franco alla pari.\nMonete.\nFurono emesse le monete da 5 ed 1 franco in argento e quelle da 5 e 3 centesimi in rame.\nAl dritto tutte le monete avevano i busti accollati dei principi, a destra nelle monete d'argento ed a sinistra in quelle di rame. La legenda era . \nAl rovescio tutte presentavano il valore scritto su due righe dentro rami d'alloro ed il millesimo in esergo. La legenda era .\nLe monete d'argento seguivano le caratteristiche del franco geminale ed avevano un titolo del 900/..., il peso era di 25 g per i 5 franchi e di 5 g per la moneta da un franco."}
{"id": "1391259", "revid": "1543377", "url": "https://it.wikipedia.org/wiki?curid=1391259", "title": "Variabile Gamma Cassiopeiae", "text": "Le variabili Gamma Cassiopeiae sono una classe di stelle variabili che possiedono caratteristiche che indicano la presenza di un disco di gas che circonda la stella all'equatore. Questi astri appartengono alle classi spettrali comprese fra O7,5 e F5, ma i loro spettri sono caratterizzati da righe di assorbimento molto ampliate. Le loro peculiarit\u00e0 sono spiegate dalla loro alta velocit\u00e0 di rotazione che pu\u00f2 raggiungere i 200-250 km/s, non lontana dal punto in cui l'accelerazione distruggerebbe la stella. Essa riduce gli effetti della gravit\u00e0 all'equatore e produce una perdita di materiale che si dispone in un disco intorno alla stella, che causa le righe di assorbimento nei loro spettri.\nSono in genere giganti blu con veloci pulsazioni di pochi decimi di magnitudine (da 0,7 a 1,4 magnitudini)\nOltre a Gamma Cassiopeiae si pu\u00f2 ricordare anche un'altra stella rappresentativa di questa classe di variabili: 27 Canis Majoris.\nNella tabella seguente alcune delle pi\u00f9 rappresentative variabili del tipo Gamma Cassiopeiae."}
{"id": "1391265", "revid": "123320934", "url": "https://it.wikipedia.org/wiki?curid=1391265", "title": "Vito Mercadante", "text": "Biografia.\nVito Mercadante nacque a Prizzi (PA) il 13 luglio 1873.\nComp\u00ec gli studi elementari a Prizzi. Frequent\u00f2 le scuole secondarie a Palermo, dove visse il resto della sua vita. Non potendo terminare gli studi di ingegneria per motivi familiari, lavor\u00f2 come impiegato presso le Ferrovie dello Stato. Ader\u00ec al Sindacalismo rivoluzionario e alle teorie politiche di Georges Eug\u00e8ne Sorel. Fond\u00f2 e diresse il Gruppo Sindacalista Rivoluzionario di Palermo. Favor\u00ec l'incontro fra intellettuali di citt\u00e0 e dirigenti del movimento contadino dell'interno (Nicola Alongi, Nicola Barbato, Bernardino Verro ecc.) per l'unit\u00e0 fra classe operaia e contadini. Collabor\u00f2 alla redazione della stampa sindacal-rivoluzionaria siciliana (\"Il Germe\", \"L'Avanguardia sindacale\", \"L'Avanguardia proletaria\"). Scrisse l'opuscolo \"La ferrovia ai ferrovieri\", con prefazione di Vilfredo Pareto e Nota di Sorel. Svolse un'intensa attivit\u00e0 nell'Unione Sindacale Italiana (ferrovieri). Fu fondatore della cooperativa Panormus che costru\u00ec parecchie palazzine in stile Liberty. La sua massima opera poetica \u00e8 \"Focu di Muncibeddu\", pubblicata nel 1910. Alla vigilia della prima guerra mondiale segu\u00ec l'interventismo ma nel dopoguerra fu antifascista. Nel 1927 pubblico una commedia dialettale, \"Mastru Mircuriu\". Mor\u00ec a Palermo il 28 novembre del 1936.\nDella sua poesia si sono interessati i critici Guglielmo Lo Curzio e Antonio Verzera."}
{"id": "1391270", "revid": "2033069", "url": "https://it.wikipedia.org/wiki?curid=1391270", "title": "Durex", "text": "Durex \u00e8 un marchio facente parte della multinazionale Reckitt Benckiser con il quale produce e distribuisce profilattici e altri prodotti utili per il benessere sessuale.\nIl contesto.\nIl marchio Durex viene venduto in oltre 150 paesi ed \u00e8 leader in pi\u00f9 di 40 mercati, copre il 26% dell'intero mercato mondiale dei preservativi, queste cifre la rendono la marca N\u00b0 1 nel mondo per produzione di profilattici.\nDetiene anche numerosi primati nello sviluppo evolutivo del profilattico moderno: Durex \u00e8 stata la prima casa a produrre e commercializzare il profilattico lubrificato, il primo profilattico anatomico e recentemente il primo profilattico non in lattice.\nNella gamma Durex sono presenti profilattici colorati e aromatizzati, profilattici anatomici, ritardanti, stimolanti o realizzati con materiali speciali.\nAlla fine degli anni novanta Durex lancia la produzione di uno dei primi profilattici senza lattice; il lattice \u00e8 tradizionalmente il materiale di base per la produzione dei profilattici, sin dall'inizio della loro produzione industriale negli anni trenta, ma nel 1997 Durex lancia Durex AVANTI, un profilattico realizzato con uno speciale poliuretano, pi\u00f9 sottile e sensibile rispetto al classico lattice. I profilattici in poliuretano inoltre sono gli unici modelli che possono essere utilizzati dalle persone allergiche al lattice.\nPreservativi.\nIn Italia vengono commercializzati 18 tipi di preservativi.\nPleasure Gel.\nDurex produce anche lubrificanti intimi e nel 2006 ha lanciato in Italia una linea formata da 3 massaggiatori intimi denominati \"Durex Play\", progettati dallo studio di design Seymour Powell in collaborazione con alcuni sessuologi. Si tratta inoltre dei primi massaggiatori personali venduti anche nelle farmacie italiane.\nSex Toys.\nSuccessivamente lancia anche nel mercato il primo di una linea di oggetti monouso: il \"Durex Play Vibrations\", un anello vibrante dall'autonomia di 20 minuti. Dopo il successo di quest'ultimo prodotto la gamma durex si allarga con altri prodotti vibranti usa e getta. A sostegno di questi prodotti, e in particolare del \"Play Vibrations\" la Durex ha prodotto una campagna promozionale basata su una serie di video ironici e divertenti. Nel 2006 Durex ha lanciato il \"Sexual Wellbeing Global Survey\", il primo sondaggio della Durex sul benessere sessuale, con lo scopo di esplorare il benessere sessuale del consumatore e il ruolo che esso svolge nel benessere generale del singolo individuo."}
{"id": "1391277", "revid": "287204", "url": "https://it.wikipedia.org/wiki?curid=1391277", "title": "Urechesti", "text": ""}
{"id": "1391278", "revid": "640277", "url": "https://it.wikipedia.org/wiki?curid=1391278", "title": "11 Canis Majoris", "text": "11 Canis Majoris \u00e8 una stella della costellazione del Cane Maggiore.\n\u00c8 caratterizzata da una magnitudine apparente di 5,3 e dista 644 anni luce dalla Terra."}
{"id": "1391279", "revid": "767487", "url": "https://it.wikipedia.org/wiki?curid=1391279", "title": "Orgasmo nero", "text": "Orgasmo nero \u00e8 un film del 1980 diretto da Joe D'Amato.\nFa parte del cosiddetto \"periodo esotico-erotico\", attraversato da Joe D'Amato alla fine degli anni settanta con una serie di pellicole erotiche-hard, girate a Santo Domingo. Per questo motivo, per il mercato estero, furono aggiunte scene hard, com'era d'uso in quegli anni, aggiungendo sequenze di \"Sesso nero\", girato da D'Amato nel 1978 ma uscito nei cinema nel 1980.\nTrama.\nSull'isola di Santo Domingo \u00e8 in corso un rito tribale. Un uomo sta per morire, dopo essere stato morso da uno squalo. Egli \u00e8 il padre di Haini, una giovane ragazza del luogo. Al termine del rito i familiari dell'uomo lo uccidono e mangiano il suo cuore, per portarlo sempre con s\u00e9 e dargli pace eterna.\nSull'isola \u00e8 presente anche una coppia statunitense in crisi, composta da Paul, uno scrittore che studia le tradizioni del luogo, ed Helen, sessualmente insoddisfatta dal marito e impossibilitata a dargli un figlio.\nHaini diviene in poco tempo amica di Helen, che per\u00f2 teme di rimanere troppo presa dalla bellezza del posto e vuole tornare negli Stati Uniti. Paul permette alla moglie di partire e le consiglia di portare anche Haini, che \u00e8 indecisa tra partire e rimanere nella sua terra. Alla fine decide di partire con Helen e si fa ripudiare dalla madre, che la frusta davanti alla loro capanna.\nQuando le due donne arrivano in citt\u00e0, Helen tratta Haini come una figlia, ma a poco a poco il rapporto tra le due diviene pi\u00f9 morboso. Helen diviene gelosa e tradisce ripetutamente il marito, prima con un amico poi con un uomo dominicano conosciuto in un bar. Quando Haini si accorge del fatto, tenta di uccidere l'uomo dominicano con un machete. Helen la ferma in tempo.\nIntanto Paul torna a casa e si accorge che tra Haini ed Helen \u00e8 in corso una relazione. Chiede quindi alla moglie di far tornare Haini al villaggio, ma Helen rifiuta e confessa che si \u00e8 innamorata di lei. Paul si ubriaca per la disperazione e si reca dall'amico che \u00e8 stato a letto con Helen. Questi gli confessa il tradimento e gli comunica che Helen lo tradisce continuamente. Paul, sconvolto, picchia l'amico e torna a casa. Helen e Haini si stanno baciando. Paul violenta Haini sotto gli occhi di Helen, che partecipa anch'essa alla violenza.\nPaul ed Helen scoprono che la donna pu\u00f2 finalmente avere dei figli e si pongono il problema di Haini. Alla fine decidono di riportarla al villaggio. Haini, scoperta l'intenzione della coppia, inizia a fare dei riti vud\u00f9.\nArrivati sull'isola, Helen saluta Haini con dolcezza e la lascia nelle mani di Paul che l'accompagna fino al suo villaggio. L\u00ec \u00e8 in corso un rito vud\u00f9 con uomini in maschera e balli. A Paul viene offerta una bevanda che lo stordisce. Gli indigeni lo fanno sdraiare su una sorta di altare sacrificale e Haini lo uccide con una coltellata al cuore, quindi ne mangia una parte offrendolo anche ad Helen, sopraggiunta preoccupata per il ritardo di Paul. Vedendo Paul morto sull'altare, la donna urla.\nTitoli per l'estero.\nIl film usc\u00ec negli Stati Uniti come \"Black Orgasm\" e \"Voodoo Baby\", in Spagna come \"Orgasmo negro\", in Germania come \"Woodoo Baby - Insel der Leidenschaft\" e in Francia come \"Les plaisirs d'H\u00e9l\u00e8ne\"."}
{"id": "1391288", "revid": "161273", "url": "https://it.wikipedia.org/wiki?curid=1391288", "title": "12 Canis Majoris", "text": "12 Canis Majoris (12 CMa), indicata HK Canis Majoris (HK CMa) nella nomenclatura delle stelle variabili, \u00e8 una stella della costellazione del Cane Maggiore di magnitudine +6,07, distante 787 anni luce dal sistema solare.\nClassificata come Variabile Alpha2 Canum Venaticorum, \u00e8 una gigante blu che varia la sua luminosit\u00e0 tra magnitudine 6,06 e 6,09 in un periodo di 2,18 giorni: al massimo della luminosit\u00e0 \u00e8 quindi al minimo della visibilit\u00e0 ad occhio nudo.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. Essendo di magnitudine pari a 6,07, non \u00e8 osservabile ad occhio nudo; per poterla scorgere \u00e8 sufficiente comunque anche un binocolo di piccole dimensioni, a patto di avere a disposizione un cielo buio. Sebbene appaia assai prossima all'ammasso aperto M41, non vi appartiene.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste."}
{"id": "1391290", "revid": "287204", "url": "https://it.wikipedia.org/wiki?curid=1391290", "title": "Rosiori", "text": ""}
{"id": "1391294", "revid": "287204", "url": "https://it.wikipedia.org/wiki?curid=1391294", "title": "Oncesti", "text": ""}
{"id": "1391298", "revid": "640277", "url": "https://it.wikipedia.org/wiki?curid=1391298", "title": "Lucca Maltese", "text": ""}
{"id": "1391304", "revid": "339392", "url": "https://it.wikipedia.org/wiki?curid=1391304", "title": "Casal Curmi", "text": ""}
{"id": "1391308", "revid": "3831", "url": "https://it.wikipedia.org/wiki?curid=1391308", "title": "Opera a lisca di pesce", "text": ""}
{"id": "1391309", "revid": "56620", "url": "https://it.wikipedia.org/wiki?curid=1391309", "title": "La cubista scomparsa", "text": "La cubista scomparsa \u00e8 un libro per ragazzi del 2001 scritto da Paola Mordiglia per Walt Disney Italia. Il libro fa parte della collana \"Disney Avventura\".\nTrama.\nDurante una festa di compleanno nel \"Black Runner\", il locale pi\u00f9 frequentato di Topolinia, un black-out oscura improvvisamente la sala da ballo.\nQuando per\u00f2 la luce ritorna, la cubista che ballava, Martina, \u00e8 sparita nel nulla. Qualcuno crede che abbia solo fatto una breve pausa, ma Topolino non \u00e8 convinto di quello che dicono gli altri.\nQuindi Topolino chieder\u00e0 di indagare da Rebecca, migliore amica e ammiratrice di Martina, e nello stesso tempo anche invidiosa del suo successo al black runner ma anche per la sua bellezza\nIl giallo si chiuder\u00e0 con la scoperta di tre colpevoli: Anna la guardarobiera del \"Black Runner\", Nick suo complice e il ragazzo di Martina\nTema del libro.\nIl libro riporta anche alcuni aspetti degli adolescenti di oggi:"}
{"id": "1391311", "revid": "767487", "url": "https://it.wikipedia.org/wiki?curid=1391311", "title": "Fermo posta Tinto Brass", "text": "Fermo posta Tinto Brass \u00e8 un film commedia/erotico del 1995 diretto da Tinto Brass. Il film \u00e8 diviso in nove episodi slegati tra loro.\nTrama.\nTinto Brass, protagonista nella pellicola, riceve lettere dalle \"fans\" in cui vengono raccontate le loro fantasie erotiche e avventure, commentandole e leggendole con la segretaria Lucia, \"tutta curve\" e senza mutandine, al suo fianco. Brass interpreta se stesso, commentando i vari episodi e partecipando alla fantasia dell'ultimo episodio.\nSguardi.\nMilena fa maliziosamente l'amore col suo ragazzo Dario sulla spiaggia di Ostia, con la complicit\u00e0 involontaria d'un'altra coppia, che l'osserva desiderosa.\nIl preservativo.\nAmbientato tra Bassano del Grappa e Treviso, tra casa e \"casino\": al centro Guido ed Elena, marito e moglie stile \"bella di giorno\".\nLe mutandine.\nAmbientato nell'anfiteatro di Sutri: Elisabetta, provocante ragazza, offre uno \"strip\" mozzafiato a un giovane turista giapponese che immortala l'estemporaneo spettacolo con il teleobiettivo della macchina fotografica.\nVideocasalinghi.\nRenata e Piero, Maria e Mario sono due coppie appassionate di video erotici amatoriali, che s'incontrano prima sulle riviste settoriali e poi di persona.\nLa telefonata.\nRossella simula al telefono un rapporto sessuale con uno sconosciuto e poi conclude col marito Gianni.\nIncontri.\nAmbientato a Torino: per raccontare il mondo degli scambisti ecco Francesca e Paolo, giovane coppia praticante tale abitudine.\nHo perso te.\nAmbientato a Napoli: Filippo ha il vizio del gioco d'azzardo e si gioca cos\u00ec la bella moglie Ivana che, concessasi ai due creditori del marito per estinguerne il debito, ci prende gusto e l'invita a \"perdere\" ancora.\nLa segretaria.\nTinto Brass illustra come seleziona le attrici sottoponendo alla \"prova della monetina\" l'aspirante Gabry.\nStivaletti rosso tango.\nLucia cala le inibizioni e racconta la sua fantasia: in un eccentrico negozio di calzature, si fa calzare un paio di stivaletti da Brass in persona."}
{"id": "1391322", "revid": "1543377", "url": "https://it.wikipedia.org/wiki?curid=1391322", "title": "Fiat 1500 (1935)", "text": "La 1500 \u00e8 un'automobile prodotta dalla casa automobilistica FIAT dal 1935 al 1950.\nIl contesto.\nPresentata il 5 settembre 1935 presso gli stabilimenti del Lingotto e ripresentata in occasione del salone dell'automobile di Milano due mesi dopo, la \"1500\" introduceva nel mondo dell'automobile italiana un nuovo concetto, l'aerodinamica (fu la prima auto studiata in galleria del vento), sull'esempio dell'americana Chrysler Airflow dell'anno precedente. Per l'epoca una vera rivoluzione che la Fiat introdurr\u00e0 anche sulle pi\u00f9 piccole 500 \"Topolino\" e 1100 \"Nuova Balilla\". Altra novit\u00e0 \u00e8 il suo motore, un sei cilindri in linea a valvole in testa di (alesaggio , corsa 75 mm) e 45 CV (circa ). Di nuova concezione anche le sospensioni anteriori, a ruote indipendenti.Velocit\u00e0 massima di 115 chilometri orari.\nDella \"1500\" era disponibile, oltre alla versione berlina, anche l'autotelaio, da carrozzare a piacere. Fu acquisita dalla Regia Aeronautica con cabina rigida e tettuccio in tela. Tra i modelli pi\u00f9 interessanti su telaio 1500, una coup\u00e9 aerodinamica carrozzata dalla milanese Touring.\nDopo quattro anni e circa esemplari prodotti, alla fine del 1938 venne presentata la seconda serie della \"1500\", la \"B\". Poche le modifiche rispetto alla prima serie, tra cui la pi\u00f9 importante \u00e8 il potenziamento dei freni.\nLa \"1500 B\" non dura poco pi\u00f9 che un anno, poich\u00e9 nel marzo 1940 viene presentata la \"1500 C\", con il frontale ridisegnato e ispirato a quello dell'ammiraglia di casa Fiat, la 2800.\nLa Seconda guerra mondiale interrompe la produzione della \"1500 C\", che riprende immediatamente dopo la guerra. Rester\u00e0 in produzione fino al 1948, quando arriva la quarta serie della 1500, siglata con la lettera \"D\". Numerose le innovazioni introdotte in questa serie, al cui progetto partecip\u00f2 anche Dante Giacosa: motore potenziato a 47\u00a0CV (circa 34,6\u00a0kW), un nuovo sterzo e nuove sospensioni anteriori.Velocit\u00e0 massima passata a 120 chilometri orari.\nNel 1949, in occasione della Fiera del Levante di Bari, viene presentata la \"1500 E\", che si differenzia dalla serie precedente per alcune modifiche estetiche, determinate soprattutto dalla scomparsa della ruota di scorta esterna, ora alloggiata in un apposito vano (avente anche funzioni di bagagliaio) accessibile dall'esterno e integrato nella parte posteriore della carrozzeria. Altre modifiche riguardano i paraurti (irrobustiti),l'arrivo della seconda velocit\u00e0 sincronizzata e l'adozione del comando del cambio con leva al volante, secondo l'imperante moda \"americana\". La \"1500 E\" durer\u00e0 pochi mesi: infatti nel 1950 sar\u00e0 pronta la sua erede, la 1400, prima Fiat di nuova progettazione del dopoguerra.\nProduzione.\nNon sono disponibili i dati relativi alla produzione di ogni modello delle serie A, B e C. 39.439 sono le unit\u00e0 complessive prodotte dalla Fiat. 2.834 sono gli esemplari prodotti della quarta serie \"1500D\" e 1.691 quelli della quinta serie \"1500E\". Globalmente, sono 43.964 le Fiat 1500 (1935) prodotte in Italia."}
{"id": "1391323", "revid": "110157", "url": "https://it.wikipedia.org/wiki?curid=1391323", "title": "Coop Sicilia", "text": "Coop Sicilia \u00e8 stata una societ\u00e0 per azioni controllata al 100% dalla pi\u00f9 grande cooperativa di consumatori italiana ed europea Coop Alleanza 3.0 (con cui si fonde per incorporazione il 1\u00ba gennaio 2018) con lo scopo di investire nella Grande distribuzione organizzata in Sicilia.\nLa storia.\nUn primo progetto di sviluppo imprenditoriale in Sicilia nel canale Ipercoop risale al 2002 ad opera di Coop Consumatori Nordest, Coop Liguria e Coop Lombardia con l'obiettivo di aprire ipermercati nelle principali localit\u00e0 siciliane.\nL'anno successivo si aggiunge al progetto anche Coop Adriatica.\nNel 2004 viene costituita la societ\u00e0 d'intervento Ipercoop Sicilia S.p.A., nel 2005 si aprono i cantieri del primo ipermercato, a Ragusa, e inizia la selezione del personale.\nL'Ipercoop di Ragusa, con una superficie di circa 4.000 m2, nel Centro Commerciale \"Ibleo\" ha aperto al pubblico il 16 maggio 2007, il secondo Ipercoop, a Milazzo, nel \"Parco Corolla\", con una superficie di circa 6.000 m2 ha aperto invece il 12 marzo 2008, il terzo, a Gravina di Catania, nel Centro Commerciale \"Katan\u00e8\", con una superficie di circa 8.000 m2, ha aperto al pubblico il 5 maggio 2009, il quarto, a Palermo, nel Centro Commerciale \"Forum Palermo\", con una superficie di circa 8.000 m2 ha aperto al pubblico il 25 novembre 2009, il quinto, sempre a Palermo, nel Centro Commerciale \"La Torre\", con una superficie di circa 6.000 m2 ha aperto al pubblico il 23 novembre 2010; il sesto, a San Giovanni la Punta, all'interno del Parco Commerciale \"Le Zagare\", con una superficie di circa 7.500 m2 ha aperto al pubblico il 14 novembre 2013. Il 21 dicembre dello stesso anno ha aperto un settimo Ipercoop, a Tremestieri Etneo, presso il Centro Commerciale \"Le Ginestre\", con una superficie di circa 3.200 m2.\nParallelamente la Supercoop Sicilia S.r.l. gestiva i supermercati a marchio Coop dell'Isola, dopo l'acquisizione delle ex \"Coop 25 aprile\" e \"Coop 1\u00ba maggio\".\nIl 1\u00ba ottobre 2014 dalla fusione tra Ipercoop Sicilia S.p.A. e Supercoop Sicilia S.r.l \u00e8 nata Coop Sicilia S.p.A., con sede a San Giovanni la Punta (CT).\nIn occasione della fusione tra Ipercoop Sicilia S.p.A. e Supercoop Sicilia S.r.l. solo Coop Adriatica e Coop Consumatori Nordest rinnovano il loro impegno nello sviluppo del marchio Coop in Sicilia; Coop Liguria e Coop Lombardia si disimpegnano.\nDal 1\u00ba gennaio 2016 le tre grandi cooperative del Distretto Adriatico Coop (Coop Adriatica, Coop Consumatori Nordest e Coop Estense) si sono fuse per formare la pi\u00f9 grande cooperativa di consumatori italiana ed europea Coop Alleanza 3.0. Da questa data quindi l'intero azionariato di Coop Sicilia \u00e8 detenuto da Coop Alleanza 3.0.\nDal 1\u00ba gennaio 2018 avviene la fusione per incorporazione di Coop Sicilia (con i conti in rosso, dal 2012 al 2016 ha perso 100 milioni di euro) in Coop Alleanza 3.0, con la conseguente chiusura degli uffici al Parco Commerciale \"Le Zagare\".\nLa rete di vendita.\nAl momento sono presenti sette ipermercati a marchio Ipercoop a Ragusa, Milazzo (ME), Gravina di Catania (CT), Palermo (2), San Giovanni la Punta (CT) e Tremestieri Etneo (CT), e 5 supermercati (4 a Palermo pi\u00f9 un superstore a Bronte) a marchio Coop."}
{"id": "1391332", "revid": "767487", "url": "https://it.wikipedia.org/wiki?curid=1391332", "title": "Sinus Concordiae", "text": "Il Sinus Concordiae (\"Golfo della concordia\", in latino) \u00e8 una piccola baia lunare localizzata lungo il margine orientale del Mare Tranquillitatis e giacente entro un diametro di 142 km.\nLungo il suo confine settentrionale vi \u00e8 un'area chiamata Palus Somni, mentre al limite sud si trova una zona di terreno irregolare che contiene il danneggiato cratere da Vinci."}
{"id": "1391337", "revid": "200942", "url": "https://it.wikipedia.org/wiki?curid=1391337", "title": "Alfa Romeo Torpedo 20-30 HP", "text": ""}
{"id": "1391342", "revid": "767487", "url": "https://it.wikipedia.org/wiki?curid=1391342", "title": "Renato Gei", "text": "Carriera.\nGiocatore.\nEsordisce con la maglia delle rondinelle del a 16 anni nel campionato di Serie C, realizzando nello stesso anno il gol decisivo nello spareggio per la promozione in Serie B contro la Reggiana. Era il 1937 e la sua permanenza con la maglia delle \"Rondinelle\" dur\u00f2 fino alla stagione 1940-1941, quando con 25 gol a 20 anni conquist\u00f2 il titolo di capocannoniere della Serie B, prima di trasferirsi alla . La sua destinazione era il , che lo acquist\u00f2 e poi lo gir\u00f2 alla Fiorentina in cambio di Romeo Menti. Gei riusc\u00ec quindi a non essere vittima della tragedia di Superga. A Firenze realizz\u00f2 18 reti (sfiorando il titolo di capocannoniere, che tocc\u00f2 a Silvio Piola) e la si piazz\u00f2 comunque seconda in classifica.\nNel 1948, veste la maglia della . Nel 1951 viene convocato in Nazionale veste la maglia azzurra a Lugano contro la Svizzera e successivamente contro la Turchia.\nConclude la sua attivit\u00e0 di calciatore con la maglia della sua citt\u00e0, tornando quindi al Brescia nel 1953 e rimanendoci fino al 1955. Gioca un ultimo anno in Serie C nel quando attacca le scarpe al chiodo per iniziare la carriera di allenatore.\nAllenatore.\nEsordisce come tecnico in Serie A nel 1958, affiancando Eraldo Monzeglio alla guida della .\nDopo due buone stagioni coi blucerchiati passa al , in Serie B. Sulla panchina del \"grifone\" vince il campionato con undici punti di vantaggio rispetto alle altre due promosse, e , e trionfa nella Coppa delle Alpi 1962 grazie alla vittoria in finale per 1-0 contro i francesi del .\nLasciata Genova ottiene la guida del Brescia nuovamente in Serie B, dove una penalizzazione di 7 punti in classifica fa terminare la squadra al settimo posto, mancando cos\u00ec la promozione.\nL'anno seguente vince il campionato cadetto con le rondinelle, conducendole poi a due salvezze consecutive nei successivi campionati di massima serie. In particolare, nel campionato 1965-1966 ottiene un nono posto finale, che rimane il miglior piazzamento delle rondinelle in Serie A fino che Carlo Mazzone non ottiene l'ottavo posto al termine del campionato 2000-2001.\nSiede poi sulle panchine di Lazio (23 presenze in Serie B e due in Coppa Italia), , Atalanta, Casertana prima del nuovo ritorno a Brescia nel 1973, quando rileva la squadra all'ultimo posto e conquista la salvezza.\nAllena ancora e prima del ritiro nel 1977."}
{"id": "1391343", "revid": "6923", "url": "https://it.wikipedia.org/wiki?curid=1391343", "title": "ALFA 24 HP", "text": "La 24 HP \u00e8 la prima autovettura realizzata dall'ALFA, ovvero dalla casa automobilistica che in seguito sarebbe diventata l'Alfa Romeo. \u00c8 stata prodotta tra il 1910 e il 1913.\nIl contesto.\n\u00c8 stato il primo modello prodotto dall'ALFA, acronimo di \"Anonima Lombarda Fabbrica Automobili\", nata il 24 giugno 1910 a Milano sulle ceneri della Societ\u00e0 Italiana Automobili Darracq.\nLa nuova propriet\u00e0 riconobbe l'esigenza di rivedere completamente i modelli della Darracq e quindi decise di assumere un nuovo progettista, Giuseppe Merosi, un geometra piacentino con all'attivo gi\u00e0 diverse esperienze nella nascente industria automobilistica italiana. A Merosi, che divenne perci\u00f2 il primo responsabile tecnico della neonata casa automobilistica, fu affidato il compito di progettare un modello di autovettura totalmente nuovo, a cui fu dato il nome di 24 HP in base alla potenza fiscale vigente in Italia in quel momento.\nStoria del modello.\nNacque cos\u00ec nell'autunno del 1909 l'autotelaio \"24 HP\" dotato di un motore quattro cilindri in linea 4.084 cm\u00b3 di cilindrata, con monoblocco in ghisa e distribuzione a valvole laterali comandate da un albero a camme nel basamento mosso da ingranaggi che erogava inizialmente una potenza di 42 CV a 2.200 giri, saliti poi a 45 nella versione del 1912 ed infine 49 nel 1914. La potenza viene trasmessa alle ruote posteriori mediante un cambio a quattro marce collegato al motore da un giunto cardanico. Le ruote a raggi in legno montavano pneumatici da 820x120\u00a0mm. La carreggiata era, sia anteriore che posteriore, di 1.350\u00a0mm sulla 1\u00aa versione e 1.450\u00a0mm sulla seconda del 1912.\nL'ALFA, secondo gli usi del tempo, produceva la 24 HP solo come autotelaio (venduto a 12.000 lire) che i clienti affidavano al proprio carrozziere di fiducia per costruirvi su la carrozzeria desiderata. Gli autotelai vennero particolarmente apprezzati dalla clientela per l'avanzata tecnologia, per la robustezza strutturale e, ancor pi\u00f9, per la notevole potenza che consentiva di raggiungere (e poi superare) i 100 km/h: una velocit\u00e0 ragguardevole per l'epoca. Tale potenza venne ulteriormente incrementata a 45\u00a0CV per le \"24 HP serie C\" del 1912 e \"24 HP serie D\" del 1913 e ancora a 49 CV sugli esemplari assemblati successivamente.\nGli autotelai (oltre 200) vennero carrozzati sia come Limousine sette posti sia come, in gran parte, Torpedo; carrozzeria usata anche per i mezzi destinati al Regio Esercito impiegati nella prima guerra mondiale.\nDalla 24 HP derivarono sia la pi\u00f9 piccola 12 HP e le sue successive evoluzioni, lanciata gi\u00e0 nel 1910, sia la pi\u00f9 sportiva 40-60 HP, messa in vendita nel 1913, che anche il primo autocarro costruito dall'ALFA, ottenuto tramite una sostanziale modifica della struttura della vettura. Questo veicolo industriale inaugur\u00f2 una tradizione che segn\u00f2 la casa del Biscione per decenni, fino alla fine degli anni '80.\nNel 1914 la 24 HP venne sostituita dalla 20-30 HP, che \u00e8 la serie \"E\" della stessa 24 HP, e poi dalla sua diretta evoluzione sportiva, la 20-30 ES.\nLe competizioni.\nAd almeno due telai 24 HP venne accorciato il passo a 2900 mm e vennero equipaggiati con carrozzeria \"Corsa\" con due soli posti \"a baquet\" per cimentarsi nelle competizioni. La \"24 HP Corsa\" debutt\u00f2 alla Targa Florio del 1911 con due esemplari affidati al collaudatore Nino Franchini e al cliente Ugo Ronzoni; entrambe si ritirarono ma quella di Franchini guid\u00f2 la gara fino ad un incidente durante l'ultimo dei tre giri previsti. Alla Parma-Poggio di Berceto 1913 due \"24 HP Corsa\" di Stracca e Merosi si classificarono 5\u00b0 e 7\u00b0 assolute."}
{"id": "1391346", "revid": "1305772", "url": "https://it.wikipedia.org/wiki?curid=1391346", "title": "NGC 2207 e IC 2163", "text": "NGC 2207 e IC 2163 sono una coppia di galassie a spirale interagenti nella costellazione del Cane Maggiore che distano circa 80 milioni di anni luce dal Sistema solare. Furono scoperte da John Herschel nel 1835. Il processo di collisione fra i due oggetti non \u00e8 ancora in fase avanzata, come nelle Galassie Antenne, ma soltanto alle prime fasi: infatti NGC 2207 e IC 2163 sono ancora due galassie spirali distinte e separate.\nOsservazione.\nQuesta coppia di galassie si trova nell'emisfero australe, ad una declinazione di circa -21\u00b0, pertanto sono sufficientemente vicine all'equatore celeste da essere osservabili da tutte le aree abitate della Terra, ad eccezione delle regioni oltre il circolo polare artico.\nLa posizione delle due galassie si individua con una certa facilit\u00e0, grazie alla presenza di Sirio, la stella pi\u00f9 brillante del cielo, e Mirzam, una stella blu di magnitudine 2. La coppia di galassie si trova circa 3,5\u00b0 a SSE di quest'ultima stella, in un'area priva di stelle appariscenti, o, volendo, esattamente 3\u00b0 a sud di piccolo addensamento di stelle noto come NGC 2204, a sua volta osservabile 1,5\u00b0 a ESE di Mirzam.\nLa debole luminosit\u00e0 di queste galassie non ne permette l'individuazione n\u00e9 tramite un binocolo, n\u00e9 attraverso piccoli telescopi amatoriali. Per riconoscere in quest'area il loro chiarore occorre un telescopio da 150mm e oculari da almeno 40mm: in questi strumenti le due galassie appaiono come un'unica macchietta chiara allungata priva di dettagli; con telescopi da 300mm si nota bene la differenza fra la galassia principale, posta ad ovest, e quella ad est, minore e allungata leggermente.\nStoria delle osservazioni.\nNGC 2207 e IC 2163 furono osservate per la prima volta da John Herschel nel 1835 con il suo telescopio riflettore da 18,7 pollici di diametro (47,5 cm). Herschel non distinse i due oggetti, ma li consider\u00f2 un'unica nebulosa: infatti essi vennero descritti nel suo catalogo come una nebulosa mediamente luminosa e grande. Nel 1888 John Dreyer le incluse nel catalogo NGC con il nome di NGC\u00a02207, integrando i commenti di Herschel con la dicitura \"binuclear\" (ovvero con doppio nucleo), senza per\u00f2 ancora distinguere singolarmente le due galassie. L'oggetto pi\u00f9 debole fu finalmente distinto dal principale e gli fu assegnato da parte dello stesso Dreyer il nome IC\u00a02163 nella seconda integrazione dell'\"Index Catalogue\" del 1908, grazie alle osservazioni compiute da Herber A. Howe al Chamberlin Observatory, in Colorado. Egli descrisse IC\u00a02163 come un oggetto eccessivamente debole e mediamente grande. Inoltre not\u00f2 attorno ad NGC\u00a02207 deboli tracce di un anello.\nNel 1956 fu pubblicata la prima misura della velocit\u00e0 di recessione (\"redshift\") di NGC\u00a02207: il valore trovato, 2455\u00a0km/s, \u00e8 tuttavia di alcune centinaia di chilometri al secondo pi\u00f9 basso delle stime pi\u00f9 recenti (2741\u00a0km/s). NGC\u00a02207 faceva parte del campione di 620 galassie della prima estesa campagna osservativa per misurare i \"redshift\". Le osservazioni furono compiute in un arco di tempo di pi\u00f9 di venti anni dagli astronomi Milton Humason, Nicholas Mayall e Allan Sandage con i telescopi degli osservatori di Monte Wilson e Palomar.\nCaratteristiche.\nNGC 2207 e IC 2163 sono due galassie interagenti. Secondo il sistema di classificazione di Hubble rivisto da de Vaucouleur, NGC 2207 viene classificata come galassia spirale di tipo SAB(rs)bc, ovvero una spirale che si colloca a met\u00e0 strada fra le galassie con barra e senza barra (\"SAB\"), che presenta caratteristiche comuni sia alle galassie con anello centrale che con bracci a forma di s (\"rs\") e che ha un disco leggermente preponderante rispetto al nucleo (\"bc\"). IC 2163 viene classificata invece come SB(rs)c, ovvero una spirale barrata (\"SB\") con una struttura nucleare simile a quella di NGC 2207 (\"rs\") in cui il contributo del disco \u00e8 preponderante rispetto a quello del nucleo (\"c\", ovvero \"late type galaxy\").\nIC 2163 \u00e8 deformata dall'interazione mareale con NGC 2207, che ha causato anche la fuoriuscita di un lungo getto di stelle e gas sul lato opposto rispetto quest'ultima. Utilizzando osservazioni radio del Large Array Radio Telescope nel Nuovo Messico e simulazioni al computer, alcuni studiosi ipotizzano che IC 2163 stia oscillando attorno a NGC 2207 in senso antiorario. Sempre nel medesimo studio, si stima che la distanza minima fra le due galassie fu raggiunto circa 40 milioni di anni fa. Poich\u00e9 IC 2163 \u00e8 intrappolata nel \"pozzo gravitazionale\" di NGC 2207, essa continuer\u00e0 ad oscillare attorno a quest'ultima finch\u00e9 le interazioni mareali non le disgregheranno entrambe: la fusione fra i due oggetti dar\u00e0 vita, fra circa un miliardo di anni, ad una galassia ellittica.\nSupernove scoperte.\nIn NGC 2207 sono state scoperte ben tre supernove: SN 1975A, SN 1999ec, SN 2003H.\nLa prima supernova ad essere stata scoperta fu la SN 1975A, trovata il 15 gennaio 1975 da John e Yvonne Dunlap a circa 59 arcosecondi ad est e 55 arcosecondi a nord del nucleo di NGC 2207. Fu classificata come supernova di tipo Ia e raggiunse la magnitudine apparente, nel blu, \"mB\"\u00a0=\u00a014,6.\nLa scoperta della SN 1999ec venne annunciata il 4 ottobre 1999 da Modjaz e Li che la scoprirono a 81,7\" ad est e 12,1\" a nord del nucleo di NGC 2207; al momento della scoperta era di magnitudine 17,9. Osservazioni successive permisero di classificarla come supernova di tipo Ib, sebbene altri studiosi tendono a considerarla di tipo I peculiare con caratteristiche assimilabili a quelle delle supernove di tipo Ia e Ib.\nLa supernova SN 2003H fu scoperta l'8 gennaio 2003 da J. Graham e Weidong Li a 51,2\" ad est e 2,1\" a sud del nucleo di NGC 2207. Fu classificata di tipo Ib e raggiunse la magnitudine apparente di 17,8."}
{"id": "1391348", "revid": "86641285", "url": "https://it.wikipedia.org/wiki?curid=1391348", "title": "Carta di localizzazione probabile delle valanghe", "text": "La carta di localizzazione probabile delle valanghe (sigla C.L.P.V.) \u00e8 una carta topografica su cui vengono tracciate - nel modo pi\u00f9 preciso possibile - le aree di massima estensione dei fenomeni valanghivi verificatisi nel tempo in un dato territorio. \nQuesto tipo di carta, tuttavia, non \u00e8 una carta del rischio in quanto non fornisce alcuna informazione sulla periodicit\u00e0 delle valanghe e le caratteristiche dinamiche delle stesse, n\u00e9 sul grado di rischio."}
{"id": "1391349", "revid": "46936", "url": "https://it.wikipedia.org/wiki?curid=1391349", "title": "Campionato CONCACAF 1965", "text": "Il Campionato CONCACAF 1965 \u00e8 stata la 2\u00aa edizione di questo torneo di calcio continentale per squadre nazionali maggiori maschili organizzato dalla CONCACAF.\nIl torneo si \u00e8 disputato in Guatemala dal 28 marzo all'11 aprile 1965 nella citt\u00e0 di Citt\u00e0 del Guatemala. Le sei squadre partecipanti si affrontarono in un girone all'italiana. Il trofeo fu vinto dal Messico, che sconfisse per 2-1 i padroni di casa del Guatemala nello scontro decisivo.\nStatistiche.\nClassifica marcatori.\n5 reti\n4 reti\n3 reti\n2 reti\n1 rete\nAutoreti"}
{"id": "1391354", "revid": "73843", "url": "https://it.wikipedia.org/wiki?curid=1391354", "title": "Serafino Ferruzzi", "text": "Biografia.\nIl padre \u00e8 un agricoltore che affianca alla coltura dei campi una modesta attivit\u00e0 artigianale di produzione di cesti di giunco. \nFerruzzi frequenta l'istituto agrario di Imola e consegue il diploma di perito nel 1927. Assunto come aiuto fattore nell'azienda agricola dei marchesi Cavalli, diventa in seguito fattore e lavora nella tenuta fino al 1932, anno in cui assume la rappresentanza per la Romagna dei fertilizzanti chimici e degli antiparassitari prodotti dalla Societ\u00e0 Montecatini. Da quel momento l'attivit\u00e0 commerciale diventa il suo interesse predominante, ed \u00e8 un operatore assiduo alla Borsa merci di Bologna. \nContemporaneamente si iscrive alla facolt\u00e0 di Agraria dell'ateneo bolognese e, conciliando il lavoro con lo studio, si laurea nel 1942. Richiamato come sottufficiale dell'esercito, viene assegnato a una unit\u00e0 di stanza a Bologna: continua cos\u00ec a lavorare e a frequentare il mercato granario del capoluogo emiliano.\nGli eventi bellici provocarono profondi sconvolgimenti nella vita delle campagne, che si vanno rapidamente spopolando. Nel 1941, in un momento poco favorevole al commercio dei prodotti Montecatini, insieme a due soci Ferruzzi apre, vicino al porto di Ravenna, un magazzino per la raccolta e la lavorazione della canapa denominato Gruppo produttori canapa: il semilavorato viene venduto alla Montecatini. Nel 1944 il magazzino \u00e8 incendiato dai partigiani per impedirne la caduta in mano tedesca. A questo primo tentativo di inserimento nel settore industriale seguono nuovi impegni. Nel 1945 Ferruzzi coglie l'opportunit\u00e0 di aggiudicarsi a condizioni molto favorevoli un vasto appezzamento boschivo sull'Appennino tosco-romagnolo e negli anni successivi si avvantaggia della forte domanda di legname da parte delle imprese di costruzioni. Nello stesso periodo ripristina anche una vecchia fornace da tempo inattiva e la trasforma in fabbrica di calce. Al buon esito di tali iniziative si accompagna la ripresa del lavoro nel campo della commercializzazione dei prodotti chimici Montecatini per l'agricoltura.\nEspansione dell'azienda.\nIl primo vero salto di qualit\u00e0 risale tuttavia al 1948, quando Ferruzzi, che vanta ormai una vasta conoscenza del mercato, costituisce, insieme ai tradizionali soci, la Ferruzzi, Benini &amp; C. per il commercio delle materie prime agricole. In quegli anni la domanda di cereali \u2013 soprattutto di grano e di orzo \u2013 \u00e8 in piena espansione, sia in Italia sia nel resto d'Europa, anche a causa dell'accresciuto impiego di granaglie per uso zootecnico. Con la prospettiva di un mercato via via pi\u00f9 largo, Ferruzzi di dedica all'importazione di cereali (in particolare mais) dall'URSS, dalla Romania e da altri Paesi dell'Est europeo. Nel 1949 erige sul porto di Ravenna il primo magazzino per il carico e lo scarico delle merci.\nL'attivit\u00e0 dell'azienda si estende rapidamente e le banche si mostrano ben disposte a erogare il credito necessario a nuovi e pi\u00f9 ambiziosi investimenti. La Ferruzzi, Benini &amp; C. acquista nel frattempo terreni agricoli per circa 300 ettari nelle vicinanze di Ravenna. I risultati fin l\u00ec conseguiti incoraggiano Ferruzzi a rivolgere una costante attenzione al mercato internazionale. Comincia a frequentare le piazze europee e a interessarsi, oltre che della qualit\u00e0 e quantit\u00e0 delle merci, dei problemi di stoccaggio e di trasporto.\nNel 1956, in seguito a un viaggio in Argentina e negli Stati Uniti \u2013 le maggiori aree di approvvigionamento di granaglie per l'Europa \u2013, Ferruzzi ha occasione di comprendere l'importanza delle infrastrutture portuali per il carico e lo scarico delle merci, dei silos per lo stoccaggio, dei mezzi di trasporto per la distribuzione. Di qui la proposta, avanzata ai soci, di costruire nuovi silos costieri e di potenziare gli organici dell'impresa. La proposta incontra il favore di Manetti, ma non quello di Benini, che viene liquidato: la ragione sociale muta quindi in Ferruzzi &amp; C., societ\u00e0 in nome collettivo per il commercio delle materie prime agricole.\nAccanto al vecchio magazzino, nel 1957, \u00e8 avviata quindi la costruzione del primo silos portuale di Ravenna, mentre la realizzazione di altri \u00e8 progettata ad Ancona, La Spezia, Vado Ligure, Bari, Napoli, Palermo, Catania e presso altre installazioni portuali. La quasi totalit\u00e0 dei silos interni \u2013 riforniti regolarmente attraverso una rete di raccordi ferroviari e oltre 150 vagoni di propriet\u00e0 Ferruzzi \u2013 \u00e8 invece localizzata in area padana, dove si trovavano i maggiori mangimifici e allevamenti del Paese.\nAnni cinquanta e sessanta.\nFra gli anni cinquanta e sessanta la societ\u00e0 ravennate arriva a disporre di una cospicua rete di magazzinaggio e di smistamento, e acquista granaglie da vari Paesi. Per accelerare i tempi di consegna delle merci, Ferruzzi decide di noleggiare le navi con cui effettuare direttamente il carico nei porti statunitensi e argentini. Nella seconda met\u00e0 degli anni Cinquanta entrano poi in funzione mercantili molto veloci, in grado di stivare carichi fino a 20.000 tonnellate. Il loro pescaggio non consente per\u00f2 l'ingresso nel porto di Ravenna: per potervi attraccare devono prima alleggerirsi di una parte del carico in altri porti. Ferruzzi acquista allora una vecchia imbarcazione fluviale, un tempo adibita al trasporto del carbone lungo il Tamigi, e la trasforma in un mezzo per lo sbarco e l'imbarco dei cereali a Ravenna. Con questo sistema \u2013 in seguito largamente imitato \u2013 l'alleggerimento (alleggio) avviene in mare aperto. Il Candiano, la nave appoggio di Ferruzzi, naufraga nel 1966, quando ormai volgono al termine i lavori per il nuovo porto di Ravenna \u2013 di cui lo stesso Ferruzzi \u00e8 promotore \u2013 che consente l'attracco a navi di oltre 50.000 tonnellate.\nI profitti conseguiti in campo commerciale inducono Ferruzzi ad allargare la propria area di intervento all'industria, e in particolare al settore edilizio, uno dei principali beneficiari dello sviluppo registrato nel miracolo economico. Nasce cos\u00ec la Cementi Ravenna, che, costituita nel 1955, raggiunge l'assetto definitivo due anni dopo (62% Ferruzzi, 38% soci terzi). L'estensione dell'attivit\u00e0 al calcestruzzo \u2013 ancora poco conosciuto in Italia, ma destinato a un vasto impiego negli anni a venire \u2013 assume inizialmente per Ferruzzi la forma della partecipazione societaria: nel 1964, attraverso la Cementi Ravenna, si garantisce il 50% della Calcestruzzi e l'ingresso di un suo rappresentante nel Consiglio di amministrazione. La nuova societ\u00e0 si sviluppa rapidamente: apre filiali in varie Regioni della penisola, acquisisce cave, si dota di un cospicuo parco di betoniere. Con il graduale acquisto delle quote dei soci in uscita, nel 1966 l'imprenditore diventa azionista di maggioranza (65%) della Calcestruzzi. Nel 1971 costituisce inoltre, a San Paolo del Brasile, la Concrebras (100% Ferruzzi), azienda per la produzione e il commercio del calcestruzzo.\nDifferenziazione.\nQuasi in parallelo all'ingresso nel settore cementizio, Ferruzzi si inserisce nel campo agroindustriale con la costituzione della Soia Ravenna (1959): l'obiettivo \u00e8 la lavorazione del seme di soia per ricavarne farine destinate all'uso zootecnico e oli di semi per l'uso alimentare. Nel 1966 la societ\u00e0 rileva dal gruppo Corcos l'Olearia Tirrena (con uno stabilimento ad Aprilia); nel 1967-1968 acquisisce il controllo delle Riserie Italiane (con stabilimenti a Porto Marghera), mutando la propria ragione sociale in Italiana olii e risi.\nFerruzzi conquista cos\u00ec una posizione di preminenza nazionale nel settore degli oli di semi e delle farine per alimentazione animale. Nel 1974, inoltre, definisce una joint-venture con il governo iugoslavo che ha come obiettivo la costruzione a Zara di uno stabilimento per la lavorazione dei semi oleosi (soprattutto soia). Venne cos\u00ec scongiurata fino al 1980 \u2013 anno in cui la societ\u00e0 viene sciolta \u2013 la minaccia di una concorrenza straniera troppo vicina.\nAgli inizi degli anni sessanta il gruppo Ferruzzi si presenta come il primo importatore italiano di soia, \u00e8 attivo in diversi settori e manifesta una decisa volont\u00e0 di espansione. Particolarmente sentita appare l'esigenza di una maggiore autonomia nei confronti delle multinazionali statunitensi, gi\u00e0 emersa anni prima con il ricorso all'imbarco diretto delle merci nel porto di partenza. Ferruzzi sviluppa infatti il rifornimento all'origine e stringe accordi di collaborazione con i piccoli produttori, in particolare con le cooperative di produzione argentine, che arrivano ad assicurargli il rifornimento continuo anche in momenti difficili per il mercato internazionale. Nel 1962 Ferruzzi costituisce inoltre a Buenos Aires la societ\u00e0 anonima Compagnia emiliana de exportaci\u00f3n, destinata a diventare una importante societ\u00e0 commerciale per la gestione dei flussi di merci dal Sudamerica verso Ravenna e agli altri porti di sbarco italiani.\nPer eliminare l'incidenza del costo dei noli, Ferruzzi si trasforma anche in armatore. Gi\u00e0 all'inizio degli anni Cinquanta aveva acquistato dal governo statunitense alcune navi di tipo Liberty. Nel 1964 costituisce la societ\u00e0 di navigazione Fermar, che acquista dalla Fincantieri quattro bulk carrier; queste motonavi da carico secco, della portata lorda di 27.000 tonnellate, entrano in esercizio l'anno successivo. Nel 1967 se ne aggiungono altre due (47.000 tonnellate), costruite dai Cantieri navali del Tirreno (Ancona) e altre due nel 1970; nel biennio 1973-1974 Ferruzzi acquista altre quattro navi da 54.000 tonnellate (Italcantieri). Quattro nuove bulk carrier (50.000 tonnellate), ordinate nel 1979 alla Italcantieri, entreranno in esercizio dopo la morte di Ferruzzi. Le navi del Gruppo costituiscono negli anni settanta la pi\u00f9 importante flotta privata di bandiera italiana nel settore del carico secco.\nInnovazione.\nSul versante dell'organizzazione commerciale, potenziata la struttura argentina agli inizi degli anni sessanta, Ferruzzi si rivolge ai mercati statunitensi costituendo nel 1964 la Mississippi River Grain Elevator. Mentre gli impianti di stoccaggio e i punti d'imbarco delle merci delle compagnie statunitensi sono concentrati a nord di New Orleans, Ferruzzi costruisce un punto di imbarco 100 chilometri a valle della citt\u00e0, a Mirtle Grove, presso la foce del Mississippi: le navi possono cos\u00ec anticipare di 24 ore le operazioni di carico rispetto ai tempi dettati dalle installazioni della concorrenza. Dopo due anni il silos di Mirtle Grove \u00e8 gi\u00e0 in funzione; un innovativo elevatore fisso, ideato dallo stesso Ferruzzi, consente di sbarcare in 24 ore circa 14-16 chiatte da 1.000 tonnellate rispetto alle 4-6 chiatte scaricate dagli elevatori tradizionali. Vengono cos\u00ec ridotti anche i tempi di sosta delle navi oceaniche, poich\u00e9 le operazioni di imbarco si svolgono pressoch\u00e9 in contemporanea allo sbarco delle chiatte. Mentre la Mississippi lavora a pieno ritmo e a prezzi altamente concorrenziali, Ferruzzi crea la societ\u00e0 Ferriver, con una flotta fluviale che gli garantisce la piena autonomia nell'area nordamericana: all'inizio degli anni settanta conta sei rimorchiatori-spintori e 170 chiatte da 1.000 tonnellate.\nDai primi anni sessanta Ferruzzi si reca negli Stati Uniti ogni estate per controllare di persona lo stato dei raccolti, e nel 1964 costituisce infine la Artfer, una societ\u00e0 commerciale che acquista direttamente dagli agricoltori americani grandi partite di cereali e di soia destinate all'Europa. La Ferruzzi, divenuta uno dei principali operatori presso la Borsa di Chicago, nella seconda met\u00e0 degli anni sessanta \u00e8 ormai definitivamente proiettata sul proscenio internazionale.\nLe operazioni di Ferruzzi sui diversi fronti trovano i loro strumenti di finanziamento nel credito bancario; gli utili, secondo un'altra costante della sua politica imprenditoriale, vengono invece investiti nell'acquisto di beni fondiari.\nAi possedimenti di Raspona a Porto Fuori (Ravenna) si aggiungono altre acquisizioni in Italia (Immobiliare Dante a Ferrara, Alba a Venezia e Ivica a Rovigo) e all'estero. La prateria di Citrus Land \u2013 20.000 ettari a ridosso degli elevatori e dei silos sul Mississippi \u2013 viene trasformata in moderna azienda zootecnica; al 1970 data poi l'acquisto di una vasta area paludosa (18.000 ettari) nel North Carolina, sollecitamente bonificata e trasformata in fattoria produttiva (mais e soia). In Argentina Ferruzzi investe in tre aziende (in totale 27.000 ettari, coltivati a mais, frumento e orzo) e trasforma le tradizionali attivit\u00e0 a pascolo permanente in coltivazioni erbacee, in particolare soia (nel volgere di pochi anni l'Argentina diventer\u00e0 uno dei grandi esportatori mondiali di questo prodotto).\nAcquisizioni.\nLe acquisizioni di Ferruzzi nell'America australe si estendono poi a un enorme territorio (330.000 ettari) nel Mato Grosso del Nord, parzialmente adibito a coltura specializzata (caff\u00e8, cacao, guaran\u00e0, agrumeti). Verso la met\u00e0 degli anni settanta l'acquisto di altre propriet\u00e0 in Uruguay (80.000 ettari) e in Paraguay (300.000 e 60.000 ettari) portano a circa 1.000.000 di ettari l'estensione complessiva di questo immenso patrimonio fondiario.\nTra il 1970 e il 1975 il tonnellaggio delle merci trattate annualmente dal Gruppo Ferruzzi si attesta intorno ai 4-6 milioni.\nNel 1974 Ferruzzi arriva all'acquisizione della societ\u00e0 brasiliana Santa Rita, il pi\u00f9 importante complesso cementiero di San Paolo, e all'ingresso nella Unicem (con una quota del 13%, aumentata al 27% nel 1979), appartenente al Gruppo Fiat, la seconda societ\u00e0 cementiera nazionale dopo l'Italcementi. Nel 1976 l'alleanza con la Fiat si consolida con l'acquisto (a met\u00e0 fra Calcestruzzi e Unicem) della Redimix, importante azienda britannica produttrice di calcestruzzo, che assume il nome di Unical e trasferisce la sede legale a Ravenna.\nDopo un periodo di malattia, Ferruzzi torna in attivit\u00e0 nel 1979 per risolvere una serie di questioni strategiche, in primo luogo quella del riassetto societario di un gruppo cresciuto con straordinaria velocit\u00e0, proprio mentre si delinea la tendenza irreversibile alla riduzione del commercio cerealicolo con l'America, dovuta ai progressi dell'agricoltura europea.\nL'imprenditore punta allora a diversificare la propria attivit\u00e0 e intensifica i rapporti con il mondo della finanza. Il momento appare propizio: tutti i grandi gruppi finanziari nazionali (Fiat, Pirelli, Monti, Orlando, Bonomi), scontano ancora, con gravi problemi di liquidit\u00e0, gli effetti della crisi petrolifera e, a fronte di una pi\u00f9 o meno pesante situazione debitoria, devono vendere parte delle loro propriet\u00e0. Malgrado ingenti esposizioni con le banche, Ferruzzi dispone invece di una liquidit\u00e0 enorme: la felice contingenza gli consente quindi di diversificare e di riconvertire gli investimenti. Si avvicina allora al settore saccarifero e, sempre nel 1979, arriva a controllare l'Eridania e la genovese Silos, una societ\u00e0 di servizi per la gestione dei magazzini portuali. Con il controllo di tre societ\u00e0 quotate in Borsa Ferruzzi \u00e8 ormai alla ribalta dell'alta finanza italiana, e ha posto le premesse per il decollo di quello che negli anni Ottanta diventer\u00e0 uno dei pi\u00f9 grandi gruppi agroindustriali mondiali.\nSempre nel 1979 effettua altri investimenti nel settore agricolo, acquistando vaste estensioni di terreni e aziende nel Ferrarese e a Udine, e divenendo cos\u00ec il pi\u00f9 importante proprietario fondiario privato italiano. La sua strategia di differenziazione prevede infine l'ingresso nel settore assicurativo (Assicurazioni generali); non realizza quest'ultimo passo perch\u00e9 nel dicembre 1979 muore in un incidente.\nMorte.\nL'aereo personale di Serafino Ferruzzi, in manovra di atterraggio con scarsa visibilit\u00e0, il 10 dicembre 1979 urt\u00f2 a bassa quota un edificio e poi impatt\u00f2 contro una casa nei pressi dell'aeroporto di Forl\u00ec.\nCon Ferruzzi morirono altre quattro persone: i due piloti, il comandante Enzo Villani (47enne) e il copilota Roberto Cases (31enne), e due degli abitanti nella villetta, Fiorella (21enne) e suo padre Libero Ricci (52enne). L'aereo era un Learjet 36A, marche I-AIFA, l'acronimo degli eredi Ferruzzi, cio\u00e8 Arturo, Idina, Franca e Alessandra, nati dal matrimonio, celebrato nel 1934, con Elisa Fusconi.\nL'eredit\u00e0 fu plurimiliardaria. Alla morte di Ferruzzi, il capitale della famiglia e del Gruppo era valutato complessivamente intorno agli 800 miliardi di lire (prezzi 1979). Chiara \u00e8 la determinazione dell'asse ereditario imposto fin dal 1976 dall'imprenditore, con l'intestazione di tutte le propriet\u00e0 ai quattro figli Ida detta Idina (n. 1935), Franca (n. 1938), Arturo (n. 1940) e Alessandra (n. 1954). Gli eredi affidarono le deleghe operative per tutto il gruppo a Raul Gardini, marito di Idina Ferruzzi.\nSerafino Ferruzzi era stato nominato Cavaliere del lavoro nel 1961.\nGli \u00e8 stata dedicata una via nel centro di Ravenna. Nell'ottobre 1987 la salma \u00e8 stata trafugata dal cimitero ravennate da un gruppo di malviventi che chiese un forte riscatto. La famiglia Ferruzzi rifiut\u00f2 ogni trattativa; i resti di Serafino non furono mai ritrovati."}
{"id": "1391361", "revid": "93556", "url": "https://it.wikipedia.org/wiki?curid=1391361", "title": "Enrique Angelelli", "text": "\u00c8 stato beatificato da papa Francesco il 27 aprile 2019.\nBiografia.\nAngelelli, figlio di immigrati italiani, entrambi originari delle Marche, nasce a C\u00f3rdoba in Argentina. Entra nel seminario di Nostra Signora di Loreto a soli 15 anni di et\u00e0. Compie i suoi studi a Roma, dove viene ordinato sacerdote il 9 ottobre 1949, poi torna a C\u00f3rdoba.\nMinistero a C\u00f3rdoba.\nComincia a lavorare in una parrocchia di C\u00f3rdoba, dove fonda un movimento giovanile e dove si dedicher\u00e0 alla visita dei pi\u00f9 poveri delle \"villas\", le baraccopoli argentine.\nIncentra il suo lavoro pastorale sulla condizioni di vita disumane a cui sono costretti i poveri. Papa Giovanni XXIII lo nomina vescovo ausiliare dell'arcidiocesi di C\u00f3rdoba e titolare di Listra il 12 dicembre 1960.\nIn quegli anni lavora insieme agli altri sacerdoti della diocesi per riconquistare uno spazio di intervento sociale e per il rinnovamento della chiesa. Questo causa forti resistenze all'interno degli ambienti ecclesiastici pi\u00f9 conservatori. E nel 1964 viene rimosso temporaneamente dal suo incarico. Negli stessi anni partecipa a Roma al Concilio Vaticano II.\nVescovo di La Rioja.\nIl 3 luglio 1968 papa Paolo VI lo nomina vescovo della diocesi di La Rioja.\nA La Rioja, Angelelli incoraggia la creazione del sindacato dei minatori, dei lavoratori rurali e domestici, nonch\u00e9 la formazione delle cooperative dei lavoratori per la produzione di maglieria, di mattoni, di orologi e di pane e per la rivendicazione delle terre inutilizzate. Una di queste cooperative sollecita l'espropriazione di un latifondo che era cresciuto grazie all'appropriazione di piccoli appezzamenti di terra sottratti ai piccoli proprietari che non erano riusciti a pagare i propri debiti. Il governatore Carlos Menem promette di trasferire queste terre alla cooperativa.\nIl 13 giugno 1973 Angelelli si trova ad Anillaco, la citt\u00e0 natale di Menem per presiedere ai festeggiamenti patronali. \u00c8 ricevuto da una folla di commercianti e proprietari terrieri, e con loro da Amado Menem, fratello del governatore, e dai figli Cesare e Manuel. La folla entra con la forza nella chiesa, e quando Angelelli sospende la celebrazione la folla comincia a lanciare pietre al vescovo. Il governatore Menem ritira il suo sostegno alle cooperative a causa dei \u201cdisordini sociali\u201d. Angelelli denuncia i gruppi conservatori, dicendolo durante le celebrazioni religiose, e dichiarando interdetti i Menem e i loro sostenitori.\nIl superiore generale dei gesuiti, Pedro Arrupe, e l'arcivescovo di Santa Fe, Vicente Zazpe Faustino (inviato dalla Santa Sede come soprintendente) visitano La Rioja e sostengono Angelelli, che nel frattempo aveva presentano le sue dimissioni al Papa. Quasi tutti i sacerdoti della diocesi sostengono il loro vescovo ed esprimono la loro solidariet\u00e0: \"il potere ha manipolato la fede per preservare una situazione di ingiustizia e di oppressione\".\nLa guerra sporca.\nLa breve presidenza di Isabel Mart\u00ednez de Per\u00f3n (iniziata nel 1974) resta contraddistinta per l'inizio della cosiddetta \"guerra sporca\" una campagna di attentati, rapimenti, torture e omicidi volta alla persecuzione della sinistra e, in generale, dei possibili oppositori del costituendo regime.\nIl 12 febbraio 1976, il vicario della diocesi di La Rioja e due membri attivisti del movimento sociale vengono arrestati dai militari. Il 24 marzo, un colpo di Stato esautora Isabel Per\u00f3n e d\u00e0 inizio al processo di riorganizzazione nazionale. Angelelli si reca a C\u00f3rdoba per chiedere al comandante della Terza Arma, Luciano Benjam\u00edn Men\u00e9ndez, che fine abbiano fatto i due rapiti. Men\u00e9ndez, rivolgendosi al vescovo, minaccia Angelelli dicendogli di stare attento.\nL'assassinio.\nAngelelli sapeva di essere stato preso di mira dai militari e che il prossimo a morire sarebbe stato lui. Il 4 agosto 1976, mentre Angelelli si trovava alla guida, insieme a padre Arturo Pinto, di ritorno da una messa celebrata a El Chamical, viene circondato da un veicolo con a bordo tre militari e la Fiat 125 sulla quale viaggiava viene fatta ribaltare. Le versioni ufficiali diranno che si \u00e8 trattato di un incidente.\nPosizione della Chiesa.\nDopo la morte di Angelelli, la Chiesa cattolica accett\u00f2 la versione dell'incidente automobilistico, anche se ufficiosamente alcuni dei suoi membri hanno contestato questa versione. \"L'Osservatore Romano\" parl\u00f2 di uno strano incidente. Il cardinale Juan Carlos Aramburu neg\u00f2 che si trattasse di un crimine.\nL'8 giugno 2018 papa Francesco ha riconosciuto come martirio la morte di Angelelli e ha aperto, in questo modo, la strada per la beatificazione, proclamata il 27 aprile 2019.\nOmaggi ad Angelelli.\nIl 2 agosto 2006, due giorni prima dell'anniversario della morte di Angelelli, il presidente argentino N\u00e9stor Kirchner firm\u00f2 un decreto dove dichiarava il 4 agosto giorno di lutto nazionale.\nGenealogia episcopale.\nLa genealogia episcopale \u00e8:"}
{"id": "1391363", "revid": "648716", "url": "https://it.wikipedia.org/wiki?curid=1391363", "title": "15 Canis Majoris", "text": "15 Canis Majoris (15 CMa), indicata EY Canis Majoris (EY CMa) nella nomenclatura delle stelle variabili, \u00e8 una stella della costellazione del Cane Maggiore. Stella subgigante blu, \u00e8 abbastanza lontana (1615 anni luce) ed \u00e8 una stella variabile: pulsa in 4,43 ore tra 4,79 e 4,84 di magnitudine, essendo una variabile Beta Cephei.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. Essendo di magnitudine pari a 4,82, \u00e8 osservabile ad occhio nudo, a patto di avere a disposizione un cielo buio.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste."}
{"id": "1391366", "revid": "767487", "url": "https://it.wikipedia.org/wiki?curid=1391366", "title": "SMS - Sotto mentite spoglie", "text": "SMS - Sotto mentite spoglie \u00e8 un film del 2007 diretto e interpretato da Vincenzo Salemme. Del cast fanno parte anche Enrico Brignano, Giorgio Panariello, Lucrezia Lante della Rovere e Luisa Ranieri.\nTrama.\nTommaso Lampedusa \u00e8 un affermato avvocato ed ha una famiglia con due figli e un domestico, Ronnie, che fraintende le cose che lui gli comanda. A un certo punto, scrivendo un messaggio SMS mentre guida sbaglia destinatario e, invece di inviarlo alla moglie Chicca, lo invia a Chiara, la moglie di Gino, il suo migliore amico. Chiara crede che Tommaso sia innamorato di lei e voglia approcciare una relazione segreta. Lei ricambia immediatamente l'interesse e inizia a cercare ogni occasione per stare con Tommaso fino a diventare assillante. Da qui parte una serie di equivoci e sotterfugi da parte dei due, con complicazioni varie. Alla fine si scoprir\u00e0 che anche Chicca, la moglie di Tommaso, ha, da molti anni, una relazione con Gino.\nColonna sonora.\nLa colonna sonora del film \u00e8 stata curata da Lucio Dalla.\nTracce:"}
{"id": "1391376", "revid": "438678", "url": "https://it.wikipedia.org/wiki?curid=1391376", "title": "Doom rock", "text": ""}
{"id": "1391380", "revid": "599013", "url": "https://it.wikipedia.org/wiki?curid=1391380", "title": "Patricio Urrutia", "text": "Giocava nel ruolo di mediano o di centrocampista centrale; inoltre aveva buone abilit\u00e0 nel fornire passaggi e assist ai trequartisti. Dal 2014 al maggio 2019 \u00e8 stato sindaco di Ventanas, la sua citt\u00e0 natale.\nCarriera.\nClub.\n\u00c8 uno dei pi\u00f9 famosi e importanti elementi del suo team, il LDU Quito. Nella Coppa Libertadores 2006 Urrutia ha messo a segno cinque reti, aiutando la squadra a raggiungere i quarti di finale.\nNazionale.\n\u00c8 stato tra i 23 ecuadoriani selezionati per prendere parte al in Germania. La sua convocazione fu un po' inaspettata, dal momento che l'ultima sua gara in nazionale risaliva al 2004, contro il .\nNei due match del torneo tedesco contro e , vinti 2-0 e 3-0 rispettivamente, Urrutia \u00e8 entrato in campo come sostituto di Agust\u00edn Delgado. Questi due incontri furono quelli che assicurarono il passaggio agli ottavi della formazione sudamericana.\nNel 2007 \u00e8 stato convocato in nazionale per la Coppa America. Il 22 agosto dello stesso anno, in occasione di un'amichevole contro la in preparazione alle qualificazioni al , Urrutia ha segnato su calcio di rigore il gol dell'1-0 finale."}
{"id": "1391382", "revid": "640277", "url": "https://it.wikipedia.org/wiki?curid=1391382", "title": "17 Canis Majoris", "text": "17 Canis Majoris \u00e8 una stella della costellazione del Cane Maggiore.\nEssa \u00e8 una stella subgigante bianca, con una magnitudine apparente di 5,8 e distante circa 595 anni luce dalla Terra."}
{"id": "1391394", "revid": "1345938", "url": "https://it.wikipedia.org/wiki?curid=1391394", "title": "Bajazet (Vivaldi)", "text": "Bajazet (RV 703) \u00e8 un dramma per musica in tre atti del compositore Antonio Vivaldi su libretto di Agostino Piovene. L'opera \u00e8 conosciuta anche con il titolo originale, Il Tamerlano.\nComposto nel 1735, ebbe la sua prima rappresentazione durante il carnevale dello stesso anno al Teatro Filarmonico di Verona.\nLa storia \u00e8 incentrata sul destino di Bajazet (meglio conosciuto con il nome di Bajazet I) dopo la cattura da parte di Tamerlano.\nOrigine delle arie.\n\"Bajazet\" \u00e8 un pasticcio. Al tempo di Vivaldi era infatti comune pratica tra i compositori prendere in prestito e adattare arie di altri compositori in proprie opere. Vivaldi stesso compose per il \"Bajazet\" proprie arie per i personaggi buoni (Bajazet, Asteria, Idaspe), mentre per quelli malvagi (Tamerlano, Irene, Andronico) utilizz\u00f2 le arie di altri compositori. Alcune arie furono riprese dalle precedenti opere di Vivaldi. La tabella sotto riporta l'origine di alcune delle arie impiegate nel \"Bajazet\".\nDiscografia.\nLa prima registrazione completa di quest'opera fu prodotta dalla Virgin Classics il 10 maggio 2005 a Bruxelles, sotto la direzione di Fabio Biondi e l'esecuzione dell'Europa Galante. I cantanti erano:\nLa registrazione ricevette il premio \"Best Opera\" al \"Midem Classical Awards 2006\" ed entr\u00f2 nella rosa dei candidati dell\"'Annual Grammy Awards 2006\". Prima di questa registrazione, alcuni estratti di quest'opera furono eseguiti da altri cantanti, come Cecilia Bartoli. Nel 2006 fu prodotta una seconda registrazione, a Montpellier ancora sotto la direzione di Biondi ed edita dalla PREMIEREOPERA.NET"}
{"id": "1391398", "revid": "461603", "url": "https://it.wikipedia.org/wiki?curid=1391398", "title": "Yiasoumis Yiasoumi", "text": ""}
{"id": "1391401", "revid": "1318658", "url": "https://it.wikipedia.org/wiki?curid=1391401", "title": "Cancelletto", "text": "Il cancelletto (#) \u00e8 un simbolo di punteggiatura, costituito da segmenti paralleli incrociati, utilizzato prevalentemente nell'informatica. Viene solitamente confuso con il simbolo musicale \u266f (diesis), relativo anche al linguaggio di programmazione C#. Il codice Unicode del cancelletto \u00e8 U+0023 mentre il suo valore ASCII in esadecimale \u00e8 23, in decimale \u00e8 35.\nIl carattere \u00e8 originato da un'antica abbreviatura latina (N maiuscola sbarrata) per indicare la parola \"numerus\" o \"numero\" e come tale si ritrova nelle carte manoscritte dei secoli passati. Negli Stati Uniti, in cui quest'uso \u00e8 ancora vivo, \u00e8 anche detto \"number sign\" ed \u00e8 spesso utilizzato al posto del carattere \u2116. Indica una posizione numerica o, per estensione, un numero ordinale: \"#1\" significa (e si pronuncia) \"number one\", ovvero, per estensione, \"primo\".\nStoria.\nSi ritiene che il simbolo faccia risalire le sue origini al simbolo \u2114, un'abbreviazione del termine romano \"libra pondo\", che si traduce come \"libbra di peso\". Questa abbreviazione \u00e8 stata stampata con un tipo di legatura dedicato, con una linea orizzontale trasversale, in modo che la lettera minuscola l non venisse scambiata per il numero 1. Infine, il simbolo \u00e8 stato ridotto per chiarezza come una sovrapposizione di due tratti orizzontali \"=\" su due tratti simili a barre \"//\". Esempi di utilizzo per indicare le libbre esistono gi\u00e0 nel 1850.\nIl simbolo \u00e8 descritto come il carattere \"numero\" in un trattato del 1853 sulla contabilit\u00e0, e il suo doppio significato \u00e8 descritto in un testo di contabilit\u00e0 del 1880. Il manuale di istruzioni della macchina da scrivere Blickensderfer modello 5 (circa 1896) sembra riferirsi al simbolo come \"number mark\". Alcune fonti statunitensi dell'inizio del XX secolo lo chiamano \"segno numerico\", sebbene questo potrebbe anche riferirsi al segno del numero. Un manuale del 1917 distingue tra due usi del segno: \"numero (scritto prima di una cifra)\"; e \"pounds (scritte dopo una cifra)\". L'uso della frase \"pound sign\" per fare riferimento a questo simbolo si usa dal 1932 negli Stati Uniti.\nPer i dispositivi meccanici, il simbolo \u00e8 apparso sulla tastiera della macchina da scrivere Remington Standard (1886 circa), ma non \u00e8 stato utilizzato sulle tastiere utilizzate per la composizione. \u00c8 apparso in molti dei primi codici della telescrivente e da l\u00ec \u00e8 stato copiato in ASCII, che lo ha reso disponibile sui computer e quindi ha causato molti pi\u00f9 usi per il carattere. Il simbolo \u00e8 stato introdotto sul pulsante in basso a destra delle tastiere a toni nel 1968, ma quel pulsante non \u00e8 stato ampiamente utilizzato fino all'avvento della posta vocale su larga scala (sistemi PBX, ecc.) nei primi anni '80.\nUno degli usi nei computer era etichettare il testo seguente come avente un'interpretazione diversa (come un comando o un commento) dal resto del testo. \u00c8 stato adottato per l'uso nelle reti IRC (Internet Relay Chat) intorno al 1988 per etichettare gruppi e argomenti. Questo utilizzo ha ispirato Chris Messina a proporre un sistema simile da utilizzare su Twitter per taggare argomenti di interesse sulla rete di microblogging, questo \u00e8 diventato noto come \"hashtag\". Sebbene utilizzato inizialmente e pi\u00f9 comunemente su Twitter, l'uso degli hashtag si \u00e8 esteso ad altri siti di social media.\nUtilizzo generico.\nQuando # precede un numero, viene letto come \"numero\". Una \"matita\"#2\", ad esempio, indica \"una matita numero due\". Le abbreviazioni \"No.\" e \"\u2116\" sono usati comunemente e in modo intercambiabile.\nQuando # \u00e8 dopo un numero, viene letto come \"libbra\" o \"libbre\", che significa l'unit\u00e0 di peso. Il testo \"sacchetto di farina 5 #\" significherebbe \"sacchetto di farina da cinque libbre\". Le abbreviazioni \"lb.\" e '\u2114' sono usati comunemente e in modo intercambiabile ma \"non\" sostituisce \"\u00a3\".\nQuest'ultimo utilizzo \u00e8 raro al di fuori del Nord America. Il segno non viene utilizzato per indicare le libbre come peso (per questo si usa lb o lbs), e certamente non per la valuta delle libbre. L'uso di # come abbreviazione di \"numero\" \u00e8 tuttavia comune nella scrittura informale, ma l'uso in stampa \u00e8 raro. Le macchine da scrivere britanniche avevano una chiave \u00a3 mentre le macchine da scrivere americane avevano una chiave #. Molti codici di computer e telescriventi (come BS 4730, la variante nazionale britannica del pacchetto di caratteri ISO / IEC 646) ha sostituito \"\u00a3\" al posto di \"#\" per rendere le versioni britanniche, quindi era comune visualizzare lo stesso codice binario codice_2delle apparecchiature statunitensi e codice_3britanniche. (\"$\" non \u00e8 stato sostituito a causa di evidenti problemi se si \u00e8 tentato di comunicare valori monetari).\nUnicode.\nIn Unicode vengono assegnati diversi caratteri #. Altri nomi attestati in Unicode sono: pound sign, hash, crosshatch, octothorpe.\nSono inoltre assegnati almeno tre segni numerici ortograficamente distinti da altre lingue:\nSulle tastiere.\nSul layout di tastiera standard degli Stati Uniti, il simbolo # \u00e8 codice_57. Sulle tastiere standard del Regno Unito e di alcune altre tastiere europee, le stesse sequenze di tasti producono il segno della sterlina (sterlina), il simbolo \u00a3, e # pu\u00f2 essere spostato su un tasto separato sopra il tasto codice_58 destro. Se non c'\u00e8 la chiave, il simbolo pu\u00f2 essere prodotto su Windows con codice_59, su Mac OS con codice_60e su Linux con codice_61."}
{"id": "1391404", "revid": "1833487", "url": "https://it.wikipedia.org/wiki?curid=1391404", "title": "Cinzia Tani", "text": "Biografia.\nHa esordito come scrittrice nel 1987, con la pubblicazione del suo primo libro \"Sognando California\", col quale si \u00e8 aggiudicata il Premio Scanno. Nello stesso anno \u00e8 divenuta collaboratrice della Rai, come inviata del programma Mixer condotto da Giovanni Minoli. Dal 1991 \u00e8 stata autrice e conduttrice di programmi televisivi, tra cui \"Chi \u00e8 di scena\", \"L'occhio sul cinema\", \"Il caff\u00e8\". Nel 1997 \u00e8 stata conduttrice e autrice, insieme a Giordano Bruno Guerri, di \"Italia mia bench\u00e9\". Dal 2008 \u00e8 autrice del fumetto \"Unit\u00e0 Speciale\", per i tipi dell'Eura Editoriale.\nHa alternato la conduzione di programmi televisivi e radiofonici, come \"Rewind - Visioni private\" e \"Fantasticamente\" (in onda su RadioRai), alla scrittura e alla divulgazione. Ha collaborato alla stesura di molte puntate del programma televisivo \"Delitti\", documentario su episodi di cronaca nera accaduti in Italia dal secondo dopoguerra in poi. Attualmente conduce il programma \"Il caff\u00e8 di Rai Uno\" con Guido Barlozzetti su Rai Uno il sabato dalle 6.00 alle 7.00.\nNel 2004 \u00e8 stata nominata Cavaliere su iniziativa del Presidente della Repubblica Italiana Carlo Azeglio Ciampi."}
{"id": "1391411", "revid": "599013", "url": "https://it.wikipedia.org/wiki?curid=1391411", "title": "Emad Meteab", "text": "Nel corso della sua carriera - esclusa una breve parentesi in Arabia Saudita - ha rivestito principalmente la maglia dell'Al-Ahly, squadra di cui \u00e8 ritenuto un'icona e con cui ha vinto 29 titoli, tra cui nove campionati egiziani (2004-2005, 2005-2006, 2006-2007, 2007-2008, 2009-2010, 2010-2011, 2013-2014, 2015-2016, 2016-2017) e cinque Coppe dei Campioni d'Africa (2005, 2006, 2008, 2012, 2013).\nCon la selezione dei Faraoni - con cui vanta 70 presenze e 28 reti - si \u00e8 laureato Campione d'Africa per tre edizioni consecutive: nel 2006, nel 2008 e nel 2010.\nCaratteristiche tecniche.\nTrova la sua collocazione ideale nel ruolo di prima punta. Pur non eccellendo per doti fisiche e tecniche, si distingue per freddezza ed uno spiccato senso della posizione, che gli consente di finalizzare in rete - con una certa continuit\u00e0 - le azioni create dai compagni di squadra.\nCarriera.\nClub.\nViene aggregato - dopo aver svolto tutta la trafila giovanile - alla prima squadra dell'Al-Ahly nel 2004. Il 4 marzo 2005 esordisce nella CAF Champions League (massima competizione continentale africana, nota anche come Coppa dei Campioni d'Africa), in occasione della partita - valida per il primo turno della competizione - disputata contro il Villa SC. A fine stagione contribuir\u00e0 con 15 reti - laureandosi capocannoniere del campionato egiziano - alla vittoria del titolo.\nIl 12 novembre 2005 i \"Red Devils\" si impongono per 3-0 contro l'\u00c9toile du Sahel, partita che decreta il successo degli egiziani nella manifestazione continentale. A questo successo segue - il 24 febbraio 2006 - quello della Supercoppa d'Africa, ottenuto contro il FAR Rabat ai calci di rigore.\nNel 2008 passa in prestito per una stagione all'Al-Ittihad, in Arabia Saudita. A fine stagione la squadra si aggiudica il titolo. Nonostante avesse trovato un accordo per tre stagioni con lo Standard Liegi, dopo alcuni allenamenti lascia la squadra per tornare in Egitto.\nIl 5 settembre 2010 - dopo aver pagato 500.000 euro alla societ\u00e0 belga per non aver rispettato gli accordi contrattuali - torna ad indossare la divisa dell'Al Ahly, sottoscrivendo un contratto valido per tre stagioni e mezzo.\nIl 6 luglio 2014 rinnova il proprio contratto per altre tre stagioni. Finito ai margini della rosa con l'arrivo in panchina di El-Badry, il 2 gennaio 2018 passa in prestito per sei mesi all', in Arabia Saudita. Il 30 luglio 2018 annuncia il proprio ritiro.\nNazionale.\nEsordisce con la selezione dei \"Faraoni\" il 29 novembre 2004 in Egitto-Bulgaria (1-1), segnando la rete del provvisorio vantaggio dei padroni di casa. In precedenza aveva preso parte al Mondiale Under-20 2003, disputato negli Emirati Arabi - segnando anche una rete nella fase a gironi contro l'Inghilterra.\nPrende parte alla Coppa d'Africa 2006, disputata in Egitto. I Faraoni raggiungeranno - grazie anche al suo contributo (autore di tre reti, inclusa una doppietta contro la Costa d'Avorio nella fase a gironi) - la finale vinta contro la Costa d'Avorio ai calci di rigore.\nViene convocato per la Coppa d'Africa 2008, disputata in Ghana. Il 10 febbraio 2008 i Faraoni si laureano - grazie al successo per 1-0 contro il Camerun - campioni per la seconda volta consecutiva.\nNel 2010 viene inserito tra i convocati che prenderanno parte alla Coppa d'Africa 2010. Utilizzato in coppia con Zidan, metter\u00e0 a segno due reti nella manifestazione (entrambe nella fase a gironi) vinta in finale contro il Ghana. La vittoria decreta il settimo successo dei \"Faraoni\" nella competizione, il terzo consecutivo.\nNel 2012 prende parte alle Olimpiadi di Londra con la selezione olimpica.\nStatistiche.\nPresenze e reti nei club.\n\"Statistiche aggiornate al 10 marzo 2018.\""}
{"id": "1391412", "revid": "1543377", "url": "https://it.wikipedia.org/wiki?curid=1391412", "title": "26 Canis Majoris", "text": "26 Canis Majoris (26 CMa) \u00e8 una stella della costellazione del Cane Maggiore di magnitudine apparente +5,90. Dista 827 anni luce dal sistema solare.\nCaratteristiche fisiche.\nLa stella \u00e8 classificata di tipo B2IV/V, come subgigante azzurra o di sequenza principale, a seconda delle fonti prese in considerazione. Con una massa 5,5 volte quella del Sole ed un raggio 3,3 volte superiore, brilla con una luminosit\u00e0 pari a 1000 volte quella del Sole.. La stella \u00e8 una variabile a lungo periodo secondo il General Catalogue of Variable Stars, tuttavia \u00e8 classificata pi\u00f9 precisamente, dall'AAVSO, come stella B lentamente pulsante (SPB) con una fluttuazione di 0,03 magnitudini della sua luminosit\u00e0, ricevendo, in quanto variabile, la designazione di MM Canis Majoris\nLa variabilit\u00e0 della stella dipende dalla distribuzione non omogenea di elementi come elio e silicio sulla superficie stellare; esistono regioni povere di silicio vicino all'equatore e al contrario zone ricche di questo elemento vicino ai poli. Per quanto riguarda l'elio, \u00e8 presente una macchia vicino all'equatore circondata da una zona povera di questo elemento."}
{"id": "1391413", "revid": "11663599", "url": "https://it.wikipedia.org/wiki?curid=1391413", "title": "Ercole sul Termodonte", "text": ""}
{"id": "1391417", "revid": "339392", "url": "https://it.wikipedia.org/wiki?curid=1391417", "title": "Emad Moteab", "text": ""}
{"id": "1391418", "revid": "339392", "url": "https://it.wikipedia.org/wiki?curid=1391418", "title": "Emad Moteb", "text": ""}
{"id": "1391422", "revid": "22414", "url": "https://it.wikipedia.org/wiki?curid=1391422", "title": "Carta di Localizzazione Probabile delle Valanghe", "text": ""}
{"id": "1391423", "revid": "648716", "url": "https://it.wikipedia.org/wiki?curid=1391423", "title": "Iota Canis Majoris", "text": "Iota Canis Majoris \u00e8 una stella della costellazione del Cane Maggiore. Si tratta di una gigante blu distante circa 2500 anni luce dalla Terra, ed \u00e8 una stella variabile che in circa 2 ore varia tra le magnitudini 4,36 e 4,4.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. Essendo di magnitudine 4,4, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nLa sua classificazione stellare \u00e8 B3Ib-II, cio\u00e8 a mezza via tra una gigante brillante ed una supergigante del tipo meno luminoso, anche se in diversi casi la stella viene classificata anche di tipo come B3V, come una stella di sequenza principale, o anche di tipo intermedio B3II-III.\n\u00c8 una stella relativamente giovane, circa 16 milioni di anni, ma \u00e8 comunque in uno stadio evolutivo avanzato perch\u00e9 \u00e8 una stella di grande massa e dunque con una vita nella sequenza principale piuttosto breve. La sua massa \u00e8 oltre 12 volte quella solare, il raggio 34 volte superiore, e la sua luminosit\u00e0, tenendo conto della radiazione ultravioletta emessa, \u00e8 circa ."}
{"id": "1391424", "revid": "767487", "url": "https://it.wikipedia.org/wiki?curid=1391424", "title": "Cima Genova", "text": "La Cima Genova (1.840 m s.l.m.) \u00e8 una montagna dell'Antartide. Si trova sulla sponda sinistra della Dorsale Patrimonio nei monti Ellsworth\nEssa \u00e8 tuttavia senza nome e non quotata nella carta geografica: US Geological Survey maps, scala 250.000 (Liberty Hills and Union Glacier).\nLa quota riscontrata all'altimetro \u00e8 stata di 1840\u00a0m. Dislivello globale dal ghiacciaio circa 700 metri. \u00c8 separata dalla Cima Chiavari da un colle a circa quota 1600.\nSi tratta di una cima poco delineata ma che \u00e8 un importante nodo orografico, dato che 4 grandi creste convergono sulla vetta, separando quattro valli, di cui due principali e due secondarie."}
{"id": "1391437", "revid": "984922", "url": "https://it.wikipedia.org/wiki?curid=1391437", "title": "Dorsa Aldrovandi", "text": "I Dorsa Aldrovandi sono un sistema di creste lunari intitolato al naturalista, botanico ed entomologo italiano Ulisse Aldrovandi nel 1976. Si trova nel Mare Serenitatis e ha un diametro di circa 136\u00a0km.\nCollegamenti esterni.\nImmagini dei Dorsa Aldrovandi dall'Atlante Lunare LPI"}
{"id": "1391438", "revid": "125935", "url": "https://it.wikipedia.org/wiki?curid=1391438", "title": "Pi Canis Majoris", "text": "Pi Canis Majoris (\u03c0 Canis Majoris / \u03c0 CMa) \u00e8 una stella della costellazione del Cane Maggiore.\nEssa \u00e8 una stella subgigante bianco-giallastra, distante 95 anni luce dalla Terra e di magnitudine 4,7.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. Essendo di magnitudine pari a 4,7, \u00e8 osservabile ad occhio nudo, a patto di avere a disposizione un cielo buio.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nNella cultura popolare.\nLa stella \u00e8 la destinazione della nave stellare Salvare, e il luogo di origine del cristallo alieno, nella serie tv di Netflix \"Another life\"."}
{"id": "1391440", "revid": "11663843", "url": "https://it.wikipedia.org/wiki?curid=1391440", "title": "Triatleti", "text": ""}
{"id": "1391442", "revid": "2074952", "url": "https://it.wikipedia.org/wiki?curid=1391442", "title": "Luis Scola", "text": "Con la Nazionale argentina, ha vinto il torneo olimpico di Atene 2004. Nel corso della sua carriera ha giocato nel Saski Baskonia, squadra dell'ACB spagnola, oltre che per 10 anni in NBA.\nBiografia.\nHa doppio passaporto, argentino e spagnolo, oltre ad avere origini italiane.\nCarriera.\nArgentina e Spagna (1995-2007).\nScola ha cominciato a giocare nelle giovanili del Club Ferro Carril Oeste, squadra di Buenos Aires, debuttando in prima squadra nella stagione 1996-97. Nel 1998 si \u00e8 trasferito in Spagna, al Cabitel Gij\u00f3n, portandolo dalla seconda divisione alla massima serie. Nel 1999 ha firmato con il Tau Vitoria, rimanendo per\u00f2 a Gij\u00f3n ancora un anno. Nel 2000 \u00e8 finalmente andato a giocare nella squadra basca. In sette stagioni, con il TAU conquist\u00f2 un campionato spagnolo e raggiunse per due volte le Final Four di Eurolega, affermandosi come uno dei pi\u00f9 forti giocatori d'Europa.\nNBA (2007-2017).\nIl mancato arrivo agli Spurs (2005).\nNell'estate del 2005 i San Antonio Spurs (che avevano scelto Scola nel Draft 2002) tentarono di trovare un accordo con il TAU per portare Scola negli Stati Uniti. Inizialmente venne concordata una cifra di circa 15 milioni di dollari; in seguito la squadra spagnola chiese altri 3 milioni, il che rese molto difficile per Scola raggiungere il connazionale Emanuel Gin\u00f3bili in quel di San Antonio. Dopo il fallimento di questa trattativa, gli \"speroni\" misero sotto contratto un altro argentino, Fabricio Oberto.\nHouston Rockets (2007-2012).\nIl 12 luglio 2007 i San Antonio Spurs fecero uno scambio con gli Houston Rockets: Jackie Butler ed i diritti per Scola andarono a Houston, in cambio di Vasil\u012bs Spanoul\u012bs (che venne svincolato poco dopo dagli \"speroni\"), una scelta al secondo giro del Draft NBA 2009 (sar\u00e0 Nando de Colo) e contanti. Poco dopo Scola firm\u00f2 un triennale con i Rockets di coach Adelman: percep\u00ec 9,5 milioni di dollari in tre anni, contratto venne poi prolungato nel 2010 (5 anni a 47 milioni partendo dalla stagione successiva). Nei suoi cinque anni in Texas Scola fu sempre l'ala grande titolare (eccetto nell'annata da rookie), dando un contributo costante ma non riuscendo a ottenere grandi soddisfazioni di squadra (nonostante la presenza di Yao Ming e Tracy McGrady); infatti pur avendo sempre un record positivo i Rockets accederanno ai playoff solo nelle prime due stagioni, passando il turno nella seconda, fermati ad una sola gara dalle finali della Western Conference dai Los Angeles Lakers, futuri campioni NBA.\nPhoenix Suns (2012-2013).\nIl 13 luglio 2012, dopo cinque stagioni in Texas (e con ancora due anni di contratto), Scola venne tagliato via \"Amnesty clause\" dagli Houston Rockets, che con questa mossa cercarono di liberare spazio salariale per acquistare via trade il centro, in uscita dagli Orlando Magic, Dwight Howard (alla fine alla corte di McHale approder\u00e0 invece James Harden, mentre \"Superman\" arriv\u00f2 come \"Free agent\" l'estate successiva) e firm\u00f2 con i Phoenix Suns un triennale con cui percep\u00ec poco pi\u00f9 di 13 milioni di dollari. A Phoenix Scola ritrov\u00f2 Goran Dragi\u0107, suo compagno per un anno e mezzo a Houston. L'annata non fu eccezionale, n\u00e9 a livello individuale, n\u00e9 di squadra; nonostante Scola avesse comunque 12,8 punti di media, la squadra arriv\u00f2 ultima a ovest con un record di 25 vittorie e 57 sconfitte.\nIndiana Pacers (2013-2015).\nIl 27 luglio 2013 Scola approd\u00f2 ai Pacers in cambio di Gerald Green, Miles Plumlee ed una prima scelta al draft. Ad Indianapolis l'esperta ala argentina cerc\u00f2 di dare il suo contributo in uscita dalla panchina, per la prima volta (a 33 anni) in una squadra dichiaratamente in lotta per il titolo NBA. Dopo essere arrivati primi nella graduatoria della Eastern Conference davanti ai Miami Heat di LeBron James, Dwyane Wade e Chris Bosh, nei playoffs i Pacers sconfissero gli Atlanta Hawks per 4-3 (dopo essere stati in svantaggio nella serie per 3-2) e i Washington Wizards per 4-2, ma finale di conference furono battuti per 4-2 dai Miami Heat.\nNella stagione successiva la franchigia di Indianapolis dovette cambiare bruscamente i propri piani: in estate nel ritiro col team USA prima del Mondiale 2014 la stella dei Pacers Paul George sub\u00ec una frattura a tibia e perone della gamba sinistra, infortunio che lo costrinse a stare fuori fino al 5 aprile 2015. Scola trov\u00f2 molto pi\u00f9 spazio nel quintetto base, tenendo 9,4 punti di media, ma senza far s\u00ec che la sua squadra riuscisse ad arrivare alla \"post-season\", poich\u00e9 arriv\u00f2 ottava a pari record (38 vittorie e 44 sconfitte) con i Brooklyn Nets, che per\u00f2 poterono accedere ai playoffs grazie al vantaggio negli scontri diretti.\nCina e ritorno in Europa.\nDopo dieci anni di permanenza negli Stati Uniti d'America, il 9 luglio 2017 Scola firm\u00f2 un contratto con la squadra Shanxi Brave Dragons, partecipando cos\u00ec al campionato cinese CBA. Gi\u00e0 ad inizio stagione Scola, durante la partita contro il Tianjin Gold Lions, registr\u00f2 la sua miglior prestazione stagionale realizzando una doppia-doppia da 45 punti (5/7 da tre) e 15 rimbalzi.\nL'anno successivo Scola firm\u00f2 per lo Shanghai Sharks, con i quali ha chiuso la stagione con una media di 19,8 punti e 9,9 rimbalzi a partita e dopo essere stato eliminato col team al primo turno dei playoffs dai Beijing Ducks.\nDopo aver vinto da protagonista la medaglia d'argento ai Mondiali, il 29 settembre 2019 Scola firma in Italia con l'Olimpia Milano.\nIl 1\u00ba luglio 2020 resta nel campionato italiano, firmando un contratto di una stagione pi\u00f9 opzione, con la Pallacanestro Varese.\nNazionale.\nNel 2004 insieme alla sua nazionale vinse la medaglia d'oro ai Giochi olimpici estivi di Atene. L'Argentina divenne cos\u00ec la quarta nazione (dopo Stati Uniti, Jugoslavia e ) a vincere il titolo. Ha poi partecipato con la nazionale argentina ai Giochi della XXIX Olimpiade nel 2008 vincendo la medaglia di bronzo, ai Giochi della XXX Olimpiade nel 2012 e a quelli della XXXI Olimpiade nel 2016.\nAi campionati mondiali ha vinto due medaglie d'argento (2002, 2019) ed in due edizioni \u00e8 stato inserito nel miglior quintetto del torneo (2010, 2019).\nCarriera dirigenziale.\nIl 20 settembre 2021 viene annunciato dalla Pallacanestro Varese come nuovo amministratore delegato del club biancorosso."}
{"id": "1391443", "revid": "209345", "url": "https://it.wikipedia.org/wiki?curid=1391443", "title": "Beta Canis Majoris", "text": ""}
{"id": "1391444", "revid": "125718950", "url": "https://it.wikipedia.org/wiki?curid=1391444", "title": "Orsigna", "text": "Orsigna \u00e8 una frazione di Pistoia (la pi\u00f9 lontana dallo stesso capoluogo), situata nella valle attraversata dall'omonimo torrente.\nIl paese ha sempre vissuto principalmente di pastorizia e di taglio del legname, ma oggi ha quasi perso questi tipici lavori.\nOspita un posto tappa GEA ed \u00e8 passaggio di escursionisti, verso il Rifugio di Porta Franca ed il Lago Scaffaiolo.\nGeografia.\nLe borgate di Orsigna.\nOrsigna si svilupp\u00f2 a partire dalla piazza della chiesa, voluta dal vescovo Scipione de' Ricci come unione delle numerose borgate che ancora oggi fanno riferimento a questo paese. I nomi delle borgate sono \"Il Casino\", \"Casa Sandrella\",\" Case Colonna\", \"Le Volte\", \"Lavacchini\", \"Paoluccio\", \"Case Fanfani\", \"Quadrano\" e \"Casa Gavazzi\", \"Casa Fagnoni\",\"Case Corrieri\", \"La Menta\", \"Case Ferrari\", \"Il Contadino\", \"Casa Cucciani\", \"Casa Colonna\", \"Casa Aldria\", \"Il Fosso\", \"Il Molino\", \"Il Cassero\", \"Il Goraio\",\"Villanova\", \"Casa Botto\"; per citarne alcune. Tali borgate sono generalmente meta di turisti, in quanto la maggior parte delle abitazioni sono di propriet\u00e0 dei non residenti.\nStoria.\nEtimo.\nSull'etimologia del toponimo Orsigna si sono fatte numerose ipotesi: nei diplomi imperiali di Arrigo VI (1191) e di Federico II (1220) si parla di una \"Valle Ursina\", data in concessione ai bolognesi Conti Guidi, verosimilmente da identificarsi con questa e chiamata cos\u00ec per la presenza (allora) degli orsi. Altri autori propendono, invece, per attribuire l'etimo alla romana famiglia Orsini che vi avrebbe avuto dei possedimenti. Si narra infine, in modo molto suggestivo, ma storicamente incerto, che il nome deriverebbe da tale \"Principessa Orsina\" che vi avrebbe regnato ed i ruderi del suo castello sarebbero nella borgata di Orsigna, poco sopra la chiesa.\nTrasporti.\nOrsigna \u00e8 raggiungibile da Pracchia in automobile o in autobus, percorrendo 5\u00a0km di strada asfaltata. Sempre a Pracchia \u00e8 presente la stazione ferroviaria pi\u00f9 vicina, sulla Ferrovia Porrettana."}
{"id": "1391450", "revid": "1115778", "url": "https://it.wikipedia.org/wiki?curid=1391450", "title": "Fu\u00dfball-Bundesliga 2007-2008", "text": "L'edizione 2007-2008 della Bundesliga si \u00e8 conclusa con la vittoria finale del , che ha conquistato il suo ventunesimo titolo. Il campionato \u00e8 iniziato il 10 agosto 2007, e si \u00e8 concluso il 17 maggio 2008.\nCapocannoniere del torneo \u00e8 stato Luca Toni del con 24 gol.\nStagione.\nAvvenimenti.\nIl torneo viene dominato dal , che \u00e8 allenato anche in questa stagione da Ottmar Hitzfeld: la squadra bavarese comanda la classifica fin dalla prima giornata, e termina dieci punti sopra il battuti nel match d'andata con un secco 4-0. Queste due squadre si qualificano alla Champions League insieme allo , mentre i campioni uscenti dello Stoccarda finiscono sesti e non riescono nemmeno a qualificarsi direttamente alla Coppa UEFA. In questa stagione il Bayern conquista cos\u00ec un altro double vincendo anche la Coppa di Germania: ad essere battuto nella finale \u00e8 il .\nNelle competizioni europee il miglior risultato \u00e8 ottenuto sempre dal Bayern, e anche qui Toni \u00e8 il miglior marcatore: i \"Rossi\" arrivano infatti in semifinale nella Coppa UEFA. Vengono qui eliminati dai futuri campioni dello , che in precedenza avevano eliminato anche il , uscito a sua volta vincitore contro l'Amburgo.\nClassifica finale.\nLegenda:\nNote:\nStatistiche.\nSquadre.\nPrimati stagionali.\nSquadre\nSpettatori.\nNonostante la Bundesliga figuri alle spalle di campionati come Liga o Serie A nella graduatoria UEFA, il pubblico tedesco \u00e8 tradizionalmente molto partecipe delle vicende della propria squadra e i tifosi riempiono quasi ogni sabato gli impianti sportivi per assistere anche agli incontri meno importanti della stagione.\nIl campionato 2007-2008 ha archiviato numeri da record assoluto: nel girone d'andata, in 17 giornate, gli spettatori totali sono stati 8.601.886, con un incremento del 3,75% rispetto alla prima fase del campionato 2006/2007 (8.291.066). Ad ognuno dei 306 match hanno assistito in media 38.529 persone. Un nuovo primato, che cancella il precedente di 38.191. Le note positive non riguardano solo la prima divisione. Anche la Zweite Bundesliga, la Serie B tedesca, pu\u00f2 sorridere per un +10,83%. Dai 15.964 spettatori della stagione 2006-2007 si \u00e8 passati ai 17.693 del 2007-2008. In media un tagliando per accedere allo stadio costa 19,32 euro."}
{"id": "1391456", "revid": "1442080", "url": "https://it.wikipedia.org/wiki?curid=1391456", "title": "Alla (nome)", "text": "Origine e diffusione.\nL'etimologia del nome \u00e8 ignota; potrebbe essere di origine germanica.\nOnomastico.\nLe Chiese orientali ricordano, il 26 marzo, santa Alla, martire con altri compagni in Crimea sotto Genserico. Per le altre confessioni il nome \u00e8 adespota, cio\u00e8 non \u00e8 portato da alcuna santa, quindi l'onomastico ricade il 1\u00ba novembre, in occasione di Ognissanti."}
{"id": "1391466", "revid": "1305772", "url": "https://it.wikipedia.org/wiki?curid=1391466", "title": "Nu Canis Majoris", "text": "Tre sistemi stellari portano il nome di Nu Canis Majoris"}
{"id": "1391472", "revid": "857138", "url": "https://it.wikipedia.org/wiki?curid=1391472", "title": "Nu1 Canis Majoris", "text": "Nu1 Canis Majoris \u00e8 una stella binaria nella costellazione del Cane Maggiore distante 277 anni luce dalla Terra. La componente principale \u00e8 una stella gigante gialla di magnitudine 5,70 (classe spettrale G8). Ha una massa pi\u00f9 del doppio di quella solare ed un raggio 8 volte superiore.\nLa compagna \u00e8 una stella bianco-gialla di sequenza principale, di magnitudine +7,65 e di classe spettrale F. "}
{"id": "1391473", "revid": "640277", "url": "https://it.wikipedia.org/wiki?curid=1391473", "title": "Nu2 Canis Majoris", "text": "Nu2 Canis Majoris \u00e8 una stella della costellazione del Cane Maggiore.\nDista 64 anni luce ed \u00e8 una stella gigante arancione di quarta magnitudine. Nel 2011 \u00e8 stata annunciata la scoperta di un pianeta extrasolare orbitante attorno alla stella.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. Essendo di magnitudine 3,95, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nNu2 Canis Majoris \u00e8 una gigante arancione di classe spettrale K1III. Ha una massa del 50% maggiore di quella del Sole mentre il raggio \u00e8 2,3 volte tanto ed una luminosit\u00e0 11 volte superiore a quella della nostra stella.\nSistema planetario.\nNel 2011 \u00e8 stato scoperto un pianeta, 7 Canis Majoris b, che orbita attorno alla stella ad una distanza media di 1,9 UA, con un periodo orbitale di 763 giorni. La massa del pianeta \u00e8 stata stimata in 2,6 masse gioviane."}
{"id": "1391474", "revid": "256896", "url": "https://it.wikipedia.org/wiki?curid=1391474", "title": "Settimana sociale", "text": ""}
{"id": "1391476", "revid": "2166030", "url": "https://it.wikipedia.org/wiki?curid=1391476", "title": "Principato del Montenegro", "text": "Il Principato del Montenegro fu un principato dell'Europa sud-orientale. Esistette dal 2 marzo 1852 al 28 agosto 1910, quando fu proclamato Regno da Nicola I, che ne divenne il sovrano. Gi\u00e0 precedentemente alla fondazione di questo Stato persisteva un Principato Vescovile (\"Knjaz)\" sull'area del Montenegro, che dal 1696 era amministrato sempre dalla famiglia dei Petrovi\u0107-Njego\u0161.\nLa capitale del Principato era Cettigne e dal 1906 la valuta fu il perpero montenegrino. L'area del principato copriva all'incirca l'area centrale del Montenegro attuale.\nStoria.\nIl Principato fu fondato il 2 marzo 1852 dal Knjaz (principe) Danilo I Petrovi\u0107-Njego\u0161, quando il principe Danilo, allora conosciuto come Vladika Danilo II, decise di rovesciare la sua carica ecclesiastica di Vladika e di sposarsi, il che, dopo secoli di governo teocratico, trasform\u00f2 il Montenegro in un principato secolare.\nDopo l'assassinio del principe Danilo il 13 agosto 1860, il principe Nikola, nipote di Danilo, divenne il successivo sovrano del Montenegro.\nIl 28 agosto 1910 il Principato fu proclamato Regno da Nicola I, che divenne per l'appunto Re.\nBattaglia di Grahovac.\nMirko Petrovi\u0107-Njego\u0161, fratello maggiore di Danilo, condusse un forte esercito di 7.500 soldati e vinse una battaglia cruciale contro i turchi a Grahovac il 1\u00ba maggio 1858. Le forze turche furono sbaragliate; un considerevole arsenale di trofei di guerra fu abbandonato nelle mani dei montenegrini, per essere poi restituito nelle guerre di indipendenza del 1862 e 1875\u20141878.\nQuesta grande vittoria ebbe un significato politico anche maggiore. La gloria delle armi montenegrine fu subito immortalata nelle canzoni e nella letteratura di tutti gli slavi meridionali, in particolare dai serbi in Voivodina, allora parte dell'Austria-Ungheria. Questa vittoria del Montenegro obblig\u00f2 le Grandi Potenze a demarcare ufficialmente il confine tra il Montenegro e l'Impero Ottomano, de facto riconoscendo la lunga indipendenza del Montenegro. La nazione ottenne Grahovo, Rudine, Nik\u0161i\u0107's \u017dupa, pi\u00f9 di met\u00e0 di Drobnjaci, Tu\u0161ina, Uskoci, Lipovo, Vasojevi\u0107i Alta, e parti di Ku\u010di e Dodo\u0161i.\nCostituzione.\nKnjaz Danilo utilizz\u00f2 la Legge di Petar I Petrovi\u0107-Njego\u0161 come ispirazione per la propria Legge Generale delle Terre del 1855 (\"Zakonik Danila Prvog\"). Il Codice di Danilo era basato sulle tradizioni montenegrine ed \u00e8 considerata la prima costituzione della storia della nazione. Stabil\u00ec anche delle regole, la protezione della propriet\u00e0 e proib\u00ec la guerra sulla costa austriaca. Stabil\u00ec anche: \"Anche se non esiste altra nazionalit\u00e0 in questa nazione eccettuata quella serba, e nessun'altra religione eccetto quella Ortodossa Orientale, ogni straniero e ogni persona di diversa fede pu\u00f2 vivere qui e godere della stessa libert\u00e0 e degli stessi diritti dei montenegrini.\"\nDemografia.\n1882.\nSchwartz stim\u00f2 nel 1882 che il Principato contava 160.000 abitanti; una stima pi\u00f9 diffusa pone per\u00f2 il numero a circa 230.000 persone.\n1900.\nNel 1900, secondo le fonti internazionali, il Principato del Montenegro contava 311.564 abitanti; per religione:\nPer analfabetismo:\nIl Principato comprendeva, oltre ai serbi, anche circa 5.000 albanesi e una colonia di 800 rom.\n1907.\nNel 1907, abitavano nel Montenegro circa 282.000 persone, la cui stragrande maggioranza appartenevano all'etnia serba ortodossa.\n1909.\nNel 1909 le autorit\u00e0 decisero di svolgere un censimento ufficiale. Fu stabilita l'etnia secondo la lingua madre; la lingua ufficiale allora era il serbo:\nTotale: 317.856 abitanti. Per lingua:\nPer religione:\nPrincipi sovrani (1852-1910).\nIl Principato di Montenegro venne elevato al rango di Regno."}
{"id": "1391479", "revid": "327773", "url": "https://it.wikipedia.org/wiki?curid=1391479", "title": "Nu3 Canis Majoris", "text": "Nu3 Canis Majoris \u00e8 una stella binaria della costellazione del Cane Maggiore, dista 420 anni luce dal sistema solare.\nLa componente principale \u00e8 una stella gigante arancione 400 volte pi\u00f9 luminosa del Sole e di magnitudine apparente 4,56. La compagna, distante un secondo d'arco, \u00e8 di magnitudine 8,4."}
{"id": "1391489", "revid": "2043609", "url": "https://it.wikipedia.org/wiki?curid=1391489", "title": "Carola di Vasa", "text": "Famiglia d'origine.\nCarola era figlia del principe Gustavo di Vasa (1799-1877) e di Luisa Amelia di Baden (1811-1854). I suoi nonni paterni erano il re Gustavo IV Adolfo di Svezia (1778-1837) e la regina Federica (1781-1826), nata principessa di Baden. Quelli materni il granduca Carlo II di Baden (1786-1818) e la granduchessa Stefania di Beauharnais (1789-1860).\nBiografia.\nCarola nacque nel palazzo di Sch\u00f6nbrunn a Vienna. Suo padre Gustavo era stato principe ereditario di Svezia fino al 1809, anno in cui, a seguito di un colpo di stato, il Parlamento svedese gli neg\u00f2 la possibilit\u00e0 di diventare re. Il principe, in esilio, non volle mai rinunciare ai suoi diritti di successione, per cui la sua unica figlia, Carola, fu sempre presentata come \"Principessa di Svezia\".\nCarola possedeva il titolo di \"Principessa di Vasa\", titolo ereditario che suo padre ricevette dall'imperatore Francesco I d'Austria per i meriti militari da lui conseguiti al servizio dell'esercito austriaco. Questo titolo nobiliare era puramente formale, in quanto i Vasa erano estinti, in Svezia, dalla seconda met\u00e0 del XVII secolo. In realt\u00e0 Carola apparteneva al casato degli Holstein-Gottorp.\nDurante la sua adolescenza Carola venne considerata dai contemporanei come una delle pi\u00f9 belle principesse europee. Parlava con scioltezza il tedesco, il francese, l'inglese e anche un poco di svedese. Per lei si prese in considerazione un possibile matrimonio con Napoleone III di Francia, ma in seguito si decise di maritarla con il principe ereditario Alberto di Sassonia, figlio di Giovanni di Sassonia e Amalia Augusta di Baviera, il quale con questo obiettivo visit\u00f2 Vienna nel gennaio del 1853; la visita si concluse con il fidanzamento ufficiale.\nIl matrimonio si celebr\u00f2 il 18 giugno dello stesso anno. La coppia non ebbe figli.\nCarola si era gi\u00e0 convertita al cattolicesimo nell'anno precedente.\nNel 1873, alla morte del re Giovanni I, Alberto e Carola salirono al trono del Regno di Sassonia.\nNel 1877, con la morte del principe Gustavo, si pose fine alle rivendicazioni della famiglia sulla corona di Svezia. Gi\u00e0 nel 1876 il re Oscar II di Svezia aveva visitato la Sassonia, visita che fu ricambiata dai sovrani nel 1888 con un soggiorno a Stoccolma.\nCarola mor\u00ec a Dresda nel 1907, cinque anni dopo il marito."}
{"id": "1391490", "revid": "228587", "url": "https://it.wikipedia.org/wiki?curid=1391490", "title": "Marcheline Bertrand", "text": "Biografia.\nMarcheline Bertrand si spos\u00f2 con l'attore Jon Voight il 12 dicembre 1971. La coppia ebbe due figli: James Haven e Angelina Jolie. I due si separarono nel 1976 e infine divorziarono nel 1978. Sempre nel 1978 incontr\u00f2 il regista Bill Day, e vissero insieme per 12 anni a Beverly Hills e a New York. Numerosi aborti fecero loro perdere le speranze di avere un bambino. Come soci in affari nella Woods Road Productions, svilupparono un progetto di film intitolato \"Amazzonia\" e lo vendettero al regista Ridley Scott; il progetto, per\u00f2, non venne mai realizzato. Dopo la sua separazione da Day, avvenuta nel 1993, Marcheline Bertrand si interess\u00f2 alla produzione. Fu il produttore esecutivo del documentario \"Trudell\", riguardo all'attivista politico statunitense John Trudell, che venne mostrato al Sundance Film Festival nel 2005. Nel 2002 spos\u00f2 Tom Bessamra. \nSecondo quanto afferma la figlia Angelina Jolie, \u00e8 stata spesso erroneamente identificata come un'attrice francese: \"Mia madre \u00e8 molto lontana dall'essere una \"parigina\". \u00c8 cresciuta nella sala da bowling di propriet\u00e0 dei miei nonni\". Tuttavia non vi sono sufficienti informazioni che rendano credibile il resoconto della Jolie. Studi\u00f2 con Lee Strasberg durante i suoi primi anni da attrice; molti anni dopo anche sua figlia studier\u00e0 al Lee Strasberg Theatre Institute. In un'intervista dell\"'Inside the Actor's Studio\", Angelina Jolie ringrazi\u00f2 sua madre, e non il famoso padre, per averla spinta nel mondo della recitazione.\nSempre la figlia Angelina rivel\u00f2, in due interviste per la rivista \"Marie Claire\" e al Larry King Live, che il nome del suo secondo figlio, Pax, \u00e8 stato scelto da una lista di nomi scritta dalla madre poco prima della morte. In un'intervista a \"Esquire\" afferma invece: \"il lato materno della mia famiglia non godette di grande longevit\u00e0. Anche mia nonna mor\u00ec giovane, per questo mia madre pensava sempre che potesse accadere anche a lei\". Quando un giornalista le chiese da dove derivasse la sua compassione per le persone meno fortunate, Angelina rispose che l'aveva ereditata dalla madre, dalla sua gioia nel fare le cose per gli altri: \"Non era mai come un dovere per lei, era una vera gioia\".\nFino alla fine della sua vita, Marcheline Bertrand prefer\u00ec mantenere un atteggiamento riservato e non rilasci\u00f2 interviste. Mor\u00ec di cancro alle ovaie a Los Angeles, dopo aver lottato per sette anni e mezzo, nel 2007. I figli Angelina e James e il compagno di Angelina, Brad Pitt, erano all'ospedale al momento della sua morte."}
{"id": "1391495", "revid": "1632387", "url": "https://it.wikipedia.org/wiki?curid=1391495", "title": "'98 Live Meltdown", "text": "98 Live Meltdown \u00e8 un album live dei Judas Priest, pubblicato nel 1998. Si tratta del primo album live con il cantante Tim Owens."}
{"id": "1391502", "revid": "287204", "url": "https://it.wikipedia.org/wiki?curid=1391502", "title": "Beas", "text": "Il fiume Beas (hindi: \u092c\u093f\u092f\u093e\u0938, \"Biy\u0101s\", \"Biyas\" o anche \"Bias\") \u00e8 il secondo pi\u00f9 orientale tra i \"cinque fiumi\" che danno il nome alla regione del Punjab. Il Beas nasce nella catena dell'Himalaya, al centro dello Stato dell'Himachal Pradesh, in India, e scorre per circa 470\u00a0km fino al fiume Sutlej nello Stato occidentale del Punjab. Il fiume era noto anche come \"Arjiki\" o \"Vipas\" per gli antichi Indiani e come \"Hyphasis\" per gli antichi Greci.\nSi pensa che l'attuale nome Beas sia una corruzione della parola \"Vyas\", il nome di Veda Vyasa, l'autore del grande poema epico ind\u00f9, il Mah\u0101bh\u0101rata. Il fiume nell'Himachal \u00e8 a volte citato anche come \"Vipasha\", specialmente dagli studiosi. Il Beas segna il confine pi\u00f9 orientale delle conquiste di Alessandro Magno nel 326 a.C.\nIl fiume inizia presso il Passo Rohtang () nello Stato dell'Himachal Pradesh, e si fonde con il Sutlej ad Harike Pattan, a sud di Amritsar nel Punjab, in India. Il Sutlej continua nel Punjab pachistano e si unisce al fiume Chenab per formare il fiume Panjnad; quest'ultimo si unisce poi all'Indo a Mithankot. Le acque del Beas e del Sutlej sono assegnate all'India in base al Trattato delle acque dell'Indo tra India e Pakistan."}
{"id": "1391505", "revid": "1543377", "url": "https://it.wikipedia.org/wiki?curid=1391505", "title": "Prima linea (rugby)", "text": "Nel gioco del rugby, il termine prima linea viene utilizzato per indicare il ruolo dei piloni e del tallonatore. Le prime linee sono determinanti nella conquista del pallone in una mischia e sono normalmente i giocatori fisicamente pi\u00f9 robusti e pesanti di una squadra. In una touche, solitamente il tallonatore \u00e8 colui il quale si occupa di rimettere in gioco il pallone con le mani, mentre i piloni si rendono utili nella fase di sollevamento. Nel gioco aperto una prima linea, che costituisce il giocatore pi\u00f9 avanzato disposto in campo, in fase di attacco pu\u00f2 attuare lo sfondamento della difesa avversaria allo scopo di guadagnare dei metri di campo e avvicinarsi cos\u00ec alla linea di meta. In fase difensiva invece rappresenta il primo ostacolo che il possessore di palla avversario si trova a fronteggiare.\nDato il potenziale rischio di incorrere anche in seri infortuni quando una prima linea si trova a formare un pacchetto di mischia, tale ruolo pu\u00f2 essere ricoperto solamente da giocatori specializzati e opportunamente preparati. Una notevole forza e abilit\u00e0 di placcaggio sono le doti ideali che dovrebbero contraddistinguere una prima linea.\nPrime linee indotte nella International Rugby Hall of Fame sono: Wilson Whineray (Nuova Zelanda), Syd Millar (Irlanda), Sean Fitzpatrick (Nuova Zelanda), Keith Wood (Irlanda e Lions), Jason Leonard (Inghilterra)."}
{"id": "1391514", "revid": "105204315", "url": "https://it.wikipedia.org/wiki?curid=1391514", "title": "Cagiva Super City", "text": "Le Cagiva Super City sono delle motociclette prodotte dalla Cagiva di tipo supermotard, cio\u00e8 sono modelli simili alle enduro con pneumatici e impianto frenante per uso su piste stradali.\nIntroduzione.\nIl Supermotard \u00e8 una disciplina agonistica piuttosto recente e il primo campionato europeo viene disputato nel 1997. Ma commercialmente aveva gi\u00e0 suscitato interesse da varie case, Piaggio con la Gilera Nordwest 600 (1991) e la casa di Schiranna nello stesso anno con la serie di Cagiva Supercity 50, 75 e 125. Modelli ideati e disegnati da Miguel Angel Galluzzi, designer oggi famoso per la paternit\u00e0 di Ducati Monster, Ducati SuperSport 2\u00aa serie, Cagiva Raptor e V-Raptor, Navigator, e Husqvarna Centennial.\nSuper City 50.\nQuesta moto rappresenta la cilindrata minore della Super City ed \u00e8 stata prodotta dal 1991 al 1995, in due serie uguali, ma con il cambio diverso, infatti la \"prima serie\" (dal 1991 al 1992) ha il cambio a tre marce, per via d'una legge che limitava tutti i ciclomotori a quel numero massimo di rapporti. Dopo che la legge stessa venne abrogata a fine '92, Cagiva diede inizio alla \"seconda serie\" (dal 1993 al 1995)con il cambio a sei marce che consentiva di utilizzare meglio tutti i regimi di rotazione del motore.\nQuesta moto aveva le ruote in lega a tre razze, con la sospensione posteriore a leveraggi, (soluzione piuttosto comune in quegli anni) il parafango anteriore era del tipo basso come nelle moto da strada, differenziasi in questo particolare dalle supermotard che la seguiranno. Le forcelle rovesciate erano munite di parasteli, molto lavorati e dello stesso colore degli steli stessi, tanto da non essere facilmente visibili a colpo d'occhio.\nSuper City 75.\nQuesta moto rappresenta la cilindrata intermedia del Super City, ha avuto vita breve (dal 1993 al 1995) ed era esteticamente praticamente identica alla Cagiva Super City 50 seconda serie (a sei marce), con la differenza del motore e del pacco lamellare a doppio petalo, invece che singolo. Questo motore, per poter funzionare senza alcun problema con il radiatore del modello 50, aveva un cilindro munito di qualche alettatura, infatti sfruttava sia il raffreddamento a liquido che quello ad aria. Le alettature non erano molto evidenti, anche perch\u00e9 il raffreddamento supplementare del motore non doveva essere molto, ed erano relativamente corte e limitate ai lati del cilindro.\nSuper City 125.\nQuesta moto era la versione di cilindrata maggiore del Super City, \u00e8 stata prodotta dal 1991 al 2001 ed era caratterizzata da componenti decisamente migliori rispetto alle versioni di cilindrata minore.\nQuesta moto monta il blocco motore della Mito, senza alcuna modifica di fatto, subendo le stesse modifiche della Mito nel corso degli anni, solo l'espansione era diversa e non poteva essere altrimenti dato la tipologia di moto, solo che quest'espansione era particolare, infatti alla fine (spillo) questa si divideva in due, in modo da avere due silenziatori, una cosa molto particolare, adottata in precedenza dalla Freccia C9.\nIl Gruppo termico del Super City utilizzava gli stessi cilindri della Mito, cambiandoli come cambiavano i cilindri del modello sportivo Mito (nel '91 adotta il motore del modello Eddie Lawson), mentre per quanto riguarda il pistone ha sempre utilizzato il pistone bombato bifascia codice \"8A0054888\".\nAltri aspetti curiosi della moto sono il supporto della pinza freno anteriore, molto lavorato e che agganciava anche un piccolo convogliatore dell'aria che indirizzava il flusso alla pastiglia freno. Le ruote erano le tipiche tre razze dei primi modelli di Mito, mentre la linea delle carene e del cupolino, come nei modelli di cilindrata minore, ricordavano da lontano quelle della Cagiva Elefant bifaro.\nQuesta moto per via del suo legame con la Mito, con il suo blocco motore ha cambiato nome nel corso degli anni, in seguito al diverso cambio adottato dalla Mito, i modelli prodotti dal 1991 al 1996 sono chiamati semplicemente Super City, invece i modelli prodotti dal 1997 al 2001 si chiamano Super City Ev, per via del cambio a sei marce adottato dalla Mito ev e di conseguenza anche su questa moto, un altro cambiamento importante \u00e8 stato il carburatore, passato da Dell'Orto VHSB 34 ES a Dell'Orto PHBH 28."}
{"id": "1391515", "revid": "827882", "url": "https://it.wikipedia.org/wiki?curid=1391515", "title": "...Baby One More Time Tour", "text": "Il ...Baby One More Time Tour \u00e8 il primo tour della cantante statunitense Britney Spears a supporto del suo album di debutto \"...Baby One More Time\".\nIl tour ha toccato solo il Nord America e il Canada.\nSetlist.\nIl tour \u00e8 iniziato il 28 giugno 1999 a Pompano Beach; la setlist comprendeva solo canzoni del suo album di debutto.\nDate del Tour.\nA^ Questo concerto fa parte del Woodstock 1999."}
{"id": "1391516", "revid": "2014155", "url": "https://it.wikipedia.org/wiki?curid=1391516", "title": "Carlo Alessandro di Sassonia-Weimar-Eisenach", "text": "Biografia.\nNato a Weimar, Carlo Alessandro era il secondo, ma l'unico sopravvissuto, dei figli del granduca Carlo Federico di Sassonia-Weimar-Eisenach (1783 \u2013 1853) e della granduchessa Maria Pavlovna (1786 \u2013 1859).\nSin dalla giovent\u00f9, il giovane principe dimostr\u00f2 un grande talento per lo studio, grazie ad educatori dello stampo dello svizzero Fr\u00e9d\u00e9ric Soret, con il quale intraprese particolarmente lo studio delle lingue straniere, che parlava fluentemente. Nel 1835, dopo due anni di studi privati (diritto, storia e scienze naturali), frequent\u00f2 l'Universit\u00e0 di Lipsia e quella di Jena, ove nel 1841 si laure\u00f2 in giurisprudenza.\nCon le sue vedute liberali, Carlo Alessandro era un assiduo frequentatore dei circoli aristocratici ed aveva buoni contatti con molti politici, giornalisti e scrittori del suo tempo. Nel periodo rivoluzionario del 1848/1849 egli accolse segretamente a Weimar molti artisti liberali perseguitati, dando loro appoggio e sicurezza. Carlo Alessandro stabil\u00ec rapporti di stretta amicizia con Fanny Lewald e Hans Christian Andersen, ma quest'ultima amicizia si concluse nel 1849 a causa della guerra con la Danimarca, combattuta per il possesso dello Schleswig-Holstein. L'8 luglio 1853 suo padre mor\u00ec e Carlo Alessandro divenne granduca.\nCarlo Alessandro ristruttur\u00f2 il castello di Wartburg e lasci\u00f2 molte tracce di questi suoi rinnovamenti a Eisenach. Fu protettore di Richard Wagner e Franz Liszt, puntando soprattutto sul recupero dell'arte antica a Weimar. Nel 1860 cre\u00f2 la Scuola d'Arte di Weimar (con Arnold B\u00f6cklin, Franz von Lenbach e lo scultore Reinhold Begas).\nPartecip\u00f2 alla guerra Franco-Prussiana (1870-1871) solo nella \"Samaritan\", ma si dimostr\u00f2 favorevole all'annessione dello Schleswig. Il 18 gennaio 1871 presenzi\u00f2 col figlio a Versailles alla proclamazione di Guglielmo di Prussia a imperatore di Germania.\nIl suo regno termin\u00f2 quasi in concomitanza con il Congresso di Weimar della Federazione Goethe, detta anche Lex Heinze, nel novembre 1900 e questo fece definire il suo periodo di governo \"l'et\u00e0 d'argento di Weimar\".\nAlla sua morte gli successe nel granducato il nipote Guglielmo Ernesto, dal momento che il suo unico figlio, Carlo Augusto, gli era premorto.\nMatrimonio e figli.\nA L'Aia, l'8 ottobre 1842, Carlo Alessandro spos\u00f2 la sua prima cugina, la principessa Sofia d'Orange-Nassau (1824 \u2013 1897), figlia di Guglielmo II dei Paesi Bassi e della granduchessa Anna Pavlovna Romanova, sorella di sua madre. Dal matrimonio nacquero:"}
{"id": "1391523", "revid": "1924342", "url": "https://it.wikipedia.org/wiki?curid=1391523", "title": "My Chemical Romance", "text": "I My Chemical Romance (spesso abbreviato in MCR) sono un gruppo musicale statunitense formatosi a Newark, New Jersey, nel 2001. Dopo essersi sciolti nel 2013, hanno annunciato il loro ritorno sulle scene il 31 ottobre 2019.\nStoria del gruppo.\nGli inizi e \"I Brought You My Bullets, You Brought Me Your Love\" (2001-2002).\nI My Chemical Romance si formano a Newark, nel New Jersey, nel 2001 su iniziativa del cantante Gerard Way e del batterista Matt Pelissier, amici di vecchia data. L'attacco terroristico dell'11 settembre 2001 al World Trade Center di New York spinge Way, che assiste in prima persona al crollo delle torri, a prendere la decisione di formare un gruppo musicale. Way scrive la prima canzone, \"Skylines and Turnstiles\", proprio per esprimere i suoi sentimenti sugli episodi dell'11 settembre. Alla formazione si uniscono anche il chitarrista Ray Toro e il bassista Mikey Way, fratello minore di Gerard. \u00c8 quest'ultimo a suggerire il nome per il gruppo, ispirato da un libro di Irvine Welsh intitolato \"Ecstasy: Three Tales of Chemical Romance\".\nEffettuate le prime registrazioni nell'attico di Pelissier, la band inizia a lavorare a un primo disco sotto l'etichetta indipendente Eyeball Records. In questo contesto avviene l'incontro con Frank Iero, voce e chitarra degli ormai sciolti Pencey Prep, che si unisce al gruppo solo pochi giorni prima della fine della realizzazione del primo album. Nel 2002, a pochi mesi dalla formazione dei My Chemical Romance, viene pubblicato \"I Brought You My Bullets, You Brought Me Your Love\", primo album della band, prodotto da Geoff Rickly (leader dei Thursday). L'album ottiene un discreto successo sulla scena underground, mentre il gruppo raccoglie i primi fan suonando in piccoli club dell'East Coast e approfittando anche delle nuove opportunit\u00e0 offerte dai social network come Myspace.\n\"Three Cheers for Sweet Revenge\" (2003-2005).\nNel 2003 i My Chemical Romance firmano un contratto con la \"major\" discografica Warner. L'anno successivo, il batterista Matt Pelissier \u00e8 stato allontanato dal gruppo a causa della sua incostanza; a sostituirlo in maniera permanente \u00e8 stato Bob Bryar, gi\u00e0 tecnico del suono dei The Used nonch\u00e9 amico dei restanti componenti del gruppo. Nel frattempo la band insieme ad altre come Taking Back Sunday, The Used e Story of the Year si sono esibiti dal vivo contribuendo al loro successo.\nNel 2004 per la nuova etichetta i My Chemical Romance incisero \"Three Cheers for Sweet Revenge\", fortunato album da cui sono stati estratti numerosi singoli e che la band ha promosso tramite numerosi concerti dal vivo, alcuni dei quali li hanno visti dividere il palco con i Green Day, gli Avenged Sevenfold ed i The Used. Il singolo forse pi\u00f9 importante da ricordare \u00e8 \"Helena\", dedicata alla nonna Elena Lee Rush dei fratelli Way, dato che ha aiutato molto la band prima di morire (inoltre Gerard e Mikey le erano particolarmente affezionati). Gli altri singoli usciti sono stati \"Thank You for the Venom\", \"I'm Not Okay (I Promise)\" e \"The Ghost of You\".\nAll'inizio del 2005 la band si \u00e8 esibita per la prima volta al Taste of Chaos, ed ha anche aperto il tour di American Idiot dei Green Day. Durante l'estate sono stati al Warped Tour con i Fall Out Boy. Sempre nello stesso anno hanno collaborato con i The Used per la reinterpretazione dei Queen e di David Bowie, \"Under Pressure\".\n\"The Black Parade\" (2006-2008).\nA inizio 2006 i My Chemical Romance pubblicano \"Life on the Murder Scene\", composto da due DVD e un CD che contengono canzoni live, apparizioni in TV, dietro le quinte e altro. Il 23 ottobre 2006 \u00e8 uscito il concept album \"The Black Parade\" (prodotto da Rob Cavallo), per l'etichetta Reprise Records, incentrato sull'idea non della morte come molti pensano, ma sull'idea della rinascita e del percorso della vita. Il singolo d'apertura \u00e8 \"Welcome to the Black Parade\", la canzone che rappresenta il tema centrale del disco, pubblicato nell'ottobre 2006.\nDopo il successo del precedente, il nuovo singolo pubblicato agli inizi del 2007 fu \"Famous Last Words\", il terzo, un ulteriore successo pubblicato nell'aprile 2007, fu \"I Don't Love You\" e il quarto, pubblicato nella tarda estate del 2007, \"Teenagers\".\nIl regista dei primi due video \u00e8 Samuel Bayer, stimato e molto conosciuto nell'ambito dei video musicali grazie alle sue numerose collaborazioni con artisti come Green Day e Nirvana; il regista degli altri due video \u00e8 invece Marc Webb, che aveva gi\u00e0 lavorato con i My Chemical Romance per i video di \"The Ghost of You\", \"Helena\" e \"I'm Not Okay (I Promise)\".\nDopo sei concerti tra Australia e Nuova Zelanda per il Big Day Out, a febbraio del 2007 \u00e8 partito il \"The Black Parade World Tour\" durante il quale \u00e8 stato annunciato che il cantante dei Reggie and the Full Effect, James Dewees avrebbe partecipato alla tourn\u00e9e come tastierista, ma hanno partecipato Rise Against, Thursday e Muse.\nA marzo sul sito della band Gerard Way ha scritto un messaggio rivolto ai fan in cui spiegava che il fratello Mikey sarebbe stato temporaneamente sostituito da Matt Cortez per consentirgli di passare un po' di tempo con la moglie Alicia. A luglio i My Chemical Romance hanno preso parte al Projekt Revolution dei Linkin Park, con altre band, tra quali: i Placebo, Saosin, Taking Back Sunday e HIM. Alla fine del 2007 \u00e8 uscito in Giappone l'EP \"Live and Rare\". Il 24 giugno negli Stati Uniti e il 30 giugno 2008 nel Regno Unito \u00e8 uscito il secondo DVD live \"The Black Parade Is Dead!\" che presenta la registrazione di due concerti uno a Citt\u00e0 del Messico e uno a Hoboken nel New Jersey.\n\"Danger Days: The True Lives of the Fabulous Killjoys\" (2009-2011).\nGerard Way, su Twitter il 18 gennaio 2009, ha annunciato che la band stava registrando un album studio. Nel frattempo il gruppo ha scritto due nuove tracce: \"The World is ugly\" e \"Stay\", la prima delle quali \u00e8 disponibile in versione originale.\nIl 26 gennaio 2009 la band ha reinterpretato \"Desolation Row\" di Bob Dylan che \u00e8 stata inserita nella colonna sonora del film \"Watchmen\". Il video \u00e8 stato registrato a Los Angeles ed \u00e8 stato pubblicato il 30 gennaio 2009, quattro giorni dopo il singolo. In un'intervista alla rivista \"Kerrang!\", Gerard ha commentato che questo brano si avvicina allo stile del gruppo punk inglese Sex Pistols. Il 10 aprile 2009, la band ha pubblicato il DVD \"\u00a1Venganza!\", il quale racchiude nove video tratti dalla seconda parte del concerto a Citt\u00e0 del Messico il 7 ottobre 2007, dove la band ha suonato i brani del secondo album \"Three Cheers for Sweet Revenge\". Questo nuovo materiale \u00e8 stato pubblicato su chiavetta USB a forma di proiettile.\nNel frattempo i My Chemical Romance, stando a quanto affermato da Gerard Way durante un'intervista in occasione degli NME, stavano completando le ultime fasi di lavorazione del nuovo disco. Al fianco della band, il produttore Brendan O'Brien famoso per aver lavorato con i Pearl Jam e Bruce Springsteen. I membri della band dichiarano che questo nuovo album si presenter\u00e0 con un sound proto-punk stile The Stooges e MC5 e sar\u00e0 anticipato dall'uscita di un singolo che \u00e8 una lettera d'amore al rock'n'roll. Successivamente, Frank Iero, chitarrista della band, ha annunciato sul sito ufficiale l'abbandono del gruppo da parte di Bob Bryar.\nLa band decide di scartare l'album quasi terminato e ricominciare daccapo con canzoni del tutto nuove e il concetto di una storia post apocalittica ambientata nel 2019 in California. Mike Pedicone viene scelto come membro non ufficiale per sostituire Bryar. L'8 agosto 2010 il gruppo ha annunciato la fine della registrazione in studio dell'album e il 17 settembre pubblica sul proprio sito un video premi\u00e8re del nuovo album, intitolato \"\", in cui si pu\u00f2 notare il cambiamento di tema subito dal gruppo. L'album \u00e8 stato pubblicato in Italia il 23 novembre 2010; il primo singolo estratto \u00e8 stato \"Na Na Na (Na Na Na Na Na Na Na Na Na)\" mentre il secondo \u00e8 stato \"Sing\".\nIl 24 maggio 2011, attraverso il sito ufficiale, la band ha annunciato che \"The Only Hope For Me Is You\" far\u00e0 parte della colonna sonora del film \"Transformers 3\". Il 20 luglio 2011, attraverso il sito ufficiale, viene comunicata la pubblicazione dell'EP live \" Il 2 settembre 2011, attraverso il sito ufficiale e precisamente attraverso una nota di Frank Iero, i My Chemical Romance annunciano che Mike Pedicone non \u00e8 pi\u00f9 il batterista dei My Chemical Romance per aver rubato dalla band in una situazione non specificata.\nNel gennaio 2012 viene annunciato il quarto singolo estratto dall'album \", \"The Kids from Yesterday\". Il video non conclude la storia aperta nel video di \"Na Na Na (Na Na Na Na Na Na Na Na Na)\" continuata con \"Sing\", ma \u00e8 un collage di ricordi appartenenti alla band e al percorso che hanno fatto assieme ai fan.\n\"Conventional Weapons\" e lo scioglimento (2012-2013).\nIn un'intervista a \"Rolling Stone\" avvenuta nell'ottobre 2011, Frank Iero rivel\u00f2 che del nuovo materiale sarebbe stato pubblicato \"dall'estate\". Successivamente, nel febbraio 2012 il gruppo rivel\u00f2 che stavano costruendo uno studio di registrazione a Los Angeles per registrare il nuovo album, sotto il titolo di lavorazione \"MCR5\". I My Chemical Romance lavorarono con Doug McKean, collaboratore in precedenza in \"The Black Parade\" e \"\".\nIl 14 settembre, Iero annunci\u00f2 attraverso il sito ufficiale un nuovo progetto intitolato \"Conventional Weapons\". Il progetto ruota attorno a dieci brani inediti registrati nel 2009, poco prima della realizzazione di \"Danger Days\". Il gruppo pubblic\u00f2 due canzoni al mese per cinque mesi attraverso il \"Conventional Weapons Sessions\", iniziato nell'ottobre 2012 e terminato nel febbraio 2013. Secondo la rivista \"Q\", Iero raccont\u00f2 alcune esperienze delle prime sessioni di registrazione del quinto album con il nuovo batterista Jarrod Alexander: \nIl 22 marzo 2013 il gruppo, attraverso un comunicato sul proprio sito ufficiale, annunci\u00f2 la notizia del loro scioglimento: \nIl greatest hits \"May Death Never Stop You\" e MCRX (2014-2016).\nIl 14 novembre 2013 Gerard Way annuncia sul suo profilo Twitter che sta lavorando a qualcosa di speciale, allegando un'immagine raffigurante il numero romano MMXIII scolpito su roccia. Successivamente, il 30 novembre pubblica sempre su Twitter la copertina di quello che sar\u00e0 il primo greatest hits dei My Chemical Romance: \"May Death Never Stop You\". La raccolta verr\u00e0 pubblicata il 25 marzo 2014 e includer\u00e0, oltre ai loro brani pi\u00f9 famosi, le tre demo contenute nell'EP \"The Attic Demos\", uno degli ultimi brani inediti che il gruppo aveva realizzato prima di sciogliersi intitolato \"Fake Your Death\" e 12 video musicali del gruppo, tra cui quello inedito realizzato per \"Blood\". \"Fake Your Death\" \u00e8 stato pubblicato come singolo il 17 febbraio 2014, accompagnato da un video/trailer realizzato da Thomas Kirk.\nIl 20 luglio 2016 vengono pubblicati sul sito ufficiale dei My Chemical Romance e sui loro profili nei principali social network un logo raffigurante la sigla \"MCRX\" e un video riportante la data 23 settembre 2016. Questa viene successivamente rivelata essere la data di uscita di \"The Black Parade/Living with Ghosts\", un'edizione con un disco bonus di \"The Black Parade\" realizzata in occasione del decennale dall'uscita originale del loro terzo e pi\u00f9 celebre album in studio.\nRitorno sulle scene (2019-presente).\nDopo essersi susseguite voci su una possibile riunione del gruppo, il 31 ottobre 2019 tramite Twitter la band comunica ufficialmente il proprio ritorno sulle scene. Il gruppo si \u00e8 esibito nuovamente il 20 dicembre 2019, dopo sette anni dall'ultimo concerto, allo Shrine Expo Hall di Los Angeles, accompagnati nuovamente dal batterista Jarrod Alexander.\nDopo aver annunciato vari concerti in diversi paesi del mondo previsti nel corso del 2020, il 29 gennaio 2020 il gruppo ha pubblicato, tramite un video sul proprio canale YouTube, le date del primo tour nazionale negli Stati Uniti d'America dopo la reunion, il cui inizio era previsto per il 9 settembre dello stesso anno, ma \u00e8 stato posticipato a causa della pandemia di COVID-19.\nStile musicale e influenze.\nLa musica dei My Chemical Romance \u00e8 stata etichettata dai media come emo, pop punk, alternative rock, post-hardcore, con influenze, quantomeno nell'album di debutto, metal e punk revival. Il gruppo stesso descrive il proprio genere come \"rock\" sul proprio sito web ufficiale, e rifiutano il termine \"emo\" per descrivere il loro stile.\nI My Chemical Romance citano tra le loro maggiori influenze Queen, Thursday, Iron Maiden, Misfits, Morrissey, The Smiths e Beastie Boys. Gerard Way ha dichiarato: \"Adoriamo band come i Queen, che sono grandi e maestose, ma anche gruppi come Black Flag e Misfits, che sono semplicemente incredibili.\" Way ha anche detto di nutrire ammirazione per i The Smashing Pumpkins. Geoff Rickly, cantante dei Thursday, ha paragonato i My Chemical Romance agli Ink &amp; Dagger."}
{"id": "1391524", "revid": "101260", "url": "https://it.wikipedia.org/wiki?curid=1391524", "title": "BVZM", "text": ""}
{"id": "1391532", "revid": "638792", "url": "https://it.wikipedia.org/wiki?curid=1391532", "title": "Tomoaki Araide", "text": ""}
{"id": "1391541", "revid": "834", "url": "https://it.wikipedia.org/wiki?curid=1391541", "title": "Discografia Led Zeppelin", "text": ""}
{"id": "1391542", "revid": "287204", "url": "https://it.wikipedia.org/wiki?curid=1391542", "title": "Virtus Viterbo", "text": "L'A.S.D. Ants Basket Viterbo \u00e8 la principale societ\u00e0 di pallacanestro femminile di Viterbo. La societ\u00e0 \u00e8 stata fondata nel 2004, come satellite della A.S.D. Virtus Viterbo, a sua volta nata nel 1995 dalle ceneri della SISV Viterbo. Il fondatore \u00e8 Carlo Scaramuccia, allenatore e dirigente viterbese, gi\u00e0 tra i fondatori della Virtus.\nStoria.\nSisv Viterbo.\nPer circa un quindicennio la vecchia Sisv, acronimo di Societ\u00e0 per l\u2019Incremento Sportivo Viterbese, ha raggiunto i vertici italiani ed europei della pallacanestro donne, vincendo due ) e ottenendo due secondi posti nel 1985, in campionato e in Coppa Ronchetti. Ha disputato 14 stagioni in Serie A1 e quattro volte la Coppa Ronchetti.\nNel 1985 raggiunse la finale di Coppa Ronchetti e la finale scudetto, uscendo sconfitta da entrambe per mano rispettivamente di CSKA Mosca e Vicenza.\nLa \"Sisv Viterbo\", presieduta da Enzo Colonna, dopo l'ultima retrocessione in A2 trasfer\u00ec l'attivit\u00e0 al settore maschile, assumendo la guida della Libertas Tuscia. \nVirtus Viterbo.\nDopo la chiusura della Sisv, la pallacanestro femminile a Viterbo venne ricostituita solo nel 1995, e nelle stagioni 1996-97 e 1997-98 vinse entrambi i campionati di Serie C e Serie B approdando cos\u00ec nella serie A2. \nDopo tre stagioni, nel 2002 la Virtus Viterbo allenata da Carlo Scaramuccia batte Udine nei playoff e viene promossa in A1.\nNel 2002-03 la Virtus ottiene la salvezza, piazzandosi al dodicesimo posto, mentre il 2003-04 si presenta come un'annata negativa per la squadra, che retrocede in A2 dopo un ultimo posto nella prima fase e due penultimi posti nel doppio girone di playout. \nNel 2004-05 la societ\u00e0 allestisce un roster molto competitivo che domina la serie A2, tornando direttamente nel massimo campionato.\nNel 2005-06, si assiste a stagione in corso all'avvicendamento tra lo storico coach Carlo Scaramuccia e Antonio Marzoli, che dopo il dodicesimo posto in regular season salva la squadra ai playout battendo Vicenza. \nNel 2006-07 sulla panchina gialloblu arriva Massimo Riga, che porta la Virtus all'undicesimo posto, ma serviranno gli spareggi per salvarsi, dove poi eliminer\u00e0 la Comense. \nNel 2007-08 a guidare la squadra \u00e8 Federico Xaxa, che per\u00f2 non avendo il tesserino da allenatore omologato per la categoria viene coadiuvato da Giorgio Fioretto. Xaxa a gennaio viene sostituito da Claudio Agresti, che nonostante un bel girone di ritorno non riesce ad evitare i playout. La Virtus perde entrambe le serie con Ribera e Pomezia e retrocede in A2.\nNell'estate 2008 Pomezia rinuncia al titolo di serie A1 cedendo i diritti alla Virtus Viterbo, che cos\u00ec torna subito in massima serie proprio al posto della squadra che l'aveva condannata alla retrocessione. L'allenatore \u00e8 ancora Agresti, ma la squadra che deve affrontare la stagione 2008-09 \u00e8 completamente rinnovata. Tra ottobre e novembre una crisi societaria porta a una consistente riduzione dell'organico e dello staff tecnico e la stagione terminer\u00e0 con un'altra retrocessione in A2.\nNella stagione 2009-10 la Virtus Viterbo mantiene il titolo di serie A2, cambia interamente i quadri dirigenziali, fondendosi con la storica societ\u00e0 del San Raffaele di Roma, che in passato ha vinto molti titoli a livello giovanile. Il nuovo presidente Giancarlo Cilo iscrive al campionato una squadra interamente composta da ragazze del vivaio romano ed allenata da Amedeo D'Antoni, un \"guru\" del basket femminile laziale. La squadra si allena nella capitale e gioca le partite casalinghe a Viterbo, ottenendo la salvezza. In estate i dirigenti romani decidono di non proseguire il progetto viterbese e cedono i diritti di serie A2 al Basket Ants, che sostituisce cos\u00ec dopo 15 anni il marchio Virtus.\nAnts Basket.\nIl club \u00e8 nato nel 2004 con lo scopo di sviluppare attivit\u00e0 a livello giovanile. Nel 2010 viene ammessa al campionato di Serie A2, grazie all'acquisto dei diritti della Virtus Viterbo.\nLa stagione 2010-11 vede le Ants di Carlo Scaramuccia approdare ai playoff di serie A2, obiettivo stagionale, dove sono subito eliminate dall'Olimpia La Spezia. La squadra \u00e8 rifondata con alcune giocatrici gi\u00e0 presenti nelle Ants e alcuni nuovi arrivi che ne alzano il tasso tecnico. \nNella stagione 2011-2012 retrocede dopo i play-out, ma successivamente \u00e8 ripescata a causa della mancata iscrizione di alcune societ\u00e0 al campionato successivo.\nFino al 2016-2017 ha militato in Serie A2."}
{"id": "1391543", "revid": "610351", "url": "https://it.wikipedia.org/wiki?curid=1391543", "title": "De Kuyper Royal Distillers", "text": "La De Kuyper Royal Distillers B.V. (in origine: Joh's de Kuyper &amp; Zoon BV) \u00e8 una distilleria olandese.\nStoria.\nL'azienda fu fondata nel 1695 da Petrus De Kuyper e sua moglie Anna Custers. \u00c8 particolarmente famosa per i suoi liquori utilizzati nella preparazione di cocktail. L'azienda \u00e8 attualmente sotto la guida di Bob de Kuyper.\nPrima della fondazione della distilleria, l'attivit\u00e0 di Petrus De Kuyper consisteva nella fabbricazione di botti per il trasporto di gin e birra olandese. Intorno al 1800, la De Kuyper si focalizz\u00f2 sulle esportazioni in Gran Bretagna e le sue colonie tramite la compagnia londinese Matthew &amp; Clark &amp; Sons.\nNel 1894 le distillerie furono trasferite a Schiedam. L'inizio della distillazione di liquori inizi\u00f2 negli anni 20 e produsse almeno 20 variet\u00e0 di prodotti. Le vendite in Olanda cominciarono negli anni 20 e nel 1932 si espansero a Montr\u00e9al, Canada e due anni dopo nel New Jersey, Stati Uniti.\nAttualmente la produzione di alcolici copre una gamma molto vasta di prodotti, e il marchio \u00e8 famoso per la grande variet\u00e0 di creme e liquori che produce.\nLa De Kuyper celebr\u00f2 il suo 300\u00ba anniversario nel 1995 e nello stesso anno ricevette anche il titolo \"Royal\".\nDe Kuyper esporta i suoi prodotti in oltre 100 nazioni per circa 50 milioni di bottiglie l'anno."}
{"id": "1391551", "revid": "1924342", "url": "https://it.wikipedia.org/wiki?curid=1391551", "title": "Armen Sergeevi\u010d Grigorjan", "text": "Nel 1983 ha costituito \"Crematorium\", che guadagnato una reputazione in tutta l'ex Unione Sovietica e cominciare a svolgere a concerti in tutto il paese. Egli \u00e8 un autore di testi surrealisti, che spesso trattano di temi della vita e della morte in vari contesti religiosi."}
{"id": "1391553", "revid": "648716", "url": "https://it.wikipedia.org/wiki?curid=1391553", "title": "Omega Canis Majoris", "text": "Omega Canis Majoris (\u03c9 CMa / \u03c9 Canis Majoris) \u00e8 una stella visibile nella costellazione del Cane Maggiore, distante circa 960 anni luce dal Sistema solare.\n\u00c8 una stella subgigante bianco-azzurra, appartenente alla classe delle variabili Gamma Cassiopeiae. La sua magnitudine varia tra 3,6 e 4,2 in 20 - 22 ore. Sono state inoltre individuate altre due variazioni periodiche nella luminosit\u00e0 della stella: una di 0,06 magnitudini in circa 5 giorni; l'altra, con un periodo di 1,3667 giorni, potrebbe essere un indice del periodo di rotazione della stella. Le variabili Gamma Cassiopeiae sono stelle Be di sequenza principale o stelle giganti con temperature superficiali comprese fra 10.000 e 30.000 K, caratterizzate da velocit\u00e0 di rotazione molto elevate (fino a 450 km/s all'equatore). Questa velocit\u00e0 provoca l'emissione di grandi quantit\u00e0 di gas all'equatore dell'astro che vanno a formare un disco circumstellare intorno alla stella. Le variazioni cicliche sono probabilmente dovute ad onde spiraleggianti che ruotano lentamente intorno al disco.\nConfrontata con il Sole, \u03c9 CMa ha una massa pari a 10,5 volte quella solare, un raggio di 7,7 volte quello solare e una luminosit\u00e0 di 11.800 quella solare. La sua eta \u00e8 stimata di poco inferiore ai 20 milioni di anni e ci\u00f2 la colloca quasi al termine della fase di sequenza principale.\n\u03c9 CMa si trova in prossimit\u00e0 di , ad un terzo circa della linea immaginaria che congiunge quest'ultima con ."}
{"id": "1391556", "revid": "1776051", "url": "https://it.wikipedia.org/wiki?curid=1391556", "title": "1985-1992 Past Life Trauma", "text": "1985-1992 Past Life Trauma \u00e8 una compilation della band thrash metal tedesca Kreator, compilata dal leader Mille Petrozza e, pubblicata nel dicembre 2000 dall'etichetta Noise Records. Alcuni dei brani della raccolta sono tratti da album precedenti della band ma compaiono anche diversi pezzi rari ed un inedito."}
{"id": "1391558", "revid": "97126", "url": "https://it.wikipedia.org/wiki?curid=1391558", "title": "Temple Church", "text": ""}
{"id": "1391569", "revid": "86599", "url": "https://it.wikipedia.org/wiki?curid=1391569", "title": "Dorsa Andrusov", "text": "I Dorsa Andrusov sono un sistema di creste lunari intitolato al geologo, stratigrafo e paleontologo russo Nikolaj Ivanovi\u010d Andrusov nel 1976. Si trova nel Mare Fecunditatis e ha un diametro di circa 160\u00a0km.\nCollegamenti esterni.\nImmagini dei Dorsa Andrusov dall'Atlante Lunare LPI"}
{"id": "1391575", "revid": "92723", "url": "https://it.wikipedia.org/wiki?curid=1391575", "title": "Vesto Slipher", "text": "Biografia.\nSlipher nacque a Mulberry, nell'Indiana nel 1875. Si laure\u00f2 presso l'Indiana University. Trascorse la sua intera carriera all'Osservatorio Lowell a Flagstaff, in Arizona, del quale fu il direttore tra il 1916 ed il 1952. Utilizz\u00f2 la spettroscopia per indagare le dinamiche dei periodi di rotazione dei pianeti, e per la determinazione della composizione delle atmosfere planetarie. Nel 1912 fu il primo a notare lo spostamento delle linee spettrali delle galassie, dunque fu il primo e reale scopritore dello spostamento verso il rosso galattico. Fu il responsabile dell'assunzione di Clyde Tombaugh e supervision\u00f2 il lavoro che condusse alla scoperta del pianeta Plutone, poi riclassificato quale pianeta nano.\nIn realt\u00e0 Edwin Hubble fu erroneamente accreditato come lo scopritore dello spostamento verso il rosso delle galassie, bench\u00e9 queste misurazioni e il loro significato furono comprese prima nel 1917 anche da James Edward Keeler presso l'osservatorio Lick &amp; Allegheny, da Vesto Melvin Slipher, presso l'osservatorio Lowell, e da William Wallace Campbell, presso l'osservatorio Lick e in altri osservatori.\nCombinando le loro misurazioni delle distanze cosmiche con le analoghe distanze di Vesto Slipher sullo spostamento verso il rosso associato alle galassie, Hubble e l'astronomo statunitense Milton Humason scoprirono una proporzionalit\u00e0 irregolare della distanza tra le galassie con i loro spostamenti verso il rosso. Bench\u00e9 vi sia una considerevole dispersione, ora sappiamo che \u00e8 dovuta a velocit\u00e0 particolari, Hubble e Humason furono in grado di tracciare una linea di tendenza dallo studio effettuato su 46 galassie ricavando un valore definito come Costante di Hubble-Humason pari a circa 500 km/s/Mpc. Questo valore era decisamente pi\u00f9 elevato di quello maggiormente accettato al giorno d'oggi, pari a 74,03 \u00b1 1,42 Km/s/ Mpc. Ci\u00f2 \u00e8 dovuto a errori commessi sia da Hubble che da Humason nella calibrazione delle distanze; errori simili nel determinare le distanze continuano ad affliggere i moderni astronomi, vedi scala delle distanze cosmiche per altri dettagli.\nNel 1929 Hubble e Humason formularono una legge empirica della distanza in relazioneo allo spostamento verso il rosso delle galassie, attualmente chiamata semplicemente Legge di Hubble, la quale, una volta che lo spostamento verso il rosso venne interpretato come una misura della velocit\u00e0 di recessione, era coerente con le soluzioni delle equazioni della relativit\u00e0 generale di Einstein per un omogeneo, isotropico spazio in espansione detto Universo di de Sitter. Tuttavia i concetti che definivano l'universo in espansione erano ben accettati gi\u00e0 in precedenza, e questa affermazione di Hubble e Humason condusse ad un maggior consenso nell'ambito astronomico riguardo a questa ipotesi. La legge di Hubble afferma che pi\u00f9 grande \u00e8 la distanza tra due galassie, pi\u00f9 grande sar\u00e0 la loro velocit\u00e0 relativa di separazione.\nQuesta scoperta pi\u00f9 tardi culminer\u00e0 nella formulazione della teoria del Big Bang da parte di George Gamow. Una conseguenza delle velocit\u00e0 osservate tra galassie distanti \u00e8 che quando sono prese insieme secondo i principi cosmologici implicano che lo spazio \u00e8 in espansione secondo il modello di Friedmann-Lemaitre della relativit\u00e0 generale.\nIn precedenza, nel 1917, Albert Einstein trov\u00f2 che il suo recente sviluppo della teoria generale della relativit\u00e0 indicava che l'universo poteva essere o in espansione o in contrazione. Incapace di credere alle sue stesse equazioni, Einstein introdusse una costante cosmologica per evitare tale ambiguit\u00e0. Quando Einstein venne a sapere della scoperta di Hubble, disse che cambiare le sue equazioni fu \"il pi\u00f9 grande errore della mia vita\". Slipher mor\u00ec a Flagstaff, in Arizona e fu sepolto nel cimitero cittadino."}
{"id": "1391576", "revid": "339392", "url": "https://it.wikipedia.org/wiki?curid=1391576", "title": "Viktor Khryapa", "text": ""}
{"id": "1391577", "revid": "599013", "url": "https://it.wikipedia.org/wiki?curid=1391577", "title": "Dorsa Argand", "text": "I Dorsa Argand sono un sistema di creste lunari intitolato al geologo svizzero \u00c9mile Argand nel 1976. Si trova nell'Oceanus Procellarum vicino al confine con il Mare Imbrium e ha un diametro di circa 109\u00a0km.\nCollegamenti esterni.\nImmagini della Dorsa Argand dall'Atlante Lunare LPI"}
{"id": "1391578", "revid": "144796", "url": "https://it.wikipedia.org/wiki?curid=1391578", "title": "Guglielmo Ernesto di Sassonia-Weimar-Eisenach", "text": "Biografia.\nI primi anni.\nGuglielmo Ernesto nacque a Weimar, figlio primogenito di Carlo Augusto di Sassonia-Weimar-Eisenach (1844 \u2013 1894), granduca ereditario, e di sua moglie, Paolina di Sassonia-Weimar-Eisenach. Ricco erede della nonna Sofia dei Paesi Bassi, al momento della sua ascesa al trono Guglielmo Ernesto venne annoverato tra i principi pi\u00f9 ricchi del suo tempo. Durante i primi anni ricevette un'educazione essenzialmente militare.\nIl regno.\nGuglielmo Ernesto succedette al trono di famiglia alla morte del nonno, il granduca Carlo Alessandro, il 5 gennaio 1901, dal momento che il padre gli era premorto.\nAppena salito al trono, il giovane granduca attu\u00f2 subito un suo grande sogno, quello di creare un nuovo Stato completamente diverso dal precedente. Per fare questo avrebbe avuto bisogno di mutare l'aspetto della citt\u00e0 di Weimar, facendone un ricco centro culturale, il tutto con la direzione di personaggi come Hans Olde, Henry van de Velde e Adolf Br\u00fctt. Guglielmo Ernesto si occup\u00f2 attivamente dell'istruzione, facendo ristrutturare completamente l'Universit\u00e0 di Jena grazie all'opera di Theodor Fischer, fatto venire appositamente da Monaco di Baviera; si occup\u00f2 anche del rifacimento del teatro di Weimar, al quale apport\u00f2 delle modifiche scenografiche e tecnologiche grazie alla presenza di Max Littmann, uno dei pi\u00f9 esperti conoscitori dell'arte teatrale. Invit\u00f2 l'editore Eugen Diederichs a trasferirsi a Weimar per mettersi al suo servizio.\nLegato fortemente alla tradizione militare prussiana e mosso dalla pi\u00f9 profonda ammirazione nei confronti del kaiser, Guglielmo Ernesto fece della capitale del suo Stato un centro culturale nazionalista di tutta la Germania, promuovendo la riscoperta dei grandi drammi storici per l'esaltazione dello spirito della nazione tedesca.\nNel corso della costruzione di un monumento dedicato al granduca Carlo Alessandro, realizzato ad opera di Adolf Br\u00fctt, la parte antica della citt\u00e0 venne distinta dalla nuova, costruita secondo lo stile dell\"'art nouveau\". La statua, in marmo, venne terminata nel 1911.\nIl trono olandese.\nSecondo la costituzione olandese, Guglielmo Ernesto era in linea di successione al trono dei Paesi Bassi (era nipote di Sofia d'Orange-Nassau) dopo la regina Guglielmina. Il popolo olandese all'inizio del XX secolo inizi\u00f2 a preoccuparsi della possibilit\u00e0 di ingerenza della Germania nelle questioni interne dei Paesi Bassi o addirittura dell'annessione di questi ultimi all'impero tedesco, nel caso si fosse verificata questa possibilit\u00e0 di successione.\nAd evitare che questo avvenisse, si progett\u00f2 di modificare la costituzione olandese, escludendo Guglielmo Ernesto dalla successione al trono dei Paesi Bassi. In ogni caso, qualora Guglielmina fosse morta senza eredi, Guglielmo Ernesto avrebbe dovuto scegliere se succedere al trono di Weimar o a quello dei Paesi Bassi. La nascita, nel 1909, di Giuliana, figlia di Guglielmina, risolse il problema.\nL'abdicazione.\nAll'inizio del 1918 Guglielmo Ernesto chiam\u00f2 a lavorare presso la sua corte il famoso architetto Walter Gropius, ma questo fu uno degli ultimi atti ufficiali del suo regno, in quanto il 9 novembre 1918, assieme a tutti gli altri sovrani della Germania, a seguito della sconfitta dell'impero tedesco nella Prima guerra mondiale Guglielmo Ernesto venne costretto ad abdicare. Il granduca concluse il suo ultimo discorso prima della firma dell'atto di abdicazione con la frase: \"Ho fatto tutto quello che ho potuto\". Il suo trono e tutti i suoi domini passarono al governo repubblicano ed egli si rec\u00f2 in esilio a Henryk\u00f3w, in Slesia, dove mor\u00ec quattro anni dopo.\nL'abdicazione fu ad ogni modo fortemente voluta anche dal popolo, che non lo vedeva di buon occhio.\nCarattere e personalit\u00e0.\nGuglielmo Ernesto aveva una personalit\u00e0 complessa, violenta ed irascibile. Il conte Kessler lo descrisse all'epoca come un \"oggetto patologico\", mentre von Spitzemberg non esit\u00f2 a definirlo \"un principe completamente dissennato e sciocco\".\nCos\u00ec lo descriveva il conte Demonceau: \u00abesternamente non molto attraente, piccolo e piuttosto audace\u00bb. La contessa van de Poll, dama di compagnia della regina Emma dei Paesi Bassi, lo descrisse cos\u00ec: \"il principe \u00e8 l'uomo pi\u00f9 piccolo, pi\u00f9 brutto e rumoroso che vi fosse alla cena dell'altra sera; ha in difetto anche la voce alta che si sente ovunque e anche dall'ingresso chiunque avrebbe sentito quel tedesco parlare ininterrottamente\".\nMatrimoni e figli.\nA B\u00fcckeburg, il 30 aprile 1903, Guglielmo Ernesto spos\u00f2 Carolina di Reuss-Greiz. Questo matrimonio ebbe termine nel 1905 con la morte di Carolina, in circostanze misteriose e senza che la coppia avesse avuto figli.\nCinque anni dopo, il 21 gennaio 1910 a Meiningen, Guglielmo Ernesto si spos\u00f2 in seconde nozze con Feodora di Sassonia-Meiningen, nipote del duca Giorgio II, dalla quale ebbe quattro figli:"}
{"id": "1391579", "revid": "183978", "url": "https://it.wikipedia.org/wiki?curid=1391579", "title": "Vesto Melvin Slipher", "text": ""}
{"id": "1391581", "revid": "339392", "url": "https://it.wikipedia.org/wiki?curid=1391581", "title": "Alexei Savrasenko", "text": ""}
{"id": "1391594", "revid": "1632387", "url": "https://it.wikipedia.org/wiki?curid=1391594", "title": "Out of the Dark ... Into the Light", "text": "Out of the Dark ... Into the Light \u00e8 il secondo EP del gruppo musicale thrash metal tedesco Kreator, pubblicato nel 1988 dalla Noise Records.\nEdizioni.\nOriginariamente l'edizione in vinile conteneva solo i primi 5 pezzi. L'edizione Americana in CD conteneva anche una cover dei Tygers of Pan Tang (\"Gangland\") registrata in Studio per il singolo \"Behind the Mirror\" del 1987. Successivamente, nel 1992, usc\u00ec in tutto il mondo l'edizione in CD comprendente i seguenti pezzi. Le tracce live furono registrate il 31 maggio 1988 al \"Dynamo Club\" di Eindhoven.\nTracce.\nNella ristampa dell'album in studio \"Terrible Certainty\" son state incluse le tracce originarie del suddetto EP. Nella versione rimasterizzata del 2017, invece, l'intero EP."}
{"id": "1391595", "revid": "45927", "url": "https://it.wikipedia.org/wiki?curid=1391595", "title": "Torrente Orsigna", "text": ""}
{"id": "1391599", "revid": "86599", "url": "https://it.wikipedia.org/wiki?curid=1391599", "title": "Dorsa Barlow", "text": "I Dorsa Barlow sono un sistema di creste lunari intitolato al geologo inglese William Barlow nel 1976. Si trova nel Mare Tranquillitatis vicino al confine con il Mare Serenitatis e ha un diametro di circa 120\u00a0km."}
{"id": "1391604", "revid": "51323", "url": "https://it.wikipedia.org/wiki?curid=1391604", "title": "Hamtaro Piccoli Criceti Grandi Avventure", "text": ""}
{"id": "1391605", "revid": "1305772", "url": "https://it.wikipedia.org/wiki?curid=1391605", "title": "Bristol (disambigua)", "text": ""}
{"id": "1391611", "revid": "1318658", "url": "https://it.wikipedia.org/wiki?curid=1391611", "title": "PalaPirastu", "text": "Il palazzetto dello sport Fratelli Pirastu \u00e8 il principale palazzetto dello sport di Cagliari ed \u00e8 situato nel quartiere Montemixi.\nHa una capienza ufficiale di 2.266 spettatori ma, non essendo numerati, e avendo solamente una tribuna dotata di seggiolini, pu\u00f2 arrivare a contenere fino a 4.000 spettatori circa, come capitato spesso nei grandi eventi. Precedentemente era noto come PalaRockefeller dal nome della via in cui esso \u00e8 sito. Il 30 giugno 2017 \u00e8 stato intitolato a Luigi, Antonio, Emilio, Ignazio, Gianfranco, Carlo e Paolo Pirastu, fratelli devoti allo sport cittadino e in particolare alla pallacanestro: Luigi fu tra le altre cose il presidente della Brill Cagliari negli anni della Serie A..\nStoria.\nL'impianto fu costruito a cavallo degli anni sessanta e settanta, su progetto di Enrico Faggioli, per ospitare le partite casalinghe della Brill Cagliari (la prima squadra di basket sarda ad aver giocato in Serie A), in quanto essa disputava le sue partite alla Fiera di Cagliari e quando questa era occupata da eventi costringeva la squadra al trasloco negli impianti della Coca Cola in viale Elmas. L'inaugurazione avvenne nel 1968 in un match amichevole contro la Gillette All Stars, una selezione di giocatori internazionali allenata da Jim McGregor.. Successivamente ha in seguito ospitato le partite di pallavolo dell'VBA Olimpia Sant'Antioco e della Cagliari Volley negli anni della serie A e saltuariamente anche in Serie B1.\nOltre ad aver ospitato le diverse realt\u00e0 sportive cittadine, si sono svolti anche diversi eventi sportivi, quali le qualificazioni all'EuroBasket 2009 e quelle ad EuroBasket 2015, le qualificazioni al World Grand Prix di pallavolo femminile 2010 e la Supercoppa italiana di pallavolo maschile 2011, oltre a varie amichevoli delle nazionali italiane di pallavolo e pallacanestro.\nCaratteristiche.\nL'impianto \u00e8 caratterizzato da una cupola in cemento e da colonne portanti ai lati.\nAll'esterno si trova un campo da basket all'aperto con superficie in asfalto (il cosiddetto \"playground\") e con una tribunetta di capienza pari a 190 posti, una pista anulare di pattinaggio a rotelle in cui all'interno \u00e8 presente un'area adibita al pattinaggio artistico a rotelle.\nL'interno \u00e8 costituito da un unico settore, senza divisioni tra curve e tribune, ma con la ristrutturazione del 2007 per ospitare il torneo pre-europeo della Nazionale italiana di basket sono state aggiunte delle poltroncine numerate nella tribuna Ovest. Il palazzetto ospita anche 2 bar, una tribuna parterre/stampa e presenta un impianto di aria condizionata. Il campo di gioco \u00e8 in parquet su cui pu\u00f2 venire applicata la superficie in PVC (chiamato con il termine commerciale di Taraflex) per le partite di pallavolo.\nNell'estate 2017 la neonata Cagliari Dinamo Academy suddivise l'impianto in 8 settori, cos\u00ec chiamati in onore di varie localit\u00e0 della citt\u00e0:\nL'estate successiva ridusse le zone da 8 a 4, estendendo i settori \"Tribuna Poetto\" alle \"gradinate\" ora uniti sotto un\u2019unica tariffa.\nEventi.\nIl PalaPirastu \u00e8 usato prevalentemente per gli incontri di pallavolo e di pallacanestro delle squadre cittadine; attualmente ne fanno uso le squadre cestistiche Russo Cagliari e Olimpia Cagliari e dal 2012 anche la squadra femminile del CUS Cagliari, e la Cagliari Volley per la pallavolo. Inoltre si svolgono annuali competizioni di danza moderna. Nel febbraio 2019 ha ospitato i Campionati del Mediterraneo di scherma.\nIl palazzetto pu\u00f2 ospitare partite del massimo campionato di pallavolo e le partite del campionato di basket, compresi gli eventi internazionali ufficiali. Per quanto riguarda la pallavolo invece pu\u00f2 ospitare soltanto incontri internazionali amichevoli, dopo l'ammonizione ufficiale della FIVB successiva al World Grand Prix femminile: il palazzetto \u00e8 risultato non idoneo ad incontri ufficiali per via delle ridotte dimensioni del campo per destinazione. I fotografi accreditati infatti si sono dovuti accomodare in tribuna per mancanza di spazio."}
{"id": "1391612", "revid": "481445", "url": "https://it.wikipedia.org/wiki?curid=1391612", "title": "Lisa (nome)", "text": "Origine e diffusione.\n\u00c8 un ipocoristico del nome proprio di persona Elisabetta (o delle sue varianti straniere), che deriva dall'ebraico \u05d0\u05b1\u05dc\u05b4\u05d9\u05e9\u05b6\u05c1\u05d1\u05b7\u05e2 (\"Elisheva\") col possibile significato di \"il Signore \u00e8 giuramento\". Pu\u00f2 anche rappresentare un'abbreviazione di Elisa che, oltre ad essere a sua volta un diminutivo di Elisabetta, pu\u00f2 avere anche altre origini.\nIl nome \u00e8 molto noto per essere portato da Lisa Gherardini, la nobildonna raffigurata nel celeberrimo ritratto di Leonardo da Vinci, la \"Gioconda\" (o \"Monna Lisa\").\nOnomastico.\nL'onomastico si pu\u00f2 festeggiare lo stesso giorno di Elisabetta, cio\u00e8 generalmente in memoria di santa Elisabetta madre del Battista, ricordata il 5 novembre."}
{"id": "1391621", "revid": "125346256", "url": "https://it.wikipedia.org/wiki?curid=1391621", "title": "Gomeisa", "text": "Gomeisa (\u03b2 CMi / \u03b2 Canis Minoris / Beta Canis Minoris) \u00e8 la seconda stella pi\u00f9 brillante della costellazione del Cane Minore.\nOsservazione.\nSi tratta di una stella situata nell'emisfero celeste boreale, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nelle aree pi\u00f9 interne del continente antartico. Nell'emisfero nord invece appare circumpolare solo molto oltre il circolo polare artico. La sua magnitudine pari a 2,9 fa s\u00ec che possa essere vista senza difficolt\u00e0 anche dai piccoli centri urbani.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\nSi tratta di una calda stella bianco-azzurra di sequenza principale di classe spettrale B8 Ve situata nella sequenza principale. La \"e\" dopo la classe di luminosit\u00e0 (\"V\") indica che lo spettro della stella presenta delle linee di emissione, il che la fa classificare tra le stelle Be, al pari di o Alcyone (\u03b7 Tauri). La stella possiede una massa oltre tre volte quella solare, un raggio quattro volte quello solare e una luminosit\u00e0 235 volte maggiore, con una temperatura effettiva di 11.500 K. Come altre stelle con caratteristiche simili, Gomeisa possiede un'alta velocit\u00e0 di rotazione, di almeno 250 km/s, 125 volte la velocit\u00e0 di rotazione del Sole. La rapida rotazione fa s\u00ec che dall'equatore della stella si diparta un disco di materia, che \u00e8 all'origine dell'emissione riscontrata nello spettro; il diametro di questo disco \u00e8 quasi quattro volte quello della stella ed \u00e8 stato misurato in maniera diretta. Come Nunki (\u03c3 Sagittarii) o Adhara (\u03b5 Canis Majoris), Gomeisa \u00e8 circondata da una fine nube di mezzo interstellare, che risulta riscaldata dalla radiazione emessa dalla stella, ed \u00e8 classificata come stella Be.\nLa magnitudine apparente di Gomeisa risulta lievemente variabile, tra 2,84 e 2,92; le indagini astrofisiche hanno mostrato che la stella appartiene alla classe delle variabili Gamma Cassiopeiae.\nNella cultura.\nIl nome \"Gomeisa\" deriva dall'arabo \u0627\u0644\u063a\u0645\u064a\u0635\u0627\u0621 \"al-ghumaisa\u2019\" \"la donna dagli occhi annebbiati\", abbreviazione di \u0645\u0631\u0632\u0645 \u0627\u0644\u063a\u0645\u064a\u0635\u0627\u0621 \"mirzam al-ghumaisa\u2019\", \"la cintura della donna con gli occhi annebbiati\". Il nome arabo \u00e8 molto simile a quello assegnato a Procione."}
{"id": "1391625", "revid": "209345", "url": "https://it.wikipedia.org/wiki?curid=1391625", "title": "Beta Canis Minoris", "text": ""}
{"id": "1391626", "revid": "1632387", "url": "https://it.wikipedia.org/wiki?curid=1391626", "title": "Scenarios of Violence", "text": "Scenarios of Violence \u00e8 una raccolta della band thrash metal tedesca Kreator, pubblicato il 19 marzo 1996.\nLe tracce live furono registrate al \"Dynamo Club\" a Eindhoven, nei Paesi Bassi, nel 1988."}
{"id": "1391628", "revid": "1888309", "url": "https://it.wikipedia.org/wiki?curid=1391628", "title": "Rebbio (Como)", "text": "Rebbio \u00e8 un quartiere di circa 10.000 abitanti a sud della citt\u00e0 di Como, a poco pi\u00f9 di quattro chilometri dal centro della citt\u00e0.\nSituato ai piedi del Castel Baradello, \u00e8 attraversato dalla Strada statale 35 dei Giovi, dalla Strada Via Varesina e dalla Strada statale 342 Briantea, e rappresenta il punto di accesso alla citt\u00e0 di Como da sud-ovest.\nSul suo territorio, in via Scalabrini, ha sede la stazione ferroviaria FN di Como Camerlata (linea Saronno-Como) servita dai treni regionali della linea Milano Cadorna-Saronno-Como Lago.\nStoria.\nResti archeologici ritrovati nella localit\u00e0 Pian Valle dimostrano che l'area era gi\u00e0 abitata nei secoli X-IV a.C.\nDi particolare interesse archeologico \u00e8 la necropoli nella localit\u00e0 \"C\u00e0 Morta\", in cui \u00e8 stato rinvenuto un carro rituale del V secolo a.C., che rappresenta uno dei pi\u00f9 importanti reperti del Museo Archeologico di Como.\nSul territorio di Rebbio si svolse la prima battaglia della guerra decennale tra Como e Milano.\nIl borgo di Rebbio, anticamente denominato \"Alebium\", viene citato negli \"Statuti di Como\" gi\u00e0 nel 1335 come \"Arebium\", comunit\u00e0 indipendente a cui spettavano specifici diritti e doveri, tra cui la manutenzione della strada compresa tra la \"platea de Arebio\" e la \"platea de Cardevio\".\nDurante il Ducato di Milano, nel 1439 \u00e8 attestato come parte della castellanza del Baradello. Con lo smantellamento del castello, nel 1527 la comunit\u00e0 di Rebbio con Morsengia venne collocata nella Pieve di Zezio. Nel 1751 il comune rebbiese non risulta essere n\u00e9 infeudato n\u00e9 soggetto ad alcun carico per la redenzione. Nel 1756 avvenne lo spostamento di Rebbio dai Corpi Santi di Como alla Pieve di Fino.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Rebbio al comune di Como, decisione poi cancellata dalla Restaurazione.\nRimase un comune indipendente fino al 15 aprile 1937, quando, con Regio decreto legge n. 634 pubblicato nella gazzetta ufficiale N.114 del 18 maggio 1937, venne aggregato definitivamente al comune di Como.\nDal 1960 in poi la popolazione del quartiere di Rebbio \u00e8 pi\u00f9 che raddoppiata, per via del notevole sviluppo edilizio della zona. Attualmente Rebbio \u00e8 il quartiere pi\u00f9 popoloso del comune di Como.\nMonumenti e luoghi d'interesse.\nArchitetture civili.\nDi particolare interesse architettonico \u00e8 la villa per Amedeo Bianchi, detta del floricultore progettata dall'architetto Giuseppe Terragni in via Pasquale Paoli, 49.\nAltro edificio notevole \u00e8 il nuovo palazzo del quotidiano \"la Provincia\", del ticinese Mario Botta.\nArchitetture religiose.\nChiesa di San Martino.\nGi\u00e0 attestata nel 1505, la chiesa di San Martino fu ufficialmente elevata alla dignit\u00e0 di parrocchiale nella seconda met\u00e0 del Cinquecento. La primitiva chiesa, orientata di 180 gradi rispetto all'attuale edificio religioso, venne ricostruita nel corso del Seicento, ampliata nel 1851 e ulteriormente rimaneggiata tra il 1925 e il 1926. A questi interventi novecenteschi risale l'attuale facciata in stile neorinascimentale, dotata di una vetrata rappresentativa di Nostra Signora di Lourdes (1974). Il campanile, iniziato nel 1878, fu completato nel 1929. Internamente, il presbiterio ospita una \"Cena di Emmaus\" affrescata da Carlo Morgari e, sull'altare maggiore in stile barocco, una tela del Sei-Settecento dedicata al santo titolare della chiesa Al XVII secolo risale anche una tela nella quale \u00e8 raffigurato san Francesco d'Assisi, mentre pi\u00f9 recente di un paio di secoli \u00e8 un quadro, anch'esso su tela, dedicato all'Angelo Custode e alla Madonna del Fonte. \nIstruzione.\nNel territorio \u00e8 presente una scuola dell'infanzia privata, l'Istituto Comprensivo Statale Como-Rebbio e il celebre Liceo Scientifico Linguistico Paolo Giovio (sede in via Pasquale Paoli); il liceo, frequentato da oltre 1500 studenti, \u00e8 il secondo istituto di istruzione superiore pi\u00f9 popoloso della citt\u00e0 di Como\nSport.\nA Rebbio sono presenti due societ\u00e0 calcistiche: l'Alebbio 1954 e l'Ardita 1934.\nLa prima svolge la propria attivit\u00e0 (di puro carattere giovanile) presso l'Oratorio situato in via Lissi, la seconda, una delle pi\u00f9 antiche societ\u00e0 della provincia, ha squadre iscritte in ogni categoria e disputa i propri incontri presso il Centro Sportivo Comunale di via Pasquale Paoli.\nL'Ardita 1934 nel 1938 si fuse temporaneamente con il .\nL'Alebbio 1954 non si occupa solo di calcio, ma anche di basket (Alebbio Basket) e pallavolo (Alebbio Volley).\nNella societ\u00e0 U.S.Alebbio \u00e8 cresciuto Gianluca Zambrotta noto giocatore di calcio che ha militato in squadre del calibro di , , Barcellona e e ha fatto parte della Nazionale Italiana, diventando campione del mondo il 9 luglio 2006 dopo aver sconfitto in finale la Francia a Berlino."}
{"id": "1391631", "revid": "2014155", "url": "https://it.wikipedia.org/wiki?curid=1391631", "title": "Ernesto Luigi I di Sassonia-Meiningen", "text": "Biografia.\nEgli era il figlio maggiore di Bernardo I di Sassonia-Meiningen e della sua prima moglie, Maria Edvige d'Assia-Darmstadt.\nAlla morte del padre, nel 1706, egli eredit\u00f2 il Ducato di Sassonia-Meiningen assieme al fratello Federico Guglielmo ed al fratellastro Antonio Ulrico, dal momento che il testamento del padre aveva sancito l'indivisibilit\u00e0 del ducato.\nCome fratello maggiore, Ernesto Luigi stabil\u00ec l'autocrazia per s\u00e9 e per i suoi discendenti. Subito dopo la morte del padre, infatti, Ernesto Luigi sigl\u00f2 un contratto coi fratelli su questa linea; per questo, essi dovevano lasciare la maggior parte delle azioni di governo nelle sue mani. Ad ogni modo, l'introduzione del diritto di primogenitura fall\u00ec; grazie a questo, i suoi fratelli poterono governare ancora il ducato come reggenti e tutori del figlio di Ernesto Luigi alla di lui morte.\nMatrimoni.\nPrimo matrimonio.\nSpos\u00f2, il 19 settembre 1704 a Gotha, sua cugina Dorotea Maria di Sassonia-Gotha-Altenburg, figlia di Federico I di Sassonia-Gotha-Altenburg. Dal matrimonio nacquero cinque figli:\nSecondo matrimonio.\nSpos\u00f2, il 3 giugno 1714 nel Castello di Ehrenburg, a Coburgo, Elisabetta Sofia di Brandeburgo, figlia di Federico I Guglielmo di Brandeburgo, da cui per\u00f2 non ebbe figli."}
{"id": "1391637", "revid": "1718925", "url": "https://it.wikipedia.org/wiki?curid=1391637", "title": "Prefetto d'Egitto", "text": "Il Prefetto d'Egitto (titolo ufficiale \"praefectus Alexandreae et Aegypti\") era il titolo assegnato al governatore della provincia romana d'Egitto a partire dal 29 a.C., quando Augusto scelse per tale carica Gaio Cornelio Gallo.\nDi rango equestre, il prefetto era scelto direttamente dall'imperatore, a cui solo rendeva conto. La ricchezza e l'estensione dell'Egitto ne faceva una delle province pi\u00f9 importanti e al tempo stesso pericolose per la stabilit\u00e0 dell'impero, tanto da essere affidata a un funzionario di stretta fiducia del Principe, esterno al ceto aristocratico senatorio (i senatori avevano financo il divieto assoluto di recarvisi) e ridotto nel rango e nell'autorevolezza.\nIl prefetto era normalmente coadiuvato da un idiologo (dal gr. \u1f34\u03b4\u03b9\u03bf\u03c2 \u03bb\u03cc\u03b3\u03bf\u03c2, propr. \"conto privato\"), ereditato dalla monarchia tolemaica, che era responsabile per i beni imperiali e della riscossione delle entrate straordinarie (delle multe e dei dazi).\nStoria.\nIl suo mandato non aveva limiti temporali e contemplava, unico nella categoria dei governatori equestri (sino alla creazione della provincia di Mesopotamia sotto Settimio Severo), l\"'imperium militiae\", ovvero il comando sulle truppe cittadine, le legioni (all'inizio tre, poi dall'et\u00e0 di Adriano una). Il fondamento giuridico della prefettura egiziana fu una legge comiziale che Ottaviano fece promuovere appena rientrato a Roma dopo la vittoria su Marco Antonio nel 30/29 a.C.; in questa legge era contemplato l'\"imperium\" di Ottaviano sulla provincia, di cui l'\"imperium\" del prefetto ne era diretta derivazione; i poteri del prefetto si basavano sulla \"similitudo proconsulis\", attraverso un'analogia con la figura del proconsole repubblicano: se da una parte ne garantivano i medesimi poteri, dall'altra non ne facevano un magistrato, bens\u00ec un sostituto dello stesso, nel qual caso, l'imperatore.\nIl prefetto non possedeva, infatti, un \"imperium\" proprio (come nel caso dei consoli, dei proconsoli, dei pretori, dei propretori), ma un \"imperium\" concesso dall'imperatore.\nIl prefetto d'Egitto perci\u00f2 non fu mai un agente privato dei Cesari in Egitto, come l'Egitto non fu mai una propriet\u00e0 privata di Augusto: tale teoria \u00e8 stata da tempo superata dalla storiografia moderna.\nIl prefetto aveva sede in Alessandria d'Egitto, antica capitale dei re della Dinastia tolemaica. Qui aveva sede anche la cancelleria e tutti gli uffici del comando centrale romano nella provincia nilotica. Il prefetto restava in carica sino all'arrivo del successore.\nLa prefettura d'Egitto era inizialmente considerata la massima carica riservata per un cavaliere, l'apice del \"fastigium equestre\". Gi\u00e0 dall'et\u00e0 Giulio-Claudia, per\u00f2, il prefetto d'Egitto cedette il passo al prefetto del pretorio, il quale, data la vicinanza alla persona dell'imperatore e quindi al centro vitale del potere, divenne la prefettura di maggior prestigio. La prefettura rimase la carica concernente il governo d'Egitto (bench\u00e9 ormai con incarichi prettamente civili) anche dopo la riforma di Diocleziano; il suo mandato tuttavia si limit\u00f2 al Basso-Egitto e al Fayum; il resto del paese fu affidato al \"praeses\"."}
{"id": "1391641", "revid": "76963", "url": "https://it.wikipedia.org/wiki?curid=1391641", "title": "Alessandro Sagnotti", "text": "Biografia.\nNato a Roma il 30 gennaio del 1913, si laurea nel 1936 in Economia e Commercio. Negli stessi anni frequenta la scuola allievi ufficiali di complemento fino al grado di sottotenente.\nCarriera militare.\nNell'agosto del 1940 \u00e8 richiamato a Tripoli, in Libia, a comando del \"II gruppo\" del \"26\u00ba reggimento di artiglieria\" della 17\u00aa divisione Pavia, che condurr\u00e0 come tenente nelle alterne vicende della Campagna del Nord Africa nei successivi due anni.\nPer la sua conoscenza del tedesco viene scelto dal generale Erwin Rommel come ufficiale di collegamento tra l'armata dell'Afrika Korps e le truppe italiane. Nel giugno del 1941, essendo venuti a mancare gli ufficiali in capo, \u00e8 alla guida del suo reggimento nell'Assedio di Tobruk che si protrae fino a novembre, quando, a seguito della controffensiva inglese (l'Operazione Crusader), le divisioni italo-tedesche ripiegano in Cirenaica.\nRiorganizzate le truppe, collabora con Rommel nell'offensiva italo-tedesca del 1942: il 21 gennaio viene ripresa Agedabia, in febbraio Bengasi. In aprile la linea del fronte avanza fino a \"Ain El-Gazala\" da cui dopo la Battaglia di al Gazala il 21 giugno entra con il \"26\u00ba reggimento Pavia\" a Tobruk riconquistata. L'avanzata prosegue fino a \"Marsa-Matruk\" il 27 giugno e, ridislocati a supporto della Divisione Paracadutisti Folgore sul saliente di \"Ruwesait\", i reggimenti della \"17\u00aa Divisione Pavia\" partecipano come prima linea alle battaglie di El Alamein.\nPochi giorni prima della battaglia del 14-15 luglio 1942 presso El Alamein, a causa delle ferite di guerra riportate nel corso dei combattimenti, Sagnotti \u00e8 congedato con il grado di capitano per i meriti sul campo e ritorna fortunosamente a Roma con un bimotore danneggiato da un precedente atterraggio di emergenza. La quasi totalit\u00e0 degli uomini della \"17\u00aa Divisione Pavia\", accerchiati nel novembre del 1942, perisce nella battaglia successiva, i restanti vengono fatti prigionieri da una divisione neozelandese.\nDopoguerra.\nNegli anni successivi alla fine della seconda guerra mondiale entra con funzioni dirigenziali nel Ministero dell'Alimentazione (diventato poi Ministero dell'Agricoltura e delle Foreste e in seguito Ministero delle politiche agricole alimentari e forestali), ricoprendo infine il ruolo di dirigente generale."}
{"id": "1391648", "revid": "656701", "url": "https://it.wikipedia.org/wiki?curid=1391648", "title": "149 (numero)", "text": "Centoquarantanove (149) \u00e8 il numero naturale dopo il 148 e prima del 150."}
{"id": "1391649", "revid": "656701", "url": "https://it.wikipedia.org/wiki?curid=1391649", "title": "Centoquarantanove", "text": ""}
{"id": "1391657", "revid": "656701", "url": "https://it.wikipedia.org/wiki?curid=1391657", "title": "139 (numero)", "text": "Centotrentanove (139) \u00e8 il numero naturale dopo il 138 e prima del 140."}
{"id": "1391658", "revid": "2014155", "url": "https://it.wikipedia.org/wiki?curid=1391658", "title": "Ernesto Luigi II di Sassonia-Meiningen", "text": "Biografia.\nEgli era il terzo ma il secondo sopravvissuto dei figli del Duca Ernesto Luigi I di Sassonia-Meiningen e della sua prima moglie, Dorotea Maria di Sassonia-Gotha-Altenburg.\nLa morte del suo fratello maggiore, Giuseppe Bernardo (22 marzo 1724) gli concesse il ruolo di erede del Ducato di Sassonia-Meiningen. Suo padre mor\u00ec pochi mesi dopo (24 novembre 1724), e Ernesto Luigi, di appena quindici anni, eredit\u00f2 il ducato con il fratello minore, Carlo Federico.\nDal momento che entrambi i principi non avevano ancora raggiunto la maggiore et\u00e0, i loro zii Federico Guglielmo ed Antonio Ulrico vennero nominati loro tutori sino al 1733.\nErnesto Ludovico mor\u00ec solo cinque anni dopo, a soli venti anni e senza essersi ancora sposato. Suo erede fu il fratello minore, Carlo Federico."}
{"id": "1391659", "revid": "656701", "url": "https://it.wikipedia.org/wiki?curid=1391659", "title": "Centotrentanove", "text": ""}
{"id": "1391660", "revid": "6923", "url": "https://it.wikipedia.org/wiki?curid=1391660", "title": "Cagiva Freccia C12 SP", "text": ""}
{"id": "1391661", "revid": "1821847", "url": "https://it.wikipedia.org/wiki?curid=1391661", "title": "Anton Pannekoek", "text": "Biografia.\nPannekoek studi\u00f2 astronomia all'Universit\u00e0 di Leiden conseguendo il dottorato nel 1902. Marxista e seguace del filosofo Joseph Dietzgen, ader\u00ec al Partito socialdemocratico operaio dei Paesi Bassi scrivendo articoli pubblicati anche sulla \"Neue Zeit\", l'organo teorico della socialdemocrazia tedesca. Trasferitosi in Germania nel 1906 e iscritto alla SPD, divenne docente della scuola di partito a Berlino, attivit\u00e0 che gli fu proibita dal governo tedesco sotto pena di espulsione.\nPannekoek continu\u00f2 a lavorare negli archivi del partito e a pubblicare articoli per la stampa socialista. Partecip\u00f2 anche ai congressi della SPD tenuti a Essen (1907), a Norimberga (1908), a Magdeburgo (1910), a Jena (1911), a Chemnitz (1912) e ancora a Jena nel 1913. Amico di Herman Gorter e di Henriette Roland Holst, prese posizioni politiche radicali, giungendo fino alla rottura con il gradualista Karl Kautsky.\nAllo scoppio della prima guerra mondiale, Pannekoek ritorn\u00f2 in Olanda. Nel dibattito politico seguito alla rivoluzione d'ottobre, Pannekoek si dichiar\u00f2 per il comunismo consiliare, rifiutando tanto il parlamentarismo avallato dai socialdemocratici quanto il centralismo democratico di marca leninista. Nel 1918 divenne membro del Partito comunista dei Paesi Bassi, che lasci\u00f2 nel 1921 per il Partito comunista operaio dei Paesi Bassi.\nRigetta lo stalinismo fin dalla sua nascita: secondo lui il sistema presente in URSS non \u00e8 socialista, bens\u00ec un capitalismo di Stato.\nNel 1938 pubblica \"Lenin come filosofo\" con lo pseudonimo di John Harper. Continua a scrivere durante la Seconda guerra mondiale, e pubblica con lo pseudonimo di P. Aartsz. Nel 1944 buona parte del suo archivio brucia nel corso della battaglia di Arnhem. Pannekoek rester\u00e0 sempre fedele alle sue convinzioni consiliariste ed intrattiene una corrispondenza con Cornelius Castoriadis.\nHa fondato all'Universit\u00e0 di Amsterdam un istituto di astronomia che porta oggi il suo nome. Ha ricevuto nel 1951 la Medaglia d'Oro della Royal Astronomical Society. L'asteroide 2378 Pannekoek porta il suo nome."}
{"id": "1391662", "revid": "86599", "url": "https://it.wikipedia.org/wiki?curid=1391662", "title": "Dorsa Burnet", "text": "I Dorsa Burnet sono un sistema di creste lunari intitolato al teologo e scrittore di cosmogonia inglese Thomas Burnet nel 1976. Si trova nell'Oceanus Procellarum e ha una lunghezza di circa 194\u00a0km."}
{"id": "1391668", "revid": "300067", "url": "https://it.wikipedia.org/wiki?curid=1391668", "title": "Nikos Hatzivrettas", "text": ""}
{"id": "1391669", "revid": "729019", "url": "https://it.wikipedia.org/wiki?curid=1391669", "title": "Numerario", "text": "Il numerario \u00e8 un bene assunto come unit\u00e0 di misura, il cui prezzo viene fissato a uno. Il prezzo di tutti gli altri beni verr\u00e0 poi espresso in funzione di questo.\nL'unit\u00e0 monetaria \u00e8 il tipico numerario. Infatti in funzione di essa sono misurati tutti gli altri beni."}
{"id": "1391674", "revid": "201233", "url": "https://it.wikipedia.org/wiki?curid=1391674", "title": "Dorsa Cato", "text": ""}
{"id": "1391676", "revid": "6923", "url": "https://it.wikipedia.org/wiki?curid=1391676", "title": "Suddivisioni di Novi Sad", "text": "Novi Sad \u00e8 divisa amministrativamente in 2 comuni: quello di Novi Sad propriamente detta che si estende sulla sponda orientale del Danubio e quello di Petrovaradin (\u041f\u0435\u0442\u0440\u043e\u0432\u0430\u0440\u0430\u0434\u0438\u043d) che occupa la sponda occidentale. Entrambi i comunisono suddivise in quartieri. \nSobborghi.\nAl di fuori dell'area urbana esistono alcuni sobborghi che appartengono amministrativamente alla citt\u00e0 di Novi Sad. Alcuni come Futog e Veternik sono molto estesi e popolosi, altri come Stari Ledinci e Bukovac sono piccoli villaggi rurali con una popolazione che non arriva alle 1.000 unit\u00e0.\nSobborghi del comune di Novi Sad\nSobborghi del comune di Petrovaradin"}
{"id": "1391678", "revid": "101175", "url": "https://it.wikipedia.org/wiki?curid=1391678", "title": "Cagiva Super City 50", "text": ""}
{"id": "1391680", "revid": "101175", "url": "https://it.wikipedia.org/wiki?curid=1391680", "title": "Cagiva Super City 75", "text": ""}
{"id": "1391682", "revid": "466539", "url": "https://it.wikipedia.org/wiki?curid=1391682", "title": "Geoff Dyer", "text": "Biografia.\nHa studiato al Corpus Christi College di Oxford. Il suo primo libro \u00e8 un saggio su John Berger, \"Ways of Telling: The Work of John Berger\" (1986), mentre il suo primo romanzo \u00e8 \"Il colore della memoria\" (1989), di carattere autobiografico, ambientato negli anni ottanta a Brixton, a sud di Londra. Ha raggiunto la notoriet\u00e0 con \"Natura morta con custodia di sax. Storie di jazz\" (\"But Beautiful\") (1991), con il quale ha vinto il Somerset Maugham Award. \nScrive regolarmente per quotidiani e riviste britanniche, come \"The Guardian\", \"The Independent\", \"New Statesman\" ed \"Esquire\". Alcuni dei suoi articoli dalle pi\u00f9 diverse parti del mondo sono stati raccolti nel libro di storie di viaggio \"Yoga per gente che proprio non ne vuole sapere\" (\"Yoga For People Who Can't Be Bothered To Do It\") (2003). Nel 2005 ha pubblicato una personalissima storia della fotografia, \"L'infinito istante. Saggio sulla fotografia\" (\"The Ongoing Moment\") (2005)."}
{"id": "1391684", "revid": "767487", "url": "https://it.wikipedia.org/wiki?curid=1391684", "title": "Moine\u0219ti", "text": "Moine\u0219ti \u00e8 un municipio della Romania di 23.863 abitanti, ubicato nel distretto di Bac\u0103u.\nGeografia ed economia.\nMoine\u0219ti \u00e8 situato a circa 41 km da Bac\u0103u, al centro di un territorio piuttosto ricco di risorse naturali: petrolio, carbone e acque minerali. In particolare lo sfruttamento dei giacimenti petroliferi ha origini molto antiche, in quanto la presenza di tale risorsa \u00e8 attestata da documenti risalenti al XV secolo. Oggi le risorse energetiche sono in via di rapido esaurimento e l'amministrazione locale punta per il futuro allo sfruttamento sia industriale che turistico delle acque minerali: in particolare, nella zona del parco \"Bailor Moine\u0219ti\" si trovano ben 10 diverse sorgenti di acque minerali che potrebbero far diventare la citt\u00e0 un centro termale di buona importanza.\nMonumenti e luoghi d'interesse.\nAll'entrata di Moine\u0219ti sulla strada che proviene da Bac\u0103u, si trova un monumento eretto in onore del poeta e saggista Tristan Tzara e del Dadaismo; il monumento venne eretto in occasione del centenario della nascita del poeta, avvenuta proprio a Moine\u0219ti il 16 aprile 1896."}
{"id": "1391687", "revid": "287204", "url": "https://it.wikipedia.org/wiki?curid=1391687", "title": "Moinesti", "text": ""}
{"id": "1391688", "revid": "86599", "url": "https://it.wikipedia.org/wiki?curid=1391688", "title": "Dorsa Catone", "text": "Dorsa Catone (Cato in latino) \u00e8 un sistema di creste lunari intitolato all'uomo politico e scrittore latino romano Marco Porcio Catone nel 1976. Ha una lunghezza di circa 140\u00a0km."}
{"id": "1391691", "revid": "155613", "url": "https://it.wikipedia.org/wiki?curid=1391691", "title": "Cimitero comunale dei Lupi", "text": "Il cimitero comunale dei Lupi, o della Cigna, sorge a Livorno, ai margini dell'area portuale ed industriale della citt\u00e0, in un lotto di terreno confinante con il pi\u00f9 recente cimitero ebraico.\nStoria.\nIn epoche remote il primo cimitero di Livorno era situato presso la chiesa di Santa Maria e Giulia, oggi scomparsa.\nSuccessivamente altri cimiteri sorsero accanto alla pieve di Sant'Antonio e in secoli pi\u00f9 recenti presso le chiese Santa Giulia (XVII secolo), di Santa Caterina (XVIII secolo) e nell'area dell'attuale piazza II Giugno.\nUn sesto cimitero fu edificato nella seconda met\u00e0 del Settecento non distante dalla Porta a Pisa, dove successivamente fu costruito il Seminario Gavi.\nTuttavia, durante l'occupazione francese fu ordinato di realizzare un nuovo spazio cimiteriale distante dalla citt\u00e0, in ottemperanza a quanto stabilito nell'editto di Saint-Cloud (1804).\nDopo la realizzazione di uno spazio provvisorio sulla via dei Nuovi Condotti, nel 1807 si pass\u00f2 all'acquisto dei terreni in localit\u00e0 Santo Stefano ai Lupi, lungo l'antichissima via medievale di Porto Pisano che portava a Pisa.\nIl nuovo cimitero fu progettato dall'architetto Riccardo Calocchieri, il cui disegno prevalse tra quelli presentati da diversi professionisti ad una commissione formata da Giuseppe Manetti e dal senatore Giovanni degli Alessandri.\nIl disegno fu comunque portato avanti con notevoli modifiche rispetto al programma iniziale. A causa dell'ingente aumento delle spese, Calocchieri fu sostituito da Gaspero Pampaloni e da Stefano Diletti, che conclusero l'opera nel 1822.\nIntorno al 1874 furono formulate le prime ipotesi di ampliamento, che si concretizzarono a partire dal decennio successivo, quando l'ingegner Adriano Unis diresse la realizzazione di una serie di loggiati e cappelle nella parte tergale del cimitero; costruzione che si protrasse fino all'inizio del secolo successivo.\nNel 1913, nelle aree a sud del nucleo originario, fu iniziata l'edificazione del \"Tempio Cinerario\", maestoso complesso monumentale ultimato nel 1916. In tale periodo il cimitero risultava raggiungibile tramite un apposito capolinea della rete tranviaria di Livorno.\nDopo le distruzioni inferte dai bombardamenti della seconda guerra mondiale, ulteriori trasformazioni e ampliamenti hanno interessato il cimitero fino ai giorni nostri, con la realizzazione di colombari in cemento armato e l'acquisizione di nuove aree verso nord.\nAttualmente il complesso cimiteriale ha una superficie di 110.000\u00a0m\u00b2 e ospita 190.000 salme.\nDescrizione.\nIl cimitero sorge in localit\u00e0 Santo Stefano ai Lupi, lungo le sponde del torrente Cigna; all'epoca della costruzione quest'area fu oggetto di numerosi ritrovamenti archeologici per essere situata, fino all'epoca medioevale, ai margini di Porto Pisano, come testimoniato dalla presenza della vicina pieve di Santo Stefano, della quale sono ancor visibili alcuni significativi resti.\nL'ingresso al complesso cimiteriale \u00e8 sottolineato da una piccola chiesa dedicata a San Tobia, facente parte del nucleo progetto da Calocchieri agli inizi del XIX secolo; all'interno si trovava un organo a canne che negli anni settanta del Novecento \u00e8 stato trasferito presso l'auditorium della villa del Presidente. Sul lato opposto si erge invece un maestoso porticato classicheggiante progettato da Adriano Unis e che, con i suoi oltre 250 metri di lunghezza, delimita la parte posteriore del cimitero, ai margini della linea ferroviaria compresa tra la Stazione di Livorno Centrale e quella di Calambrone.\nUn viale alberato congiunge la chiesa ai suddetti colonnati, all'interno dei quali sono ospitate pregevoli opere marmoree.\nLungo il viale sorgono numerosi monumenti funebri caratterizzati da simboli che evidenziano l'appartenenza a diversi credi religiosi e ideali politici, soprattutto legati al periodo risorgimentale; spiccano la tomba del patriota livornese Andrea Sgarallino, realizzata da Lorenzo Gori, su cui \u00e8 impresso il simbolo della massoneria; i monumenti a Corrado Dodoli (fine XIX secolo), ardente mazziniano, a Guido Ravenna (1900), che prese parte alla difesa di Livorno del 1849, e agli Eroi di San Jacopo (1890); ancora, il monumento a Giuseppe Mazzini (1882), di scuola carrarese; la stele in ricordo di Enrico Bartelloni e Francesco Chiusa (1865); il monumento in memoria delle vittime degli austriaci durante l'assedio di Livorno del 1849, realizzato da Lorenzo Gori nel 1881; il monumento a Oreste Franchini, tarda opera dello stesso Gori (1917); il \"Quadrato dei Garibaldini\" (1893) dedicato ai livornesi che parteciparono alla Spedizione dei Mille; il monumento a Cesare Alem\u00e0 (prima met\u00e0 del Novecento) o, ancora, il monumento ai livornesi caduti a Mentana (1867), di Enrico Mirandoli.\nDa segnalare anche la cappella Orlando, che riporta in facciata la data 1888.\nAltre aree del cimitero sono dedicate alle diverse comunit\u00e0 religiose e nazionali presenti a Livorno, come gli ebrei, i valdesi e i turchi. In particolare, il quadrato dei turchi fu inglobato nel cimitero a seguito dell'ampliamento del 1910; un primo cimitero turco si trovava nell'area della Bellana, a sud della citt\u00e0, ma nei primi anni dopo l'unit\u00e0 d'Italia esso fu chiuso e contestualmente fu trovata la nuova collocazione nella zona dei Lupi. Vi sono ubicate cinque tombe, probabilmente provenienti dal primo cimitero in quanto datate al periodo compreso tra il 1846 e il 1851.\nIl lato meridionale del complesso ospita invece il Tempio Cinerario, un'imponente struttura monumentale realizzata nei primi anni del Novecento per conto della Societ\u00e0 di Cremazione.\nIl lato settentrionale, a ridosso delle aree portuali, invece \u00e8 stato oggetto di numerosi ampliamenti sin dal secondo dopoguerra; tuttavia, sul finire del Novecento \u00e8 stata prevista la costruzione di un nuovo cimitero non distante da Pian di Rota."}
{"id": "1391700", "revid": "767487", "url": "https://it.wikipedia.org/wiki?curid=1391700", "title": "Derek Asamoah", "text": "Carriera.\nClub.\nHa iniziato la sua carriera professionale nel Northampton Town dove ha disputato 112 incontri, entrando spesso a partita iniziata. Nella stagione 2004-2005 passa al Mansfield Town e dopo una brusca rottura con la dirigenza viene ceduto al Lincoln City, dove disputer\u00e0 35 partite prima di essere ceduto in prestito nel maggio 2006 al Chester City.\nNella stagione 2006-2007 viene ingaggiato dal Shrewsbury Town dove totalizzer\u00e0 39 presenze e 10 reti trascinando la squadra al settimo posto della Football League Two.\nNel calciomercato estivo del 2007 si trasferisce dall'Inghilterra per approdare nel campionato francese vestendo la maglia del Nizza. Dopo due stagioni senza presenze nel squadra della Costa Azzurra, passa alla neopromossa Hamilton Academical con cui disputa tre incontri nel campionato scozzese 2008-2009.\nAl termine della stagione abbandona la Scozia per la Bulgaria, dove veste la maglia del Lokomotiv Sofia.\nNazionale.\nL'esordio nella Nazionale ghanese arriva nell'ottobre del 2006 quando \"Le Stelle Nere\" (The Black Stars) hanno partecipato ad un torneo amichevole con il e la ."}
{"id": "1391702", "revid": "129019", "url": "https://it.wikipedia.org/wiki?curid=1391702", "title": "\u00c9dgar Ram\u00edrez", "text": "Biografia.\nNato a Tariba, nel Venezuela, figlio di un diplomatico militare, Filiberto Ram\u00edrez, e di un avvocato, Soday Arellano, a causa del lavoro paterno \u00e8 cresciuto in varie parti del mondo, tra cui Austria, Italia, Canada, Messico, e grazie a questo parla fluentemente cinque lingue: tedesco, italiano, francese, spagnolo e inglese. Ha una sorella di nome Nataly. Laureatosi in giornalismo, prima di intraprendere la carriera di attore era intenzionato a diventare un diplomatico come il padre. Inoltre \u00e8 stato promulgatore di molte campagne atte alla diffusione dei valori democratici tra i giovani, e ha svolto il ruolo di direttore in un'organizzazione non governativa denominata \"Fundaci\u00f3n Dale Al Voto\". \nDopo alcuni lavori per il cinema latino, debutta nel film di Tony Scott, \"Domino\". Nel 2007 recita in \"The Bourne Ultimatum - Il ritorno dello sciacallo\" ed \u00e8 nel cast di \"Prospettive di un delitto\". Nel 2008 partecipa a uno dei due film del regista Steven Soderbergh dedicati alla vita di Che Guevara, ovvero \"Che - L'argentino\". Nel 2010 interpreta Ilich Ram\u00edrez S\u00e1nchez, alias Carlos lo Sciacallo, nella miniserie televisiva \"Carlos\", ruolo che gli vale il Premio C\u00e9sar 2011 come migliore promessa maschile e la candidatura ai Golden Globe 2011. Nel 2018 interpreta lo stilista Gianni Versace nella seconda stagione di American Crime Story intitolata \"L'assassinio di Gianni Versace\".\nPremi e nomination.\nGolden Globe\nScreen Actors Guild Awards\nPremio Emmy\nPremio C\u00e9sar\nDoppiatori italiani.\nNelle versioni in italiano dei suoi lavori, \u00c9dgar Ram\u00edrez \u00e8 stato doppiato da:"}
{"id": "1391704", "revid": "465169", "url": "https://it.wikipedia.org/wiki?curid=1391704", "title": "S10", "text": ""}
{"id": "1391705", "revid": "287204", "url": "https://it.wikipedia.org/wiki?curid=1391705", "title": "S11", "text": ""}
{"id": "1391706", "revid": "1305772", "url": "https://it.wikipedia.org/wiki?curid=1391706", "title": "S12", "text": ""}
{"id": "1391707", "revid": "228587", "url": "https://it.wikipedia.org/wiki?curid=1391707", "title": "S13", "text": ""}
{"id": "1391708", "revid": "287204", "url": "https://it.wikipedia.org/wiki?curid=1391708", "title": "Edgar Ramirez", "text": ""}
{"id": "1391710", "revid": "767487", "url": "https://it.wikipedia.org/wiki?curid=1391710", "title": "Dorsa Dana", "text": "Il Dorsa Dana \u00e8 un sistema di creste lunari intitolato al geologo, mineralogista e zoologo statunitense James Dwight Dana nel 1976. Si trova nel Mare Smythii e ha una lunghezza di circa 70\u00a0km."}
{"id": "1391711", "revid": "1305772", "url": "https://it.wikipedia.org/wiki?curid=1391711", "title": "S14", "text": ""}
{"id": "1391713", "revid": "599013", "url": "https://it.wikipedia.org/wiki?curid=1391713", "title": "S15", "text": ""}
{"id": "1391716", "revid": "1305772", "url": "https://it.wikipedia.org/wiki?curid=1391716", "title": "S16", "text": ""}
{"id": "1391720", "revid": "1305772", "url": "https://it.wikipedia.org/wiki?curid=1391720", "title": "S17", "text": ""}
{"id": "1391722", "revid": "599013", "url": "https://it.wikipedia.org/wiki?curid=1391722", "title": "S18", "text": ""}
{"id": "1391724", "revid": "287204", "url": "https://it.wikipedia.org/wiki?curid=1391724", "title": "S19", "text": ""}
{"id": "1391725", "revid": "1442080", "url": "https://it.wikipedia.org/wiki?curid=1391725", "title": "Sciaromiopsis sinensis", "text": "Sciaromiopsis sinensis \u00e8 una specie di muschio della famiglia Amblystegiaceae. \u00c8 endemico in Cina. I suoi habitat naturali sono i fiumi. \u00c8 a rischio estinzione per la perdita dell'habitat."}
{"id": "1391726", "revid": "1305772", "url": "https://it.wikipedia.org/wiki?curid=1391726", "title": "S20", "text": ""}
{"id": "1391729", "revid": "1305772", "url": "https://it.wikipedia.org/wiki?curid=1391729", "title": "S22", "text": ""}
{"id": "1391731", "revid": "1305772", "url": "https://it.wikipedia.org/wiki?curid=1391731", "title": "S23", "text": ""}
{"id": "1391732", "revid": "6923", "url": "https://it.wikipedia.org/wiki?curid=1391732", "title": "Glamorgan Wanderers RFC", "text": "Il Glamorgan Wanderers Rugby Football Club \u00e8 un club di rugby a 15 gallese di Ely, quartiere di Cardiff. Attualmente partecipa alla Welsh Premier Division.\nStoria.\nI Glamorgan Wanderers hanno iniziato la loro vita col nome di Old Monktonians, squadra formata nel 1893 dagli ex scolari del Monkton House School. Nel 1913 il team cambi\u00f2 il suo nome in Glamorgan Wanderers. La squadra cambi\u00f2 sette differenti campi da gioco nei primi anni di vita finch\u00e9 non fu in grado di comprare il proprio stadio attuale nel 1951, stadio che fu chiamato Memorial Ground in onore degli ex giocatori che avevano perso la loro vita nella seconda guerra mondiale.\nIl pi\u00f9 famoso presidente dei Glamorgan Wanderers \u00e8 stato, fino alla sua morte nel 2007, l'ex segretario della Welsh Rugby Union Tasker Watkins."}
{"id": "1391734", "revid": "1305772", "url": "https://it.wikipedia.org/wiki?curid=1391734", "title": "S24", "text": ""}
{"id": "1391736", "revid": "1305772", "url": "https://it.wikipedia.org/wiki?curid=1391736", "title": "S25", "text": ""}
{"id": "1391738", "revid": "599013", "url": "https://it.wikipedia.org/wiki?curid=1391738", "title": "S26", "text": ""}
{"id": "1391740", "revid": "599013", "url": "https://it.wikipedia.org/wiki?curid=1391740", "title": "S27", "text": ""}
{"id": "1391741", "revid": "599013", "url": "https://it.wikipedia.org/wiki?curid=1391741", "title": "S28", "text": ""}
{"id": "1391742", "revid": "124123", "url": "https://it.wikipedia.org/wiki?curid=1391742", "title": "Stefan Zisser", "text": "Carriera.\nClub.\nCresciuto nell'EV Bozen 84, Zisser si trasfer\u00ec gi\u00e0 nel 1996 in Finlandia, nelle giovanili della squadra del TPS Turku. Dopo tre stagioni e parte della quarta fece il suo ritorno in Italia, nell'HC Bolzano, con cui vinse lo scudetto 1999-00.\nAl termine di quella stagione pass\u00f2 all'Hockey Club Junior Milano Vipers dove rimase fino alla fine della stagione 2002, vincendo uno scudetto ed una Supercoppa italiana.\nDal campionato 2002-03 si \u00e8 stabilmente legato all'Hockey Club Bolzano, con il quale vinse tre scudetti, tre Coppa Italia e tre edizioni della Supercoppa italiana. Nell'estate del 2013 Zisser fu riconfermato ancora una volta dal Bolzano, iscrittosi a partire dalla stagione 2013-14 alla prima divisione austriaca, la EBEL. Con la maglia degli altoatesini vinse la EBEL 2013-2014.\nIl contratto col Bolzano non venne rinnovato al termine della stagione 2014-2015, e Zisser annunci\u00f2 il ritiro.\nNazionale.\nCon la Nazionale maggiore fece il proprio esordio quando ancora giocava in Finlandia, il 2 aprile 1999 contro la . Con la maglia azzurra disput\u00f2, a livello giovanile, i mondiali U-20 del 1999 e del 2000. Con quella maggiore, oltre a numerose amichevoli, prese parte ai mondiali maggiori del 2000, 2002 e 2010, i mondiali di prima divisione del 2003, 2004, 2005 e 2009 (questi ultimi due vinti), ed ai XX Giochi olimpici invernali.\nDopo il ritiro.\nNel giugno del 2018 \u00e8 stato eletto presidente del comitato altoatesino della Federazione Italiana Sport del Ghiaccio. Nello stesso anno \u00e8 stato poi nominato dalla FISG direttore delle squadre nazionali."}
{"id": "1391744", "revid": "1305772", "url": "https://it.wikipedia.org/wiki?curid=1391744", "title": "S29", "text": ""}
{"id": "1391745", "revid": "1305772", "url": "https://it.wikipedia.org/wiki?curid=1391745", "title": "S30", "text": ""}
{"id": "1391747", "revid": "599013", "url": "https://it.wikipedia.org/wiki?curid=1391747", "title": "S33", "text": ""}
{"id": "1391749", "revid": "599013", "url": "https://it.wikipedia.org/wiki?curid=1391749", "title": "S34", "text": ""}
{"id": "1391751", "revid": "1305772", "url": "https://it.wikipedia.org/wiki?curid=1391751", "title": "S35", "text": ""}
{"id": "1391753", "revid": "599013", "url": "https://it.wikipedia.org/wiki?curid=1391753", "title": "S36", "text": ""}
{"id": "1391754", "revid": "1305772", "url": "https://it.wikipedia.org/wiki?curid=1391754", "title": "S37", "text": ""}
{"id": "1391755", "revid": "599013", "url": "https://it.wikipedia.org/wiki?curid=1391755", "title": "S38", "text": ""}
{"id": "1391756", "revid": "298055", "url": "https://it.wikipedia.org/wiki?curid=1391756", "title": "Willi Cicci", "text": ""}
{"id": "1391757", "revid": "599013", "url": "https://it.wikipedia.org/wiki?curid=1391757", "title": "S39", "text": ""}
{"id": "1391758", "revid": "1305772", "url": "https://it.wikipedia.org/wiki?curid=1391758", "title": "S40", "text": ""}
{"id": "1391759", "revid": "599013", "url": "https://it.wikipedia.org/wiki?curid=1391759", "title": "S41", "text": ""}
{"id": "1391760", "revid": "599013", "url": "https://it.wikipedia.org/wiki?curid=1391760", "title": "S42", "text": ""}
{"id": "1391761", "revid": "599013", "url": "https://it.wikipedia.org/wiki?curid=1391761", "title": "S43", "text": ""}
{"id": "1391762", "revid": "2103325", "url": "https://it.wikipedia.org/wiki?curid=1391762", "title": "Campina Grande", "text": "Campina Grande \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Campina Grande.\nCampina Grande \u00e8 la seconda citt\u00e0 della Para\u00edba ed \u00e8 considerata uno dei poli industriali principali del Nordeste nonch\u00e9 il polo tecnologico pi\u00f9 avanzato di tutta l'America latina. La citt\u00e0 \u00e8 conosciuta anche per il gran numero di universit\u00e0, ben 16, 3 delle quali pubbliche."}
{"id": "1391763", "revid": "599013", "url": "https://it.wikipedia.org/wiki?curid=1391763", "title": "S44", "text": ""}
{"id": "1391766", "revid": "599013", "url": "https://it.wikipedia.org/wiki?curid=1391766", "title": "S45", "text": ""}
{"id": "1391767", "revid": "599013", "url": "https://it.wikipedia.org/wiki?curid=1391767", "title": "S46", "text": ""}
{"id": "1391768", "revid": "599013", "url": "https://it.wikipedia.org/wiki?curid=1391768", "title": "S47", "text": ""}
{"id": "1391770", "revid": "90227", "url": "https://it.wikipedia.org/wiki?curid=1391770", "title": "Societ\u00e0 San Vincenzo de' Paoli", "text": ""}
{"id": "1391778", "revid": "666668", "url": "https://it.wikipedia.org/wiki?curid=1391778", "title": "Coppa UEFA 2006-2007 (calcio a 5)", "text": "La Coppa UEFA 2006-2007 \u00e8 stata la 6\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla UEFA. La competizione si \u00e8 disputata tra il 10 settembre 2006 e il 28 aprile 2007 e ha coinvolto 40 societ\u00e0, tra le quali \u2013 per la prima volta \u2013 squadre di Austria, Germania, Malta, Scozia, Svezia e Svizzera. Da questa edizione la formula della competizione subisce alcuni cambiamenti: allargamento del turno preliminare a 16 societ\u00e0 con accesso alla fase successiva garantita alle sole vincitrici dei gironi; riduzione dei gironi del primo turno (denominato \"principale\") da 8 a 6; allargamento a 16 partecipanti al secondo turno (denominato \"\u00e9lite\"); semifinali e finale disputate in una sede unica.\nI campioni in carica dell' e le prime tre squadre del ranking, cio\u00e8 , ed , accedono direttamente al turno \u00e9lite. A trionfare \u00e8 stata la formazione russa della , alla sua prima affermazione continentale dopo due finali consecutive perse."}
{"id": "1391779", "revid": "289247", "url": "https://it.wikipedia.org/wiki?curid=1391779", "title": "San Vincenzo De Paoli", "text": ""}
{"id": "1391780", "revid": "1305772", "url": "https://it.wikipedia.org/wiki?curid=1391780", "title": "Trey Day", "text": "Trey Day \u00e8 il secondo album di Trey Songz, pubblicato dalla Atlantic Records nel 2007 e seguente \"I Gotta Make It\".\nIl disco.\nInizialmente la data di uscita era stata fissata il 12 giugno 2007, quando \u00e8 stata posticipata al 2 ottobre. Il 27 settembre il disco era disponibile sul web.\nI singoli estratti sono \"Wonder Woman\" (prodotto da Danja) e \"Can't Help but Wait\" (prodotto dal team Stargate). Ulteriori tracce sono state prodotte dallo stesso Trey Songz, The Runners, Bryan Michael Cox, Dre &amp; Vidal e R. Kelly. il featuring pi\u00f9 importante \u00e8 quello del rapper Jim Jones (in \"Fly Togheter\").\nL'album ha debuttato alla posizione n.11 della Billboard 200 statunitense con 73000 copie vendute durante la prima settimana, ottenendo assai pi\u00f9 successo di \"I Gotta Make It\"."}
{"id": "1391782", "revid": "1745361", "url": "https://it.wikipedia.org/wiki?curid=1391782", "title": "Ischi", "text": "Ischi () od Alcioneo () o Lico () \u00e8 un personaggio della mitologia greca.\nGenealogia.\nFiglio di Elato ed Hippea.\nMitologia.\nCoronide figlia di Flegias era una delle amanti di Apollo che un giorno si rec\u00f2 a Delfi lasciandola in compagnia di un corvo bianco.\nIschi sedusse la donna che rimase incinta di un bambino suscitando l'ira di Apollo che tramut\u00f2 il colore delle piume del corvo da bianco a nero e fece uccidere Coronide da Artemide mentre il figlio che Coronide portava in grembo fu chiamato Asclepio e fu portato da Apollo al centauro Chirone.\nIschi mor\u00ec secondo alcuni per le saette di Zeus, secondo altri per le frecce di Apollo.\nA causa di una doppia omonimia alcuni confondono questo personaggio con un altro Ischi che \u00e8 a sua volta figlio di un altro Elato.\nNote.\n "}
{"id": "1391785", "revid": "2014155", "url": "https://it.wikipedia.org/wiki?curid=1391785", "title": "Carlo Federico di Sassonia-Meiningen", "text": "Biografia.\nEgli era il quarto ma il terzo sopravvissuto dei figli del Duca Ernesto Luigi I di Sassonia-Meiningen e della sua prima moglie, Dorotea Maria di Sassonia-Gotha-Altenburg.\nCarlo Federico eredit\u00f2 il Ducato di Sassonia-Meiningen alla morte del padre nel 1724, assieme al fratello maggiore, Ernesto Luigi II, sotto la tutela degli zii Federico Guglielmo ed Antonio Ulrico sino al 1733.\nQuando il fratello maggiore mor\u00ec senza eredi nel 1729, Carlo Federico regn\u00f2 da solo sino alla morte.\nCome il fratello, non si spos\u00f2 mai, e alla sua morte gli succedette lo zio, Federico Guglielmo."}
{"id": "1391786", "revid": "1318658", "url": "https://it.wikipedia.org/wiki?curid=1391786", "title": "Parametri orbitali di Callisto", "text": "Callisto percorre un'orbita attorno al pianeta madre, Giove, ellittica della quale il semiasse maggiore misura in media 1\u00a0882 700 km (nel punto pi\u00f9 vicino risulta di 1\u00a0869 000 km mentre nel pi\u00f9 lontano 1\u00a0897 000 km).\nLa circonferenza orbitale \u00e8 11\u00a0829 000 km; il periodo per percorrerla \u00e8 uguale a 16 giorni 16 ore 32 minuti, con una velocit\u00e0 orbitale che varia da 8 143 m/s la minima, 8 204 m/s la media e 8 265 la massima, a seconda della vicinanza del satellite naturale al pianeta, l'angolo di inclanazione fra le due orbite \u00e8 di 2,02\u00b0, l'inclinazione rispetto all'equatore di Giove \u00e8 di 2,21\u00b0 e l'eccentricit\u00e0 uguale a 0,0074.\n\u00c8 il pi\u00f9 esterno dei quattro satelliti galileiani; non partecipa alla risonanza che caratterizza i suoi compagni. Come per le altre lune interne la rotazione di Callisto \u00e8 sincrona con la sua orbita, cos\u00ec la lunghezza del suo giorno ed il periodo orbitale risulta uguale. A causa delle perturbazioni solari e planetarie la sua eccentricit\u00e0 ed inclinazione variano periodicamente in una scala di tempo secolare.\nSiccome \u00e8 il pi\u00f9 lontano dei quattro satelliti naturali riceve 300 volte in meno di flusso di radiazioni di particelle, deviate dalla magnetosfera, rispetto al satellite Europa ed in genere agli altri pi\u00f9 interni."}
{"id": "1391788", "revid": "599013", "url": "https://it.wikipedia.org/wiki?curid=1391788", "title": "Christian Walcher", "text": "Carriera.\nClub.\nWalcher, cresciuto nell'EV Bozen 84, ha iniziato la sua carriera nel 1997, nelle file dell'Hockey Club Bolzano; la sua vita da professionista di hockey su ghiaccio, si \u00e8 svolta quasi tutta nella squadra biancorossa, escludendo un solo anno, ovvero la stagione 2001-02 trascorsa al Renon.\nCon la maglia del Bolzano Walcher vanta oltre 500 presenze, traguardo raggiunto il 7 ottobre 2011 in occasione della partita contro l'Alleghe Hockey. Nella stessa partita fu tuttavia vittima di un infortunio al metacarpo della mano destra che lo costrinse fuori dal ghiaccio per sei settimane.\nCon la maglia del Bolzano Walcher ha conquistato cinque campionati italiani, tre edizioni della Coppa Italia e quattro Supercoppe italiane. Nell'estate del 2013, dopo aver disputato oltre 500 partite in Serie A, Walcher dovette lasciare il Bolzano a causa del sistema a punti per stabilire i membri del roster applicato dalla EBEL che favorisce l'inserimento di giovani giocatori.\nNazionale.\nChristian Walcher vanta apparizioni con le rappresentative giovanili italiane Under-18 e Under-20, con un totale di 19 punti ottenuti in 15 partite disputate."}
{"id": "1391793", "revid": "1149807", "url": "https://it.wikipedia.org/wiki?curid=1391793", "title": "Himiko-Den", "text": " \u00e8 una serie composta da un videogioco per PlayStation creato da Hakuhodo, un manga in un volume unico scritto e disegnato da Oh! great e pubblicato in Italia da Panini Comics e in seguito da J-Pop e un omonimo anime diretto da Ami Tomobuki e composto da 12 episodi, usciti tutti nel 1999.\nTrama.\nMasahiko Kutani e Himejima Himiko sono due liceali che vengono catapultati indietro nel tempo a causa di un frammento di uno specchio che, ricongiungendosi con gli altri pezzi, apre un portale spazio-temporale. Insieme dovranno cambiare il corso degli eventi per salvare la Terra. Il ragazzo si scoprir\u00e0 essere \"colui che \u00e8 destinato a chiudere\" il portale.\nMedia.\nAnime.\nL'anime diretto da Ami Tomobuki e prodotto dallo studio d'animazione Group TAC, \u00e8 stato trasmesso in Giappone dal 7 gennaio al 31 marzo 1999 su TV Tokyo per un totale di dodici episodi. La colonna sonora \u00e8 stata composta da Kuniaki Haishima.\nManga.\nUn adattamento manga scritto da K\u014d Maisaka e illustrato da Oh! great, \u00e8 stato serializzato dal 9 novembre 1998 al 9 aprile 1999 sulla rivista \"Comic Dragon\" edita da Kadokawa Shoten sotto l'etichetta Dragon Comics. I capitoli sono stati poi raccolti in un singolo volume \"tank\u014dbon\" uscito il 18 marzo 1999.\nIn Italia la serie \u00e8 stata pubblicata da Panini Comics sotto l'etichetta Planet Manga dal 31 marzo all'8 maggio 2003, scindendo la serie in due volumetti. In seguito, J-Pop ha riproposto un'edizione pi\u00f9 fedele al formato originale il 12 settembre 2010.\nVideogioco.\nUn videogioco di ruolo alla giapponese sviluppato da Chime, \u00e8 stato pubblicato da Hakuhodo per PlayStation l'11 marzo 1999.\nAccoglienza.\nMario Vuk di Splashcomics recensendo il manga ha paragonato la storia a \"Magic Knight Rayearth\" in termini di argomento, ma in una \"versione per adulti\": alcuni amici viaggiano in una terra fantastica e intraprendono una grande operazione di salvataggio sotto la supervisione dei membri reali della nazione. La storia risultava ben sviluppata e il volume poteva effettivamente apparire come un one-shot, poich\u00e9 la storia era autoconclusiva. Elogi\u00f2 i disegni di Oh! great che ancora una volta mostrava il suo stile sofisticato e molto personale, caratterizzato da ragazze carine e donne mature con gonne corte e formose, fornendo svariate scene dedicate al fanservice. Tutto sommato il manga non era un capolavoro ma forniva un buon intrattenimento con una storia facile da capire e disegni chic dove il disegnatore non si mostrava mai avaro."}
{"id": "1391798", "revid": "247222", "url": "https://it.wikipedia.org/wiki?curid=1391798", "title": "Parlami (Christian)", "text": "Parlami \u00e8 un album di Christian del 1995. \nProdotto dalla Ros Record e distribuito dalla Sony Music. Arrangiamenti di Gianni Prudente. La Canzone \"Chi siamo noi\" \u00e8 arrangiata da Piero Calabrese e cantata insieme a Dora Moroni. "}
{"id": "1391805", "revid": "92719", "url": "https://it.wikipedia.org/wiki?curid=1391805", "title": "Piccoli felidi", "text": ""}
{"id": "1391813", "revid": "2014155", "url": "https://it.wikipedia.org/wiki?curid=1391813", "title": "Federico Guglielmo di Sassonia-Meiningen", "text": "Biografia.\nEgli era il figlio di Bernardo I di Sassonia-Meiningen e della sua prima moglie, Maria Edvige d'Assia-Darmstadt.\nAlla morte del padre, nel 1706, in accordo con le volont\u00e0 del padre, egli eredit\u00f2 il Ducato di Sassonia-Meiningen con il fratello, Ernesto Luigi, e al suo fratellastro, Antonio Ulrico.\nMa, poco dopo, Ernesto Luigi firm\u00f2 un contratto coi fratelli, ottenendo il pieno controllo del ducato.\nAlla morte di Ernesto Luigi (1724), Federico Guglielmo ed Antonio Ulrico ottennero il pieno governo del ducato come tutori del nipote sino al 1733.\nAlla morte del nipote, Carlo Federico (1743), egli eredit\u00f2 il Ducato di Sassonia-Meiningen.\nFederico Guglielmo non si spos\u00f2 mai e mor\u00ec dopo solo tre anni di regno. Egli fu succeduto dal fratellastro, Antonio Ulrico."}
{"id": "1391823", "revid": "767487", "url": "https://it.wikipedia.org/wiki?curid=1391823", "title": "Angeli senza paradiso (album)", "text": "Angeli senza paradiso \u00e8 un album di Christian del 1996.\nProdotto e distribuito dalla Fonit Cetra. Arrangiamenti di Gianni Prudente e Gianluca Ferri."}
{"id": "1391829", "revid": "33751", "url": "https://it.wikipedia.org/wiki?curid=1391829", "title": "Derry / Londonderry", "text": ""}
{"id": "1391831", "revid": "1522738", "url": "https://it.wikipedia.org/wiki?curid=1391831", "title": "Siuan Sanche", "text": ""}
{"id": "1391837", "revid": "287204", "url": "https://it.wikipedia.org/wiki?curid=1391837", "title": "Christian Laettner", "text": " Considerato uno dei pi\u00f9 grandi giocatori di college di sempre, \u00e8 stato due volte campione NCAA (1991 e 1992) con Duke. Ha giocato 13 stagioni NBA, vestendo la maglia di 6 diverse squadre.\nCarriera.\nCollege.\nLaettner \u00e8 principalmente conosciuto per il suo tiro della vittoria segnato all'ultimo secondo contro Kentucky, che valse a Duke la vittoria nella finale NCAA , a volte acclamata come la pi\u00f9 avvincente partita di college mai giocata. Nel corso dell'intera partita Laettner, in una prestazione complessiva stratosferica, aveva tirato col 100% sia dal campo (10 su 10) sia dai liberi (10 su 10). Quella fenomenale partita gli valse nel 1993 tre \"ESPY awards\", uno per la \"Miglior prestazione sotto pressione\", uno per la \"Miglior giocata dell'anno della NCAA\" (per il suo clamoroso buzzer beater) ed uno come \"Miglior giocatore di college dell'anno\"\nIl numero #32 della sua maglia \u00e8 stato ritirato nel 1992, un onore che Duke aveva concesso solo ad altri 5 giocatori nella sua storia. Nei quattro anni con i \"Blue Devils\" mise a referto una media di 16,6 punti e 7,7 rimbalzi a partita, rimanendo il primo di sempre per Duke nelle percentuali al tiro da tre (48,5%).\nLaettner \u00e8 inoltre ricordato per un altro famoso buzzer beater, messo a segno contro UConn nelle \"final 8\" del torneo NCAA del 1990; con Duke sotto di un punto per 78-77, Chris realizz\u00f2 un tiro in sospensione dalla lunga distanza prima che i 2,4 secondi rimasti sul cronometro si esaurissero.\n\u00c8 uno dei soli quattro giocatori ad aver partecipato quattro volte alla Final Four. Detiene tuttora diversi record del torneo:\nDream Team.\nChris Laettner fu l'unico giocatore universitario ad essere convocato nel Dream Team che nel 1992 partecip\u00f2 alle Olimpiadi di Barcellona, battendo ogni squadra avversaria con scarti notevoli e vincendo il torneo. .\nNBA.\nLaettner venne scelto con la 3\u00aa chiamata assoluta dai Minnesota Timberwolves al Draft NBA del 1992, dopo Shaquille O'Neal e Alonzo Mourning; tutti e tre avrebbero in seguito giocato insieme nei Miami Heat nel 2005. Nel corso dei suoi tredici anni di carriera NBA \u00e8 stato membro dei Timberwolves, degli Atlanta Hawks, dei Detroit Pistons, dei Dallas Mavericks, dei Washington Wizards e dei Miami Heat.\nIn NBA si afferm\u00f2 come un buon giocatore nelle posizioni di pivot e di ala grande; venne votato nel miglior quintetto rookie nel 1993 e disput\u00f2 un All-Star Game nel 1997. Tuttavia non divenne mai la superstar che molti si aspettavano, in netto contrasto con ci\u00f2 che invece accadde ai due centri selezionati prima di lui al draft nel 1992. Dopo aver saltato buona parte della stagione 1998-99 a causa di un infortunio, il suo impiego in campo e le sue cifre (fino ad allora rispettabilissime) subirono un brusco calo. Nel 2003 fu sospeso per 5 partite, per aver fatto uso di sostanze dopanti. Fin\u00ec la sua carriera nel 2005 come riserva nei Miami Heat."}
{"id": "1391847", "revid": "767487", "url": "https://it.wikipedia.org/wiki?curid=1391847", "title": "Prospettive di un delitto", "text": "Prospettive di un delitto (\"Vantage Point\") \u00e8 un film del 2008 diretto da Pete Travis.\nTrama.\nA Salamanca, in Spagna, \u00e8 in corso un summit sulla guerra al terrorismo a cui \u00e8 prevista la partecipazione del Presidente degli Stati Uniti d'America Ashton. Scortato dagli agenti segreti Thomas Barnes e Kent Taylor, poco prima di iniziare il suo discorso, nella piazza gremita di gente, il presidente viene colpito da un colpo di fucile: \u00e8 il caos; ma subito dopo un'esplosione miete molte vittime tra la folla in preda al panico.\nDa questo momento in poi il film torna indietro, per ripercorrere gli avvenimenti da cinque punti di vista diversi, attraverso gli occhi di Thomas Barnes, di un poliziotto sotto copertura, di un turista videoamatore, del Presidente stesso, nonch\u00e9 degli attentatori. Cinque punti di vista per mettere assieme i pezzi di un complicato puzzle, dove la verit\u00e0 \u00e8 una sola, unica e sconvolgente: l\u2019uomo assassinato in realt\u00e0 era solo un sosia del presidente, modalit\u00e0 usata per non farlo uccidere dopo l\u2019aggressione a Ronald Reagan.\nDistribuzione.\nIl film, distribuito dalla Columbia Pictures, \u00e8 uscito negli Stati Uniti il 22 febbraio 2008, mentre in Italia il 29 febbraio dello stesso anno.\nEdizioni home video.\nIn Italia il film \u00e8 stato distribuito in DVD con il titolo Vantage Point - Prospettive di un delitto."}
{"id": "1391849", "revid": "271907", "url": "https://it.wikipedia.org/wiki?curid=1391849", "title": "Vidnoe", "text": "Vidnoe () \u00e8 una citt\u00e0 della Russia di circa 52.000 abitanti, situata a tre chilometri da Mosca, in Russia, capoluogo del Leninskij rajon.\nStoria.\nFondata nel 1902 come Rastorguevo, originariamente luogo di villeggiatura, dal 1949 Vidnoe divenne un importante centro industriale, grazie all'apertura della fabbrica di carbone e gas. Nel 1965, le venne riconosciuto il titolo di citt\u00e0.\nServizi e Sport.\nAttualmente la citt\u00e0 dispone di un'emittente televisiva, \"Vidnoe-TV\", e di un quotidiano, \"Vidnovskiye Vesti\". La locale societ\u00e0 di pallacanestro femminile, la Spartak Regione di Mosca, ha organizzato la finale della EuroLeague Women nel 2007, vinta proprio dalla societ\u00e0 russa."}
{"id": "1391850", "revid": "1745361", "url": "https://it.wikipedia.org/wiki?curid=1391850", "title": "Acacallide", "text": "Acacallide (), o Acalle, \u00e8 un personaggio della mitologia greca. Fu una principessa di Creta.\nGenealogia.\nFiglia di Minosse e di Pasifae, fu madre di Cidone avuto da Ermes (o da Apollo) e di Oaxos. Ebbe anche Nasso, eponimo dell'isola di Nasso.\nMitologia.\nQuando Apollo e la sorella Artemide si recarono a Tarra per purificarsi, Helios dio del sole la trov\u00f2 nella casa di un suo lontano parente di nome Carmanore e la sedusse.\nMinosse, saputo il fatto divenne furibondo, cos\u00ec esili\u00f2 la figlia in Libia, dove secondo una versione del mito, partor\u00ec Garamante.\nSecondo un'altra versione, la fanciulla si accoppi\u00f2 con Ermes che le diede un figlio chiamato Cidone e da cui proviene il nome della citt\u00e0 di Cidonia.\nUn'altra tradizione racconta che Acacallide e Apollo ebbero tre figli chiamati Anfitemi, Nasso (che diede il nome all'isola di Nasso), Mileto (che, una volta cresciuto, fugg\u00ec da Creta, cercando di evitare ogni contatto con il nonno e fond\u00f2 la citt\u00e0 che da lui prese il nome, Mileto).\nSignificati e realt\u00e0 storica.\nVa segnalato che Acacallide era, a Creta, il nome che indicava il fiore del narciso.\nEtimologicamente, Acacallide significa \"senza mura\": ci\u00f2 potrebbe far pensare a un episodio storico, la conquista da parte dagli Elleni della citt\u00e0 cretese di Tartara, che non era appunto protetta da mura. Il mito potrebbe, d'altra parte, adombrare la fuga degli abitanti di Tarra, scacciati dalla loro terra in Libia, dove diventarono i signori dei Garamanti."}
{"id": "1391851", "revid": "6923", "url": "https://it.wikipedia.org/wiki?curid=1391851", "title": "Castelli della provincia di Piacenza", "text": "Questa pagina contiene una lista che elenca i castelli della provincia di Piacenza.\nLa provincia di Piacenza si caratterizza come uno dei territori a maggior densit\u00e0 di fortificazioni: la studiosa di storia locale Carmen Artocchini ha documentato l'esistenza di circa di 330 castelli, a cui si vanno ad aggiungere diversi edifici fortificati minori come strutture satelliti, torri e residenze fortificate di campagna. Numeri cos\u00ec elevati si spiegano con la posizione strategica del territorio piacentino nel contesto del Nord Italia. In epoca medievale i castelli svolsero funzioni di controllo e di presidio del territorio posto esternamente rispetto al capoluogo.\nLa maggior parte dei castelli furono costruiti in due fasi distinte, con caratteristiche peculiari tanto dal punto di vista architettonico quanto dal punto di vista storico: l'incastellamento di altura, svoltosi in et\u00e0 feudale, tra il X e l'XI secolo, prevalentemente in aree collinari e montuose, le quali, con la loro morfologia influenzano fortemente la struttura delle fortificazioni: irregolare e caratterizzata solitamente da pi\u00f9 ordini di mura, e l'incastellamento di pianura, svoltosi nel basso Medioevo, tra il XIII e il XIV secolo, con funzioni di difesa dei campi coltivati e degli assi viari e che si caratterizza architettonicamente per strutture pi\u00f9 regolari."}
{"id": "1391852", "revid": "44638", "url": "https://it.wikipedia.org/wiki?curid=1391852", "title": "Vidnoye", "text": ""}
{"id": "1391853", "revid": "2169270", "url": "https://it.wikipedia.org/wiki?curid=1391853", "title": "Societ\u00e0 Sportiva Lazio 2001-2002", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 2001-2002.\nStagione.\nL'avvio lento in campionato, con tre pareggi nelle prime tre partite, cost\u00f2 la panchina a Zoff: al suo posto subentr\u00f2 Zaccheroni. L'avvicendamento tecnico non fu di aiuto alla squadra, che condusse un torneo anonimo. Ad ogni modo la vittoria contro l' all'ultima giornata valse la qualificazione alla Coppa UEFA, negando ai nerazzurri uno scudetto che sembrava ormai alla portata.\nL'avventura in Champions League inizi\u00f2 dal turno preliminare, superato ai danni del , per concludersi nella prima fase a gironi: in sei incontri arrivarono quattro sconfitte, che resero inutili le due vittorie casalinghe.\nMaglie e sponsor.\nAnche per la stagione 2001-2002 la Lazio conferma Puma come sponsor tecnico e Siemens Mobile come sponsor ufficiale.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 5 maggio 2002\"."}
{"id": "1391857", "revid": "123004790", "url": "https://it.wikipedia.org/wiki?curid=1391857", "title": "Palazzo del Circolo della Stampa", "text": "Il Palazzo del Circolo della Stampa \u00e8 un edificio di Napoli ubicato all'interno della Villa comunale, nel quartiere Chiaia.\nEretto su progetto degli architetti Cosenza e Canino nel 1948, rappresenta uno dei pi\u00f9 interessanti edifici cittadini di corrente razionalista del dopoguerra.\nSi presenta come un palazzo con un corpo basso, avente una parete vetrata sul lato prospiciente verso il mare; il piano sovrastante \u00e8 una terrazzina con frangisole in legno ed i rivestimenti esterni sono caratterizzati dal bianco della pittura e dalle pietre dei muri pi\u00f9 esterni mimetizzandosi tra gli arbusti e gli alberi del verde circostante.\nNell'interno, di ridotte dimensioni, erano presenti anche una mensa e una cucina e un salone a doppia altezza dal quale si gode la vista sul mare; verso nord ci sono i servizi e ad oriente stanze di piccole dimensioni. Inoltre sono presenti due patii.\nDalla met\u00e0 degli anni novanta l'edificio \u00e8 stato chiuso per insolvenze di pagamento da parte della direzione del Circolo. Soggetto a un piano di recupero edilizio fermo da qualche anno, \u00e8 abbandonato e in pessimo stato di conservazione.\nNel 2015 un accordo tra il comune e la Stazione zoologica Anton Dohrn prevede che l'edificio venga ceduto in comodato d'uso all'ente scientifico che lo recuperer\u00e0 per trasformarlo in una biblioteca e museo del mare."}
{"id": "1391864", "revid": "38120", "url": "https://it.wikipedia.org/wiki?curid=1391864", "title": "Vesta (I Cavalieri dello zodiaco)", "text": ""}
{"id": "1391866", "revid": "93556", "url": "https://it.wikipedia.org/wiki?curid=1391866", "title": "Antonio Ulrico di Sassonia-Meiningen", "text": "Biografia.\nEgli era il secondo figlio, l'unico sopravvissuto (in ordine di nascita era l'ottavo) di Bernardo I di Sassonia-Meiningen e della sua seconda moglie, Elisabetta Eleonora di Brunswick-Wolfenb\u00fcttel.\nAlla morte del padre del 1706, in accordo con le sue volont\u00e0, egli eredit\u00f2 il Ducato di Sassonia-Meiningen con i suoi due fratellastri maggiori, Ernesto Luigi I e Federico Guglielmo.\nMa, poco dopo, Ernesto Luigi firm\u00f2 un contratto coi fratelli, con l'intento di affidare i poteri del ducato nelle sue mani. Senza poteri nel proprio ducato, Antonio Ulrico decise di viaggiare nei Paesi Bassi.\nNei Paesi Bassi, nel gennaio 1711, Antonio Ulrico si spos\u00f2 segretamente con Filippina Elisabetta Caesar, la dama di compagnia di sua sorella, Elisabetta Ernestina. Il matrimonio era ineguale, ma ella venne creata principessa (\"F\u00fcrstin\") nel 1727.\nAlla morte di Ernesto Luigi (nel 1724), Antonio Ulrico e Federico Guglielmo presero nuovamente il governo del ducato, come tutori dei nipoti, sino al 1733. Durante il suo periodo di regno, Antonio Ulrico fu reggente nominale, dal momento che visse perlopi\u00f9 appartato alla sua famiglia morganatica.\nLa morte del fratellastro (1746), lo rese successore al Ducato di Sassonia-Meiningen. Sua moglie, Filippina, era morta nel 1744, solo poche settimane prima che venissero riconosciuti i suoi figli. Il 10 marzo 1746, Antonio Ulrico assunse il pieno controllo del ducato, alla morte di Federico Guglielmo.\nImmediatamente dopo l'acquisizione del ducato, Antonio Ulrico lasci\u00f2 Meiningen e istitu\u00ec la propria residenza ufficiale a Francoforte sul Meno, dove visse sino alla sua morte.\nMatrimonio ed eredi.\nA Homburg vor der H\u00f6he il 26 settembre 1750, Antonio Ulrico si spos\u00f2 con Carlotta Amalia d'Assia-Philippsthal, di quarantatr\u00e9 anni pi\u00f9 giovane. Dal matrimonio nacquero cinque figli:"}
{"id": "1391867", "revid": "116883661", "url": "https://it.wikipedia.org/wiki?curid=1391867", "title": "Parametri orbitali di Ganimede", "text": "Ganimede percorre un'orbita ellittica attorno a Giove, della quale il semiasse maggiore misura in media 1\u00a0070\u00a0400 km (nel punto pi\u00f9 vicino risulta di 1\u00a0069\u00a0200 km mentre nel pi\u00f9 lontano 1\u00a0071\u00a0600 km).\nLa circonferenza orbitale \u00e8 6\u00a0725\u00a0500 km; il periodo per percorrerla \u00e8 uguale a 7,15455246 giorni, con una velocit\u00e0 orbitale che varia da 10\u00a0868 m/s la minima, 10\u00a0880 m/s la media e 10\u00a0892 m/s la massima a seconda della vicinanza del satellite naturale al pianeta, l'angolo di inclinazione fra le due orbite \u00e8 di 2,21\u00b0, l'inclinazione rispetto all'equatore di Giove \u00e8 di 0,20\u00b0, e l'eccentricit\u00e0 uguale a 0,0011.\nLe risonanze dei tre satelliti naturali sono: Io 1:1, Europa 2:1 e Ganimede 4:1. Questa risonanza aiuta a mantenere l'eccentricit\u00e0 orbitale al valore che possiedono tuttora.\nCome gli altri satelliti galileiani, e come la Luna, Ganimede ruota sincronicamente col proprio periodo orbitale, mantenendo lo stesso emisfero sempre rivolto a Giove."}
{"id": "1391868", "revid": "37401", "url": "https://it.wikipedia.org/wiki?curid=1391868", "title": "Amanuensi", "text": ""}
{"id": "1391873", "revid": "339392", "url": "https://it.wikipedia.org/wiki?curid=1391873", "title": "3,7 cm Pak 36", "text": ""}
{"id": "1391876", "revid": "1305772", "url": "https://it.wikipedia.org/wiki?curid=1391876", "title": "Settimana sociale 2007", "text": "La Settimana sociale 2007, o 45\u00aa Settimana sociale, \u00e8 stato l'evento cattolico di riflessione sociale, donominato Settimana sociale dei cattolici italiani, svoltosi dal 18 al 21 ottobre 2007 a Pistoia e Pisa e con a tema \"Il bene comune oggi\".\nPartecipanti.\nL'evento ha visto la partecipazione di pi\u00f9 di 1000 delegati da diocesi italiane. Inoltre presenti circa 65 tra vescovi e arcivescovi, una trentina di parlmentari, l'ex presidente del consiglio Giulio Andreotti, i ministri Rosy Bindi e Vannino Chiti, l'ex ministro Calogero Mannino.\nHanno collaborato alla realizzazione pi\u00f9 di 150 volontari.\nTra i relatori sono da ricordare: Mansueto Bianchi, Renzo Berti, Giuseppe Bertello, Angelo Bagnasco, Andrea Riccardi, Cesare Mirabelli, Alessandro Plotti, Renato Raffaele Martino e Savino Pezzotta.\nSessione inaugurale.\nLa sessione inaugurale della Settimana sociale si \u00e8 tenuta nella cattedrale di San Zeno, sede della Diocesi di Pistoia. Per l'occasione nella citt\u00e0 fu installato un maxischermo e furono aperti due teatri con in diretta l'evvenimento per permettere anche ai non-delegati di poterne prendere visione. Papa Benedetto XVI ha scritto una lettera di saluto, letta proprio durante questa prima sessione, benedicendo l'iniziativa.\nIn concomitanza la citt\u00e0 di Pistoia ha inaugurato il battistero cittadino dopo i lavori di restauro che si sono protratti per circa 2 anni e ha inoltre inaugurato una mostra su Giuseppe Toniolo, fondatore delle Settimane sociali. Della mostra hanno preso visione anche numerosi studenti della citt\u00e0 in rappresentanza degli istituti superiori.\nMass media.\nL'evento \u00e8 stato totalmente mandato in onda in esclusiva su Sat2000 per la televisione e su Radio InBlu per la radio. Il quotidiano \"Avvenire\" ha inoltre dedicato a questo uno speciale on-line e degli inserti speciali nella edizione cartacea."}
{"id": "1391879", "revid": "767487", "url": "https://it.wikipedia.org/wiki?curid=1391879", "title": "Arno Pijpers", "text": "Carriera.\nGiocatore.\nDa calciatore milit\u00f2 nel Feyenoord e nel Papendrecht.\nAllenatore.\nDivenuto allenatore, lavor\u00f2 per la Federazione calcistica dei Paesi Bassi come allenatore delle selezioni giovanili, prima di assumere il doppio ruolo di tecnico del e CT della Nazionale estone. Alla fine del suo contratto si trasfer\u00ec in Eredivisie, all' (allenatore e direttore tecnico), e nel 2006 fu nominato CT della Nazionale kazaka. Nello stesso anno fu ingaggiato dall'Astana, squadra della massima serie locale, che condusse alla vittoria del titolo."}
{"id": "1391885", "revid": "122993672", "url": "https://it.wikipedia.org/wiki?curid=1391885", "title": "Palazzo della Facolt\u00e0 d'Ingegneria", "text": "Il palazzo della Facolt\u00e0 d'Ingegneria \u00e8 un vasto complesso edilizio che sorge a Napoli, nel quartiere di Fuorigrotta, presso piazzale Tecchio. \u00c8 stato realizzato su progetto di Luigi Cosenza, Michele Pagano, Marcello Picone e Luigi Tocchetti tra il 1955 e il 1970.\nIl palazzo sorge come terminale delle case popolari di viale Augusto, sempre progettate da Luigi Cosenza; l'edificio, adibito a facolt\u00e0 dell'Universit\u00e0 Federico II, \u00e8 stato progettato dallo stesso per mascherare le abitazioni retrostanti con un palazzo alto undici piani antistante ad un cortile alberato e con un altro palazzo di quattro piani dietro. Un'ampia decorazione musiva sul frontone celebra il progresso raggiunto dall'Uomo grazie al proprio lavoro.\nAl piano terra si trova il Centro di Calcolo Elettronico e una biblioteca universitaria; al primo piano si trovano l'aula magna (intitolata a Leopoldo Massimilla), l'aula delle lauree (intitolata a Scipione Bobbio), l'ufficio di segreteria, la presidenza e alcune aule; i piani dal terzo all'undicesimo ospitano i vari dipartimenti."}
{"id": "1391891", "revid": "1543377", "url": "https://it.wikipedia.org/wiki?curid=1391891", "title": "Johann Anton Logy", "text": "Fu uno dei maggiori liutisti del XVII secolo, gi\u00e0 alla sua epoca comunemente noto come virtuoso. Infatti E.G. Baron nel suo libro \"Untersuchung des Instruments der Lauten\", pubblicato nel 1727, cita in tal modo Logy: \"Il Conte boemo Logy, famosissimo per il suo eccezionale virtuosismo e le sue numerose doti spirituali\"\nLogy nacque nel 1650 a Schloss Stecken, presso Strakonitz, nella Boemia meridionale. I suoi avi erano originari di Piuro presso Chiavenna, allora sotto autorit\u00e0 grigione, dove portavano il nome di \"Losy de Losys\". Il padre di Logy si trasfer\u00ec in Boemia, dove ottenne il titolo di Conte nel 1655.\nLogy era gi\u00e0 durante la sua vita molto noto come virtuoso di liuto. Sylvius Leopold Weiss gli dedic\u00f2 una delle sue migliori opere: \"Tombeau sur la mort du comte Logy\".\nMor\u00ec a Praga nel 1721. Di Logy ci sono pervenute anche le \"Composizioni per Chitarra\", conservate tutt'oggi in un libro di intavolature, nella biblioteca dell'Universit\u00e0 di Praga."}
{"id": "1391898", "revid": "1714743", "url": "https://it.wikipedia.org/wiki?curid=1391898", "title": "Augusto Federico di Sassonia-Meiningen", "text": "Egli era il primo figlio di Antonio Ulrico di Sassonia-Meiningen e di Carlotta Amalia d'Assia-Philippsthal.\nAugusto Federico succedette al padre nel Ducato di Sassonia-Meiningen (1763) quando aveva appena otto anni. Per questo, sua madre, la Duchessa Carlotta Amalia, svolse il ruolo di reggente al posto del figlio, ruolo che termin\u00f2 nel 1774.\nA Gedern il 5 giugno 1780 Augusto Federico spos\u00f2 Luisa di Stoltberg-Gedern, figlia del principe Federico Carlo di Stolberg-Gedern da cui non ebbe figli. Gli succedette il fratello minore, Giorgio I di Sassonia-Meiningen."}
{"id": "1391900", "revid": "144796", "url": "https://it.wikipedia.org/wiki?curid=1391900", "title": "Augusto Federcio di Sassonia-Meiningen", "text": ""}
{"id": "1391902", "revid": "1924342", "url": "https://it.wikipedia.org/wiki?curid=1391902", "title": "Calvin Harris", "text": "Nasce a Dumfries nel 1984. Ha ricevuto quattro candidature al Grammy Award. Ha vinto l'ambita statuetta nel 2013, per la categoria \"Miglior video\", grazie al singolo, \"We Found Love\", con la collaborazione di Rihanna. Secondo la rivista \"Forbes\", Harris \u00e8, dal 2013 il DJ pi\u00f9 pagato al mondo: si stima infatti, che abbia guadagnato, solo nel 2014, circa 66 milioni di dollari.\nCarriera.\nOttiene i suoi primi successi all'et\u00e0 di ventun anni: i suoi brani, \"Da Bongos\" e \"Brighter Days,\" vengono pubblicati nel 2002 come singoli e in vinile, per le discoteche, sotto il nome di Stouffer. Nel 2006 Harris firma un contratto, sia con la EMI che con la Sony BMG, dopo la popolarit\u00e0 acquisita grazie al social network Myspace.\nIl 29 giugno 2007 ha pubblicato il primo album in studio, \"I Created Disco\", disco d'oro e contenente i singoli, \"Acceptable in the 80s\" e \"The Girls\", i quali hanno avuto un grande riscontro da parte del pubblico. Per promuovere, \"I Created Disco\", Harris ha girato tutto il Regno Unito in supporto ai tour dei Faithless e dei Groove Armada. Ha inoltre scritto e prodotto per numerosi altri interpreti, come l'album \"X\" di Kylie Minogue ed il brano, \"Dance wiv Me\" in collaborazione con il rapper, Dizzee Rascal.\nIl suo secondo album, \"Ready for the Weekend\", venne pubblicato il 17 agosto 2009 raggiungendo, pochi giorni dopo l'uscita, la prima posizione nella classifica degli album pi\u00f9 venduti nel Regno Unito. L'album contiene i singoli, \"I'm Not Alone\", \"Ready for the Weekend\", \"Flashback\" e \"You Used to Hold Me\". Un remix dell'album intitolato \"L.E.D. Festival\" \u00e8 stato pubblicato nel luglio 2010 come allegato gratuito al numero di agosto di \"Mixmag\".\nNello stesso anno Harris fonda la sua nuova etichetta discografica, la \"Fly Eye Records,\" stilisticamente soltanto \"Fly Eye\", affiancata alla Spinnin Records. Il primo singolo, \"Gecko\" di \"Mr.Blink\", venne pubblicato nel maggio 2010. Nel 2014 l\u2019etichetta discografica si unisce alla Sony Music, portando nuovi talenti emergenti, tra i quali Jewelz &amp; Sparks, BURNS, Firebeatz, Mightyfools, Mike Hawkins, Tujamo, Mogwai, Lucky Charmes, Henry Fong, D.O.D., Sikdope ed Autoerotique. Nel 2016, Harris annuncia il ritiro dell\u2019etichetta, in quanto lo stesso DJ ha affermato di volersi concentrare soltanto sulla musica EDM e Pop. L\u2019ultimo singolo \u00e8 stato pubblicato il 23 luglio 2016 ed \u00e8 stato \"OTF\" di Autoerotique ed Hunter Siegel.\nNel 2011 ha collaborato con la cantante Rihanna, aprendo i concerti di alcune date europee del Loud Tour, collaborando alle tracce del suo sesto album, \"Talk That Talk,\" in particolare, \"We Found Love\", e \"Where Have You Been\" diventati successi mondiali. \"We Found Love\" \u00e8 stata in vetta alla \"Billboard Hot 100\" per dieci settimane, diventando uno dei brani pi\u00f9 commercialmente venduti nella storia della musica.\nNel 2012, grazie alla collaborazione con Ne-Yo, ha prodotto, \"Let's Go,\" brano di grande successo. Nello stesso anno ha re-mixato \"Spectrum (Say My Name)\", cantata dai Florence and the Machine, altro brano di grande successo. Successivamente, in collaborazione sempre con la cantante dei Florence and the Machine, Florence Welch, ha prodotto \"Sweet Nothing\", canzone inclusa nel suo album \"18 Months\", pubblicato il 29 ottobre 2012. Sono dieci i singoli estratti dall'album che hanno raggiunto la top 10. Ci\u00f2 ha reso Harris l'artista con pi\u00f9 singoli estratti da un solo album a posizionarsi in classifica, superando il record fino ad allora detenuto dalla pop star Michael Jackson. \"18 Months\" riscuote un ottimo successo internazionale, tanto da esser candidato ai Grammy Awards 2014 nella categoria \"miglior album dance/elettronico\".\nIl 7 ottobre 2013, Calvin pubblica \"Under Control\", brano in collaborazione con il collega Alesso. \"Under Control\" ha ottenuto un immediato successo in territorio britannico, debuttando in vetta alle classifiche. Il brano \"Summer\" \u00e8 stato pubblicato nel marzo del 2014. Il singolo ha raggiunto il primo posto nelle classifiche del Regno Unito, divenendo la sesta hit del cantante in testa alla \"Official Charts Company\" ed anche il suo pi\u00f9 grande successo negli Stati Uniti, conquistandosi il 7\u00ba posto nella top 10. \"Summer\" \u00e8 stata una hit dal successo commerciale anche in Italia, dove ha ricevuto un triplo disco di platino. Dopo aver promosso il singolo esibendosi in diversi festival, come il Coachella Festival, il deejay \u00e8 poi tornato ad incidere un nuovo pezzo, \"Blame\", questa volta con la collaborazione di John Newman, anch'esso divenuto una hit in prima posizione nel Regno Unito. Il mese successivo,usc\u00ec il quarto singolo, \"Outside\",nel quale Harris collabora con la cantante Ellie Goulding per la seconda volta nella sua carriera: infatti i due avevano gi\u00e0 collaborato in ambito musicale. Nel 2012 avevano pubblicato la hit di successo, \"I Need Your Love\", hit che aveva contribuito a far conoscere la Goulding in tutto il mondo. Il 4 novembre 2012 venne pubblicato il quarto album del deejay, \"Motion\", album che ricevuto in tutto il mondo un buon riscontro di vendite.\nNel 2015 viene scelto come testimonial mondiale della linea Emporio Armani primavera/estate 2015 oltre a quella Emporio Armani Eyewear, Emporio Armani orologi ed Emporio Armani Underwear, lo stesso Giorgio Armani ha dichiarato su di lui: Nel gennaio 2015, la rivista \"Billboard\" ha pubblicato la classifica dei 20 migliori brani dal 2010, piazzando al primo posto, \"We Found Love,\" realizzato da Rihanna con la sua collaborazione. Nel luglio del 2015, Harris \u00e8 tornato a produrre musica, pubblicando per le radio il singolo, \"How Deep Is Your Love\", il cui video vide la presenza della famosa supermodella americana Gigi Hadid. Il singolo conquist\u00f2 le classifiche in Australia, divenendo cos\u00ec il primo brano del cantante ad aver raggiunto tale successo nel Paese.\nNel 2016 Harris ha ricevuto tre nomination ai BRIT Awards, senza per\u00f2 ottenere alcuna vittoria. Il 27 aprile 2016, il disc jockey ha annunciato, tramite i suoi social network, che il 29 aprile 2016 sarebbe stata pubblicata una nuova canzone, \"This Is What You Came For\", in collaborazione con Rihanna. Il 28 agosto 2016, Harris si aggiudica la vittoria di due statuette agli MTV Video Music Awards 2016, una per il miglior video maschile con \"This Is What You Came For\" ed un'altra per il miglior video elettronico con \"How Deep Is Your Love\". Sempre nello stesso anno \u00e8 stato produttore del singolo di John Newman \"Ol\u00e9\", pubblicato l'8 luglio 2016. Il 6 settembre 2016 ha pubblicato un nuovo singolo dal titolo My Way.\nIl 21 febbraio 2017 ha, in collaborazione con Frank Ocean ed il gruppo Hip-Hop Migos, annunciato la pubblicazione della canzone \"Slide\". La canzone venne poi distribuita il 25 febbraio 2017. Il mese seguente Calvin Harris ha pubblicizzato il singolo, \"Amenit\" in collaborazione con Dua Lipa. Ha pubblicato un brano in collaborazione con Young Thug, Ariana Grande, e Pharrell Williams, intitolato \"Heatstroke\". Nel mese di maggio ha annunciato il suo nuovo album, \"Funk Wav Bounces Vol. 1,\" del quale \u00e8 gi\u00e0 disponibile dal momento dell'annuncio la traccia, \"Rollin.\" L'album venne pubblicato il 30 giugno 2017. Sono presenti, fra gli altri, Travis Scott, Kehlani, Future, Katy Perry, Big Sean, John Legend, Khalid, Schoolboy Q, D.R.A.M., Nicki Minaj, Lil Yachty, Jessie Reyez, PARTYNEXTDOOR e Snoop Dogg. Il 16 giugno 2017 pubblica \"Feels\" come quarto brano del nuovo album e il 27 giugno 2017 il videoclip della canzone \u00e8 disponibile sul canale YouTube dell'artista. Il 17 ottobre dello stesso anno esce \"Faking It\", quinto singolo estratto dall'album.\nL'8 febbraio 2018 \u00e8 stato pubblicato il singolo \"Nuh Ready Nuh Ready\", in collaborazione con PartyNextDoor.\nIl 6 aprile 2018 ha pubblicato con la collaborazione di Dua Lipa il singolo \"One Kiss\", mentre il 17 agosto 2018 il singolo \"Promises\", in collaborazione con Sam Smith.\nIl 22 ottobre 2018 \u00e8 stato pubblicato l'EP \"Normani x Calvin Harris\" di Calvin Harris e Normani dal quale \u00e8 stato estratto il singolo, \"Checklist\".\nIl 2 novembre 2018 ha collaborato con Benny Blanco al singolo \"I Found You\". Lo stesso singolo \u00e8 stato ripubblicato il 4 gennaio 2019 in una nuova versione acustica intitolata \"I Found You / Nilda's Story\", al quale ha collaborato Miguel.\nl'11 gennaio 2019 ha pubblicato il singolo \"Giant\", al quale ha collaborato alla parte vocale Rag'n'Bone Man.\nIl 28 agosto 2020 ha pubblicato il singolo \"Over Now\", con la partecipazione di The Weeknd.\nStile musicale.\nI primi due album di Harris contenevano principalmente musica electroclash e nu-disco, largamente influenzata dalla musica degli anni '80. Nel suo terzo album in studio \"18 Months\" and its followup \"Motion\", la sua musica si \u00e8 in gran parte liberata da queste influenze, avvicinandosi all'EDM e all'electro house. A seguito del suo disinteresse professato nel suo singolo \"My Way\", Harris pass\u00f2 al funk nel suo quinto album in studio \"Funk Wav Bounces Vol. 1\", mentre reintroduceva anche alcuni elementi musicali delle sue opere precedenti.\nNel 2016, Harris ha dichiarato che i Jamiroquai e Fatboy Slim lo avevano ispirato a fare musica.\nVita privata.\nSecondo \"Forbes\" Harris ha guadagnato 46 milioni tra maggio 2012 e maggio 2013, per la sua musica, il tour e la sua residenza a Las Vegas che lo ha inserito come DJ pi\u00f9 pagato dell'anno. Nel 2014, Harris \u00e8 tornato al primo posto nell'elenco per il secondo anno consecutivo con un totale di 66 milioni di guadagni annuali. Nel 2015, Harris \u00e8 stato in cima alla lista dei DJ pi\u00f9 pagati per il terzo anno consecutivo, dopo aver guadagnato 66 milioni di dollari nei precedenti 12 mesi. Su \"The Sunday Times 2015\" Harris \u00e8 stato classificato come il 30\u00ba milionario britannico pi\u00f9 ricco nella musica, con una fortuna personale di 105 milioni.\nHarris ha frequentato la cantante britannica Rita Ora da aprile 2013 a giugno 2014. Da marzo 2015 a giugno 2016, Harris ha frequentato la cantautrice americana Taylor Swift..\n\u00c8 tifoso del Liverpool."}
{"id": "1391905", "revid": "33689", "url": "https://it.wikipedia.org/wiki?curid=1391905", "title": "Flavio Anicio Petronio Probo", "text": "Biografia.\nAppartenente alle \"gens Anicia\", \"Petronia\" e \"Olybria\", era il figlio di Sesto Petronio Probo (console nel 371) e di Anicia Faltonia Proba, una poetessa cristiana; i fratelli maggiori furono Anicio Ermogeniano Olibrio e Anicio Probino (consoli nel 395).\nNel 400 circa era questore eletto (dall'imperatore), nel 406 fu console; un esemplare del dittico consolare \u00e8 conservato nel Museo del tesoro della cattedrale di Aosta, e raffigura l'imperatore Onorio."}
{"id": "1391909", "revid": "3082", "url": "https://it.wikipedia.org/wiki?curid=1391909", "title": "Anicio Petronio Probo", "text": ""}
{"id": "1391912", "revid": "1904508", "url": "https://it.wikipedia.org/wiki?curid=1391912", "title": "Giorgio I di Sassonia-Meiningen", "text": "Biografia.\nInfanzia ed educazione.\nEgli era il quarto, ma il secondo dei figli sopravvissuti, di Antonio Ulrico di Sassonia-Meiningen, e di sua moglie, Carlotta Amalia d'Assia-Philippsthal. I suoi tutori erano il teologo e geologo di Meiningen Johann Ludwig Heim e Johann Georg Otto, che ha anche accompagnato lui e suo fratello a studiare all'Universit\u00e0 di Strasburgo nel 1775.\nRegno.\nInsieme a suo fratello, inizi\u00f2 a convertire Meiningen in una prestigiosa citt\u00e0 residenziale e ridisegn\u00f2 in modo significativo Bad Liebenstein e il castello di Altenstein con il suo parco.\nNel 1782 succedette al fratello maggiore, Augusto Federico. Govern\u00f2 sulla base dei principi dell '\"assolutismo illuminato\", sottolineando in particolare l'importanza dell'istruzione.\nCon la fondazione dell'Accademia Drei\u00dfigacker nel 1800, \u00e8 stata posta la prima pietra per la significativa ripresa della silvicoltura nel ducato.\nNel 1821 ha avviato la costruzione del Gymnasium in seguito chiamato \"Bernhardinum\". Ha anche fondato una scuola per i poveri con annessa una struttura per l'assistenza medica gratuita. Mise a disposizione della popolazione la biblioteca ducale e le collezioni d'arte. Si occup\u00f2 anche di una riforma del sistema ecclesiale, tra le altre cose, abolendo la penitenza della maternit\u00e0 illegittima.\nSotto uno pseudonimo ha pubblicato trattati filosofici. Di conseguenza, molti dei suoi colleghi principi lo consideravano un sovrano modello e il suo ducato era il suo apogeo.\nMatrimonio.\nSpos\u00f2, il 27 novembre 1782 a Langenburg, la principessa Luisa Eleonora di Hohenlohe-Langenburg (11 agosto 1763-30 aprile 1837), figlia di Cristiano Alberto di Hohenlohe-Langenburg. \nMorte.\nCome il fratello, Giorgio non godette di ottima salute. Mor\u00ec il 24 dicembre 1803 a Meiningen.\nDiscendenza.\nGiorgio e Luisa Eleonora di Hohenlohe-Langenburg ebbero quattro figli:"}
{"id": "1391917", "revid": "599013", "url": "https://it.wikipedia.org/wiki?curid=1391917", "title": "Fabian Ernst", "text": "Carriera.\nClub.\nInizia la sua carriera professionistica nel , dove resta due anni (54 presenze e 1 gol). Gioca le due stagioni successive nell' (48 presenze) prima di passare al . Resta al Werder fino al 2005, giocando 152 volte, segnando 11 gol. Dal 2005 milita nello , e vi resta fino al 2009, quando si trasferisce a Istanbul per giocare nel Be\u015fikta\u015f.\nNazionale.\nEsordisce nella Nazionale tedesca nel 2002, in un incontro con il Kuwait. Si guadagna quindi la doppia convocazione per il e per la FIFA Confederations Cup 2005. In totale ha collezionato 24 presenze e un gol."}
{"id": "1391919", "revid": "120478042", "url": "https://it.wikipedia.org/wiki?curid=1391919", "title": "Jacopo II Appiano", "text": "Biografia.\nFiglio di Gherardo Appiano, succedette al padre alla morte di questi nel 1404, rimanendo per tutta la minore et\u00e0 sotto la reggenza della madre Paola Colonna fino al 1419. Uomo crudele e dissoluto, mise in atto una politica spregiudicata, passando per convenienza dall'alleanza con la repubblica fiorentina a quella con la repubblica di Siena, per poi tornare dalla parte della prima. Per assicurarsi una maggiore protezione politica venne disposto dalla madre il suo matrimonio, avvenuto nel 1423, con Donella Fieschi (1404 - 1467), figlia di Gianluigi Fieschi dei conti di Lavagna, patrizio genovese e generale delle armate della repubblica di Firenze. Il matrimonio rimase improle.\nNel 1419, insieme alla sorella Caterina, aveva accompagnato a Firenze la madre Paola Colonna che desiderava omaggiare il papa Martino V suo fratello. Il pittore fiorentino Bicci di Lorenzo, alcuni anni dopo, immortal\u00f2 la consacrazione della chiesa di Sant'Egidio da parte del pontefice: nel corteo sono ritratti i due giovani Appiano molto somiglianti tra loro.\nNel 1431, insieme al capitano d'armi Mariano da Piombino, prese parte alla battaglia navale combattuta a Rapallo tra Venezia e Genova, al comando di una galea, similmente all'alleato; Genova venne sconfitta e la nave di Iacopo si arrese ai nemici (mentre quella di Mariano riusc\u00ec a tornare a Piombino). Nello stesso anno, ruppe la coalizione, voluta dal padre Gherardo, con i fiorentini, per passare a quella con i senesi; si impossess\u00f2 del castello e borgo di Monteverdi per assicurare una maggiore difesa dalla parte di terra al suo Stato.\nNel 1433, il 26 aprile, sottoscrisse il trattato di pace di Ferrara tra Milano, Venezia e Firenze; come segno di resa alle ostilit\u00e0 con la Repubblica fiorentina, restitu\u00ec Monteverdi (incluso nello Stato piombinese con le armi due anni prima).\nNegli anni trenta del XV secolo decret\u00f2 la ricostruzione e il ripopolamento di Populonia. \nNel 1439, attendeva un figlio da una relazione con una cortigiana, nella speranza di avere un erede per la successione al trono; il giorno del parto vennero invitati ambasciatori fiorentini e senesi e allestita una grande festa. Si ebbe per\u00f2 una spiacevole sorpresa perch\u00e9 la donna partor\u00ec un bimbo moro.\nIl 1\u00ba luglio 1440 Baldaccio d'Anghiari, capitano di ventura, occup\u00f2 Suvereto. Nel novembre 1440 venne siglata una nuova alleanza con Firenze. Il 28 agosto 1441 Baldaccio giunse sotto le mura di Piombino; ad accompagnarlo vi era anche Emanuele Appiano che, informato della grave malattia che nel frattempo aveva colpito Jacopo II, veniva a reclamare il suo diritto sancito dal testamento del defunto fratello Gherardo. Baldaccio ed Emanuele non riuscirono nell'impresa e vennero duramente respinti con gravose perdite. Il quarantaduenne Jacopo mor\u00ec il 27 dicembre 1441 nel suo palazzo della Piazzarella, senza eredi, colpito da una seria malattia che lo aveva reso da mesi agonizzante. Gli succedette la madre Paola Colonna.\nIacopo II era uomo di guerra e poco atto alla cultura, ma affascinato dall'antichit\u00e0 e dal periodo classico.\nEsemplare in questo senso il suo impegno per la salvaguardia delle vestigia etrusche di Populonia. La vita nella zona era attiva soltanto sul litorale, nel laborioso porto di Baratti, dove vi era un villaggio, le saline, una torre e i mercati ittici. In alto, ove una volta trovava posto l'acropoli, vi era soltanto bosco e vegetazione a coprire le rovine. Iacopo ordin\u00f2, pertanto, un'operazione di disboscamento e la costruzione del borgo fortificato con rocca e bastioni nelle dimensioni e fattezze pervenute fino ad oggi. Si ergeva pure una seconda torre, perimetrale, orientata verso il golfo di Baratti, demolita alla fine del XIX secolo. Per popolare il paese che si presentava del tutto nuovo e disabitato, Jacopo II obblig\u00f2 alcune famiglie piombinesi a trasferirvisi donando loro casa e terre esterne alle mura.\nTra il 1435 ed il 1440, Jacopo II incaric\u00f2 l'architetto senese Nanni di Magio da Terranova di progettare la costruzione del nuovo, grande palazzo di governo dei priori e degli anziani (tuttora esistente). Nel piano di lavoro l'edificio si presentava con la merlatura guelfa (il tetto a capanna \u00e8 una modifica apportata durante l'amministrazione di Elisa Bonaparte) ed era privo di torre (realizzata alla fine del XVI secolo). Gli anziani, terminata la nuova sede, abbandonarono la vecchia, detta \"Palazzaccio\", sita nei pressi della Porta a Terra e donata ai frati francescani per adibirla a convento."}
{"id": "1391921", "revid": "121190712", "url": "https://it.wikipedia.org/wiki?curid=1391921", "title": "Palazzo dell'Universit\u00e0 degli Studi di Napoli Federico II", "text": "Il Palazzo dell'Universit\u00e0 degli Studi di Napoli Federico II (in ambito universitario semplicemente \"Sede centrale\") \u00e8 un imponente edificio neobarocco di Napoli, che si apre lungo corso Umberto I, ad angolo con via Mezzocannone. \u00c8 sede del Rettorato, degli Organi di Governo e in generale della Direzione dell'ateneo; \u00e8 sede del Dipartimento di Giurisprudenza.\nFu eretto tra il 1897 ed il 1908 su progetto degli architetti Pierpaolo Quaglia e Guglielmo Melisurgo.\nStoria.\nAll'origine dell'opera di realizzazione del Palazzo dell'Universit\u00e0 vi fu l'aumento considerevole della popolazione studentesca, che dal 1875 al 1886 raddoppi\u00f2. Per questo motivo bisognava mettere in atto una generale opera di sistemazione ed ampliamento del complesso universitario, sito presso la Casa del Salvatore, carente di attrezzature e ormai inadeguato. Oltre a ristrutturare gli edifici gesuitici, su cui insisteva il complesso universitario, bisognava creare nuove sedi. Nell'ambito del Risanamento fu creato all'uopo un progetto, firmato dagli architetti Pierpaolo Quaglia e Guglielmo Melisurgo, che prevedeva la costruzione, a valle del complesso universitario (nel'area un tempo denominata di San Pietro a Fusariello) e prospiciente il neo corso Umberto I, di tre edifici che avrebbero formato corpo unico, nei quali avrebbero trovato posto il Rettorato, le Facolt\u00e0 di Lettere e di Giurisprudenza e gli Istituti di Chimica e di Fisica. Il nuovo corpo di fabbrica si sarebbe poi collegato al retrostante complesso mediante una monumentale scala (chiamata \"Scalone della Minerva\"), che si originava nel cortile del Palazzo dell'Universit\u00e0 e terminava nel cortile gesuitico, superando un dislivello di pi\u00f9 di 7m. Gli elaborati di massima furono presentati nell'aprile 1893 al ministro dell'Istruzione Pubblica Ferdinando Martini. All'apertura dell'anno accademico (1894-1895) i grafici furono esposti al pubblico nella sala della Biblioteca Universitaria, insieme con un modello in gesso. I grafici esecutivi, insieme con i computi metrici, furono redatti dal Quaglia per l'aspetto formale e dal Melisurgo per quello strutturale; furono presentati al Genio Civile nell'aprile del 1896.\nLa prima pietra dell'edificio fu posta il 18 ottobre 1896 dal principe di Napoli Vittorio Emanuele, futuro re d'Italia, ma nonostante ci\u00f2 non si era ancora raggiunto un accordo definitivo sulla facciata: solamente nell'aprile del 1898 venne approvata, da una commissione istituita appositamente dal Ministero dei Lavori Pubblici, la variante definitiva (la quinta) presentata dal Melisurgo. I lavori, diretti dall'ingegnere del Genio Diego Blesio e dal professore Francesco Lomonaco, terminarono nel 1908.\nIl Palazzo non subir\u00e0 modifiche, sia nella parte strutturale che in quella decorativa, sino al 1943: difatti l'edificio, prima gravemente danneggiato dai bombardamenti da parte degli Alleati durante la Seconda guerra mondiale, venne in seguito incendiato dai tedeschi in ritirata il 12 settembre 1943 per poi essere requisito e occupato dagli Alleati, il che, finita la guerra, rese d'obbligo l'opera di ristrutturazione/ricostruzione dello stesso. L'edificio subir\u00e0 un nuovo intervento negli anni ottanta per riparare i danni causati dal sisma.\nDescrizione.\nEsterno.\nIl Palazzo dell'Universit\u00e0 degli Studi di Napoli Federico II si sviluppa su un fronte di 120m prospiciente il corso Umberto I. L'edificio si sviluppa su tre livelli e presenta due ordini. Il primo \u00e8 il basamento, che si sviluppa per tutto il primo piano, ed \u00e8 in bugnato e presenta ampie vetrate arcuate ad intervalli regolari. Il secondo ordine coincide col secondo ed il terzo piano dell'edificio: esso presenta uno sfondo composto da lastre di travertino di Bari interrotto da lesene corinzie in piperno, che l'attraversano per tutta l'altezza, e da una fascia orizzontale, sempre in piperno, che divide i due piani; l'ordine \u00e8 inoltre scandito da due file di finestre recante uno timpani in piperno curvi, l'altro triangolari.\nLa facciata presenta una parte centrale leggermente aggettante cos\u00ec come le parti estreme, e sono coronate da frontoni, mentre le due intermedie presentano un attico continuo. Il frontone centrale presenta un altorilievo in bronzo, opera di Francesco Jerace, raffigurante l'imperatore Federico II di Svevia che istituisce la prima Universit\u00e0 nel suo Regno con le principali figure del tempo (tra cui Pier della Vigna, illustre giurista che contribu\u00ec all'organizzazione dello \"Studium\" di Napoli), mentre i frontoni estremi presentano raffigurazioni di allegorie. Nei frontoni laterali, ovvero su via Mezzocannone e via Tari, sono inseriti altorilievi in bronzo di Achille D'Orsi raffigurante in uno Giambattista Vico che insegna la \"Scienza Nuova\" e nell'altro Giordano Bruno dinanzi al Tribunale dell'Inquisizione. L'architrave aggettante della parte centrale reca il motto dell'ateneo partenopeo: \"Ad Scientiarum Haustum et Seminarium Doctrinarum\" (\"alla fonte delle scienze e al vivaio dei saperi\").\nL'ingresso, preceduto da una scalinata in marmo fiancheggiata da due sfingi in piperno (opere di Alberto Ferrer e Domenico Pellegrino), \u00e8 stato concepito a guisa di arco trionfale; \u00e8 costituito da tre aperture arcuate, dotate di cancellate in ferro, recante gli stemmi delle province del Regno di Napoli, \u00e8 sovrastato da un loggiato ionico corrispondente all'Aula Magna. In corrispondenza del cancello centrale dell'ingresso \u00e8 presente una soglia/targa commemorativa in ricordo di un marinaio italiano fucilato proprio su quella soglia, per rappresaglia dai tedeschi, durante le Quattro giornate di Napoli.\nTrasporti.\nLa Sede Centrale dell'ateneo federiciano \u00e8 raggiungibile tramite:"}
{"id": "1391922", "revid": "574302", "url": "https://it.wikipedia.org/wiki?curid=1391922", "title": "Aleksandr Aleksandrovi\u010d Romanov", "text": "Mor\u00ec di meningite un anno prima che nascesse Giorgio, il terzo figlio dello zar Alessandro III."}
{"id": "1391928", "revid": "767487", "url": "https://it.wikipedia.org/wiki?curid=1391928", "title": "Audition", "text": " \u00e8 un film del 1999, diretto da Takashi Miike. \u00c8 basato sul romanzo omonimo di Ry\u016b Murakami.\nConsiderato uno dei migliori film del regista giapponese, \u00e8 il film che lo ha fatto conoscere definitivamente in tutto il mondo.\nTrama.\nShigeharu Aoyama \u00e8 un uomo di mezza et\u00e0 rimasto vedovo dopo la morte per malattia della moglie. Suo figlio Shigeiko gli propone dopo tanti anni di incontrare nuovamente una donna e di risposarsi. Dopo un attimo di esitazione l'uomo si convince e si reca dall'amico produttore cinematografico Yasuhisa Yoshigawa, che organizza un'audizione per un film che non verr\u00e0 mai realizzato, con il solo scopo di far incontrare pi\u00f9 ragazze ad Aoyama, che sceglier\u00e0 la sua sposa.\nAll'audizione si presentano varie ragazze, ma Aoyama rimane subito colpito dalla bellezza e dalla dolcezza di Asami, una ragazza che dichiara di essere stata una ballerina che dopo un grave incidente ha dovuto rinunciare ad una fortunata carriera. Yoshigawa ha per\u00f2 molti dubbi su Asami. Nel curriculum da lei compilato infatti non si possono contattare le sue referenze, poich\u00e9 tutti gli indirizzi da lei scritti si rivelano falsi. Aoyama non crede a quello che dice il suo amico, e decide di telefonare e di incontrare Asami. Questa vive in uno squallido appartamento quasi vuoto, ad eccezione di un grande sacco e di un telefono, vicino al quale Asami sta seduta immobile per giorni e giorni, in attesa della telefonata di Aoyama. Quando finalmente il telefono squilla, il sacco inizia improvvisamente a muoversi, e Asami sfoggia un sorriso inquietante.\nAoyama e Asami iniziano cos\u00ec a frequentarsi, uscendo insieme, fino a quando l'uomo la invita in un hotel vicino al mare. L\u00ec i due hanno un rapporto sessuale, prima del quale Asami rivela ad Aoyama di avere delle cicatrici sulle gambe, asserendo di essersi ustionata a causa di un incidente quando era bambina. Poi gli chiede di amare esclusivamente lei e Aoyama accetta.\nIl mattino seguente Aoyama si risveglia da solo. Di Asami infatti non vi \u00e8 pi\u00f9 traccia. Aoyama, disperato, inizia a cercarla, ma tutti gli indirizzi e i luoghi da lei citati si rivelano deserti. Aoyama si reca dal vecchio insegnante di danza di Asami, che si trova su una sedia a rotelle. Si scopre che l'uomo abus\u00f2 di Asami e fu lui ad infliggerle le cicatrici sulle gambe con un ferro rovente quand'era ancora una bambina.\nAoyama si reca al bar dove Asami lavorava, ma lo trova chiuso. Un uomo gli dice che il locale \u00e8 chiuso da pi\u00f9 di un anno, a causa di un orribile omicidio. La donna che gestiva il locale \u00e8 stata infatti uccisa, e il suo corpo ridotto a brandelli. Quando la polizia \u00e8 giunta sul luogo ha trovato alcuni particolari macabri: una lingua, un orecchio e tre dita. Aoyama fugge sconvolto.\nNel frattempo Asami si reca a casa di Aoyama e inserisce del sedativo in un drink. L'uomo, rincasato, beve il suo drink. A questo punto partono dei flashback che ricostruiscono gli incontri precedenti dei due, svelando alcuni particolari. Si scopre che nel sacco che si trova a casa di Asami vi \u00e8 un uomo a cui mancano la lingua, i piedi, un orecchio e tre dita della mano. L'uomo si ciba del vomito di Asami.\nAsami prende delle siringhe e immobilizza a terra Aoyama, che rimane cosciente. Asami inizia lentamente a torturarlo, infilandogli degli aghi nella pancia, sul viso e negli occhi. Mentre lo tortura, dice all'uomo che lui \u00e8 come tutti gli altri, incapace di amare esclusivamente lei, e quindi gli taglia un piede. Mentre Asami sta per tagliare l'altro piede, giunge nella casa Shigeiko. Asami si nasconde e il ragazzo trova il padre immobilizzato a terra, in un lago di sangue. Asami assale Shigeiko e gli spruzza dello spray corrosivo sulla faccia, ma il ragazzo riesce a difendersi e la fa cadere dalle scale. Asami si rompe il collo. Aoyama, una volta detto al figlio di chiamare la polizia, guarda Asami, ancora viva e con lo sguardo diretto verso Aoyama.\nAccoglienza.\nDurante la proiezione del film al Rotterdam Film Festival del 2000, una donna si avvicin\u00f2 a Takashi Miike e grid\u00f2: \"You're evil!\" (\u00abLei \u00e8 malvagio!\u00bb). Miike dichiar\u00f2 in seguito: \u00abIn qualche modo ho trovato piacevole essere etichettato in quel modo\u00bb.\nDurante la proiezione del film all'Irish Film Institute, a Dublino, alcuni spettatori erano in visibile stato di shock, e uno spettatore \u00e8 svenuto.\nMarilyn Manson chiese a Takashi Miike di girare un remake statunitense del suo film e di dargli una parte come attore. Manson precis\u00f2 che voleva il regista per un film, non per un videoclip: \u00abil suo stile \u00e8 un po' troppo estremo per un mio video\u00bb. asser\u00ec il cantante. Miike dichiar\u00f2: \u00abPer me fu un vero shock sentire che ero \"troppo estremo\" per Marilyn Manson\u00bb."}
{"id": "1391929", "revid": "15756", "url": "https://it.wikipedia.org/wiki?curid=1391929", "title": "Orthilia secunda", "text": "Orthilia secunda ((L.) House), in italiano nota come piroletta pendula, \u00e8 una piantina erbacea piuttosto rara della famiglia delle Ericaceae. \u00c8 l'unica specie del genere Orthilia.\nDistribuzione e habitat.\nDiffusa in Nord America ed in Europa.\nVive nelle aree ricche di muschi e licheni dei boschi di pecci, abeti e pinacee in genere, fra le luzule nei boschi di faggi e querce."}
{"id": "1391930", "revid": "123159035", "url": "https://it.wikipedia.org/wiki?curid=1391930", "title": "Michele Rallo", "text": "Biografia.\nDi professione bancario, \u00e8 stato dirigente giovanile del FUAN, e collaboratore a Roma de \"L'Italiano\" e del \"Secolo d'Italia\". Alla fine degli anni sessanta segu\u00ec Pino Rauti in Ordine Nuovo. Rientrato nel MSI insieme a lui, nel 1980 diviene consigliere comunale di Trapani per tre mandati. \u00c8 stato segretario provinciale del Msi e Coordinatore provinciale di AN.\n\u00c8 stato eletto la prima volta nel 1994 alla Camera dei deputati nel collegio di Trapani per il Polo del Buon Governo, aderendo al gruppo di Alleanza Nazionale ed \u00e8 componente della Commissione Esteri. Viene rieletto nel 1996 per il Polo della Libert\u00e0 e fa parte delle commissioni Esteri, Politiche dell'Unione Europea, Attivit\u00e0 Produttive.\nNon si ricandida nel 2001 e torna agli studi storici. Ha infatti pubblicato diversi volumi sulla storia contemporanea dell'Europa Orientale e sui movimenti nazionalisti tra le due guerre mondiali.\nNel 2005 lascia An, e nel settembre 2007 aderisce al movimento \"La Destra\" di Francesco Storace, lasciando poco dopo la politica attiva. Dal 2008 cura un sito sulla storia dell'Europa orientale . Fa parte del comitato scientifico della rivista \"Storia Verit\u00e0\".\nIn atto collabora ad alcuni periodici locali come il mensile \"La Risacca\" e il settimanale \u201cSocial\u201d, con articoli di impronta sovranista-populista."}
{"id": "1391933", "revid": "122816669", "url": "https://it.wikipedia.org/wiki?curid=1391933", "title": "Georgij Aleksandrovi\u010d Romanov", "text": "Biografia.\nGeorgij ed il fratello maggiore Nikolaj ebbero in giovent\u00f9 gli stessi tutori (tutti insigni professori) ma studiavano in stanze adiacenti. Il loro insegnante inglese, Charles Heath era stato una volta tutore degli zii, i Granduchi Sergej e il Granduca Pavel. Entrambi i fratelli parlarono e scrissero inglese senza difetti. Da Mr. Heath acquisirono un amore per lo sport, sapevano sparare e pescare con le mosche. Parlarono anche un francese scorrevole ed un tedesco e danese accettabili. Oltre alle materie ordinarie, seguirono anche un corso speciale di teorie militari dell'Accademia per alti ufficiali dell'esercito.\nGeorgij sembrava poter avere un futuro promettente nella marina militare prima che la tubercolosi, a partire dal 1890, minasse il suo fisico peraltro sempre stato piuttosto fragile. I genitori, quando, sempre nel 1890, mandarono lo cesarevi\u010d Nikolaj in viaggio di nove mesi per l'Asia, pensarono di farlo accompagnare da Georgij, considerando che il clima marittimo avrebbe potuto giovare al giovane granduca. Georgij sarebbe partito con il titolo ufficiale di cadetto navale e Nikolaj per completare la sua conoscenza delle regioni orientali estere e della Russia. Lasciarono la residenza di Gat\u010dina (dove la famiglia dello zar aveva la sua stabile residenza) il 4 novembre 1890, poi su una nave da guerra fecero tappa ad Atene per imbarcare lo zio, il Principe Giorgio che li avrebbe accompagnati nel viaggio e fecero rotta per l'Egitto.\nIl viaggio continu\u00f2 verso l'Oceano Indiano e proprio nella traversata accadde un incidente irreparabile: Georgij e Nikolaj, simulando scherzosamente un incontro di pugilato, si colpirono entrambi al petto. Per Nikolaj non fu che una lieve botta, ma per Georgij poteva essere mortale. Il colpo ai polmoni fece dirompere una forte crisi di tosse e la nave fu obbligata a fermarsi al porto pi\u00f9 vicino. Georgij dovette interrompere il viaggio, mentre Nikolaj e lo zio Giorgio proseguirono verso il Giappone (dove lo zarevi\u010d sarebbe stato oggetto di un attentato alla sua vita, dal quale usc\u00ec solo lievemente ferito). Il 1\u00ba novembre 1894, con la salita al trono di Nicola II, divenne il legittimo erede dell'impero russo, assumendo il titolo di cesarevi\u010d.\nLa malattia.\nDa Bombay, Nikolaj telegraf\u00f2 che Georgij doveva rimanere sulla nave perch\u00e9 aveva difficolt\u00e0 a muovere la gamba. Anche se Georgij assicur\u00f2 che stava perfettamente bene, i genitori furono informati che aveva una forte febbre e doveva ritornare a casa. La sua cattiva salute l'aveva costretto a rimanere ad Abbas Tuman. Non partecip\u00f2 ai battesimi di Ol'ga e Tat'jana. Brevemente dopo la nascita della terza figlia Maria nel giugno dell'1899, Giorgio scrisse a suo fratello, \"\"io sono molto triste per non aver potuto vedere le tue figlie; ma cosa posso fare! Significa che non \u00e8 destino, tutto \u00e8 la volont\u00e0 di Dio.\" Nel 1895, Georgij e sua madre visitarono la Danimarca. Improvvisamente, la sua salute deterior\u00f2, \"Ieri nel giardino lui espettor\u00f2 del sangue... era scioccato perch\u00e9 pensava di essere guarito e sembrava turbato che questo fosse accaduto qui.\"\" A Georgij fu impedito di fumare e confin\u00f2 a letto finch\u00e9 non pot\u00e9 ritornare ad Abbas Tuman.\nLa morte.\nMor\u00ec improvvisamente, il 28 giugno 1899, all'et\u00e0 di 28 anni. Al mattino usc\u00ec con la sua motocicletta, ma, non essendo ancora tornato dopo molto tempo, iniziarono le ricerche. Una contadina lo trov\u00f2 sul lato della strada, incapace di respirare e con del sangue che gli usciva dalla bocca. Lei lo sostenne nelle sue braccia finch\u00e9 mor\u00ec. La famiglia fu devastata completamente. Il titolo di Erede pass\u00f2 a Michele fino al 1904 quando nacque Aleksej. Nel 1910, Mikhail chiam\u00f2 suo figlio Georgij come il fratello. Il corpo di Georgij venne usato per esaminare il DNA dei corpi che si pensava fossero di Nikolaj e della famiglia. I risultati ebbero esiti positivi e fu riseppellito nella tomba accanto al fratello."}
{"id": "1391942", "revid": "1543377", "url": "https://it.wikipedia.org/wiki?curid=1391942", "title": "Mario Levi", "text": "Biografia.\nIn Italia sono stati tradotti solo \"Istanbul era una favola\" (Istanbul Bir masald\u0131) e \"La nostra pi\u00f9 bella storia d'amore\" (En G\u00fczel A\u015fk Hikayemiz), editi da Baldini Castoldi Dalai editore. "}
{"id": "1391945", "revid": "1745361", "url": "https://it.wikipedia.org/wiki?curid=1391945", "title": "Meozia", "text": "La Meozia o Meotida (\u041c\u044d\u043e\u0442\u0456\u0434\u0430 in ucraino, \u041c\u0430\u0439\u0435\u0442\u0438\u0434\u0430 in russo, \u039c\u03b1\u03b9\u03ce\u03c4\u03b9\u03b4\u03b1 in greco) \u00e8 una regione storica dell'Ucraina in Nuova Russia, situata nell'attuale steppa ucraina, a nord del Mar d\u2019Azov, per questo anticamente noto come Palude Meotide, Palude Meotica o Mar Meotiano.\nLa regione deve il suo nome agli antichi abitatori di queste rive, i Meoti. In epoca pi\u00f9 recente la capitale fu Mariupol.\nLa Meozia, a cui in epoca sovietica \u00e8 stato dato il nome di Donbass, corrisponde agli oblast ucraini di Dnipro, Zaporogia (limitatamente alla parte orientale), Doneck e Luhansk, questi ultimi contesi con le repubbliche autoproclamate di Doneck e Luhansk.\nStoria.\nLa Meozia era una regione paludosa posta alla foce del fiume Don, quindi sulla costa del Mar d'Azov, braccio marino del Ponto Eusino, ovvero il Mar Nero, chiuso dalla Tauride, l'attuale penisola di Crimea.\nAbitata fin dall'antichit\u00e0 dai Meozi di origini dibattute tra sarmatiche e scitiche, ma dal 600 a.C. i Greci colonizzarono le coste del Mar d'Azov, fondando le colonie di Fanagoria e Tana. \u00a0L'ellenizzazione degli Sciti diede origine al Regno del Bosforo (per Bosforo cimmero s\u2019intende l'attuale stretto di Kerch, mentre l'attuale Bosforo era chiamato Bosforo tracio).\nA partire dal 250 fu occupata dalle popolazioni gotiche degli Eruli, che da qui per tutto il resto del III secolo compirono scorrerie, saccheggi e devastazioni lungo le rive delle province romane del Ponto Eusino. Nei secoli successivi molti popoli migratori vi si stabilizzarono effimeramente: Ostrogoti, Unni, Sarmati, Bulgari, Cazari, Magiari, Russi, Peceneghi, Cumani, Tartari. \nNel XVI secolo, i Tartari del Khanato di Crimea, dominatori della regione, divennero vassalli dell'Impero Ottomano, che per\u00f2 nei secoli successiv gradualmente si ritir\u00f2 di fronte l'espansione dell'Impero Russo, concretizzata dall'insediamento dei cosacchi tra il 1654 e il 1783.\nLa\u00a0Meozia fu quindi divisa nell\u2019ambito dell\u2019Impero Russo: la parte meridionale al Governatorato di Ekaterinoslav e la parte orientale alla Oblast del Don, la cui amministrazione fu affidata a governatori nominati inizialmente da Caterina II, e successivamente da Paolo I. La colonizzazione del territorio fu poi organizzata dal Principe Giorgio Potemkin: ai cosacchi si aggiunsero numerosi contadini russi e ucraini, ma anche greci del Mar Nero, bulgari (soprattutto intorno a Mariupol), tedeschi ed ebrei provenienti dalla Polonia e dalla Germania (che formarono i cosiddetti shtetl, colonie agricole descritte nel famoso musical \"Il violinista sul tetto\").\nLa\u00a0Meozia fu devastato per 28 anni dalla prima guerra mondiale, dalla guerra civile russa, dalla collettivizzazione, dal genocidio dell'Holodomor, dalla seconda guerra mondiale, dall'Olocausto e dalle deportazioni: la sua popolazione diminu\u00ec e nel 1948 alcuni gruppi erano quasi scomparsi ( ebrei, tedeschi, greci e rom). \u00a0Dopo il 1945 la crescita demografica riprese (peraltro superiore a quella del resto dell'URSS), inoltre la regione accolse molti immigrati da tutte le regioni dell'Unione delle Repubbliche Socialiste Sovietiche, in connessione con lo sviluppo delle industrie del Donbass, un bacino carbonifero la cui denominazione (sovietica) sostituiva quella, considerata troppo erudita, di Meozia o Meotide.\nNel 2014 la regione fu di nuovo teatro di disordini nel momento in cui parte degli oblast di Doneck e Luhansk a maggioranza russofona si autoproclamarono repubbliche di Doneck e Luhansk. Le due repubbliche furono riconosciute dalla Russia nel 2022, che successivamente intraprese un\u2019invasione dell\u2019Ucraina, che comincio proprio dalla Meozia."}
{"id": "1391950", "revid": "78273", "url": "https://it.wikipedia.org/wiki?curid=1391950", "title": "Ernesto Augusto, re di Hannover", "text": ""}
{"id": "1391951", "revid": "1904508", "url": "https://it.wikipedia.org/wiki?curid=1391951", "title": "Ksenija Aleksandrovna Romanova", "text": "Era sorella di Nicola II di Russia, dei granduchi Giorgio, Michele II, granduchessa Olga e del granduca Aleksandr. Si spos\u00f2 con il granduca Aleksandr Michajlovi\u010d Romanov con il quale ebbe sette figli.\nBiografia.\nInfanzia ed educazione.\nKsenija nacque a San Pietroburgo a Palazzo Anichkov. Visse con la famiglia nella paura continua di attentati terroristici. Nel febbraio 1880, dei nichilisti riuscirono a guadagnare l'accesso al Palazzo e gettarono una bomba nella sala da pranzo. La bomba provoc\u00f2 danni considerevoli, ma senza mietere vittime. Il 13 marzo 1881, quando aveva sei anni, Ksenija fu testimone della morte di suo nonno Alessandro II di Russia che fu assassinato da un rivoluzionario nichilista.\nSuo padre sal\u00ec al trono e divenne zar con il nome di Alessandro III. Lo zar spost\u00f2 subito la famiglia in un luogo sicuro in campagna, alla Gat\u010dina, 30 miglia a sud-est di San Pietroburgo.\nKsenija fu educata da tutori privati e studi\u00f2 inglese, francese e tedesco, ma non riusc\u00ec mai ad imparare il danese, la lingua della madre. Ksenija si divertiva con i fratelli, praticava sport e suonava il pianoforte. Di profonde credenze religiose, ricevette la prima comunione nel 1883.\nNel 1884 la famiglia raggiunse la Danimarca per la consacrazione della nuova chiesa ortodossa a Copenaghen. Ksenija fu ben accetta, tanto che il compositore danese Valdemar Vater, le pag\u00f2 un tributo scrivendo la \"Polca-Mazurka Ksenija\". Ritornati in Russia, il granduca Luigi IV d'Assia arriv\u00f2 alla reggia di Peterhof con la sua famiglia per il matrimonio della sua seconda figlia Ella (Elisabeth o Elizaveta F\u00ebdorovna) con lo zio paterno di Ksenija, il granduca Sergej Aleksandrovi\u010d Romanov. Qui incontr\u00f2 la futura cognata, Alessandra d'Assia, che era chiamata \"Alix\" e che allora aveva 12 anni. La nuova zia Ella divenne particolarmente affettuosa con Ksenija ed il fratello Nikolaj. Nel 1888, Ksenija ed Alix cominciarono a scriversi.\nAttentati terroristici.\nNel 1887 il padre fu informato che molti studenti avevano portato libri contenenti bombe per fare un attentato alla famiglia mentre stava per prendere il treno a Ga\u010dina. Uno dei terroristi era Aleksandr Il'i\u010d Ul'janov, fratello di \"Vladimir Il'i\u010d Ul'janov\" poi conosciuto con il nome di Lenin. Nell'ottobre 1888, la famiglia stava viaggiando nel Caucaso quando improvvisamente il treno deragli\u00f2. Ksenija si salv\u00f2. Il rapporto ufficiale fu che il treno era deragliato a causa di problemi tecnici, ma in realt\u00e0 era stata una bomba.\nMatrimonio.\nAll'et\u00e0 di undici anni si innamor\u00f2 del cugino Aleksandr Michajlovi\u010d, nipote dello zar Nicola I. La coppia si spos\u00f2 il 6 agosto 1894 nella reggia di Peterhof; passarono la loro prima notte di nozze nel Palazzo di Rop\u0161a, e la loro luna di miele ad Ai-Todor (l'appezzamento di terreno di Aleksandr in Crimea). Durante la luna di miele, il padre si ammal\u00f2 e mor\u00ec il 1\u00ba novembre 1894.\nIl 9 febbraio 1914, la figlia Irina decise di sposare il principe Feliks Feliksovi\u010d Jusupov, erede della ricca famiglia Jusupov.\nRivoluzione russa.\nA gennaio 1905 i soldati di Nicola II spararono sulla folla che era arrivata a palazzo per volgere una petizione: quel giorno fu definito come la Domenica di sangue; a febbraio lo zio di Ksenija, Sergej Aleksandrovi\u010d, fu ucciso a Mosca con una bomba, mentre lei e la famiglia erano in Crimea nella casa ad Ai-Todor. Intanto ci fu l'ammutinamento della flotta Marittima sul Mar Nero e lei ne fu terrorizzata. Diecimila soldati arrivarono per proteggerla.\nLa situazione si calm\u00f2. Ad ottobre lo zar acconsent\u00ec all'introduzione delle libert\u00e0 civili di base, ad aumentare la partecipazione alla Duma di Stato e a dotarla di poteri legislativi.\nTuttavia, Nicola II fu determinato a mantenere il proprio potere autocratico. Appena prima della creazione della Duma nel maggio 1906, lo zar promulg\u00f2 la Costituzione in contraddizione col Manifesto di ottobre. \nLo scoppio della guerra colse Ksenija e sua madre impreparate. Ksenija era in Francia mentre Marija era a Londra. S'incontrarono a Calais dove un treno privato dell'imperatrice avrebbe dovuto trasportarle in Russia, ma arrivando a Berlino trovarono la linea per la Russia chiusa e fu permesso loro di andare in Danimarca. Ksenija e sua madre attraversarono la Finlandia. Michail si ricongiunse con la famiglia l'11 agosto.\nNel 1915, Ksenija e Marija seppero che Nikolaj voleva prendere il comando delle forze armate e lo raggiunsero a Carskoe Selo per dissuaderlo, senza riuscirvi. Ksenija, rendendosi conto dell'imminente pericolo di una rivoluzione, si rifugi\u00f2 nella residenza di Ai-Todor. L\u00ec seppe dell'assassinio di Rasputin e della complicit\u00e0 del genero e sper\u00f2 che la madre potesse far capire al fratello in che situazione fosse ormai la Russia. Il 19 febbraio 1917 Ksenija and\u00f2 nel Palazzo d'Inverno tentando di vedere lo zar, ma il permesso fu rifiutato dal governo Provvisorio e ritorn\u00f2 a Ai-Todor.\nNel 1918, Ksenija scopr\u00ec che Nikolaj e la sua famiglia erano stati uccisi per mano dei bolscevichi. Quando l'Armata rossa stava per raggiungere il confine della Crimea, Giorgio V l'11 aprile 1919 la fece fuggire e la port\u00f2 in Gran Bretagna con l'aiuto della Regina Alessandra. Dopo la rivoluzione russa, Ksenija divorzi\u00f2 da Sandro che si stabil\u00ec a Parigi. Nell'ottobre 1928, la madre Marija si ammal\u00f2 seriamente: il 13 ottobre mor\u00ec.\nIl 17 maggio 1920, Ksenija, come sorella pi\u00f9 vecchia di Nikolaj, divenne l'erede dei suoi appezzamenti di terreno in Inghilterra. Il valore lordo dell'appezzamento di terreno era cinquecento libbre britanniche. Nel 1925, la situazione finanziaria di Ksenija era divenuta disperata. Suo cugino, Re Giorgio V le permise di stabilirsi a Frogmore House, nel Gran Parco di Windsor. Nel luglio 1928, dieci anni dopo la morte di Nikolaj e della sua famiglia, Ksenija e la sua famiglia avevano sperato di prendere possesso dell'appezzamento di terreno di Langinoski in Finlandia, ma non fu cos\u00ec. Dopo la morte di sua madre, vendette l'appezzamento di terreno di Hvid\u00f8re ed i gioielli di famiglia.\nUltimi anni e morte.\nIl 26 febbraio 1933 Sandro mor\u00ec, e fu seppellito il 1\u00ba marzo a Roquebrune-Cap-Martin nel sud della Francia. Ksenija ed i suoi figli erano presenti. Verso il 1934, visto che il Cottage di Frogmore era troppo piccolo per Ksenija e la sua famiglia, gli fu aggiunta una piccola ala. \nKsenija si trasfer\u00ec nel marzo del 1937 nel palazzo di Hampton Court e vi rimase fino alla morte, avvenuta il 20 aprile 1960.\nDiscendenza.\nLa granduchessa Ksenija e Aleksandr Michajlovi\u010d Romanov ebbero:"}
{"id": "1391952", "revid": "1100311", "url": "https://it.wikipedia.org/wiki?curid=1391952", "title": "Francisco Palencia", "text": "Carriera.\nClub.\nCon 396 presenze e 121 gol nei club e 78 presenze e 11 gol con la nazionale, Palencia \u00e8 uno dei calciatori messicani pi\u00f9 rappresentativi degli ultimi anni. Entr\u00f2 nelle giovanili del a 13 anni e debutt\u00f2 nella Primera Divisi\u00f3n messicana nel 1994, all'et\u00e0 di 21 anni. Nella stagione 1995-1996, grazie alle sue ottime prestazioni, fu nominato \"esordiente dell'anno\".\nPalencia disput\u00f2 sette stagioni con il Cruz Azul, diventandone capitano e segnando con la maglia del club 91 gol, contribuendo alla vittoria di 2 CONCACAF Champions' Cup, nelle edizioni 1996 e 1997, e di un titolo messicano nel 1997 nonch\u00e9 al secondo posto nella Coppa Libertadores 1999.\nDopo aver ottenuto il secondo posto in Libertadores, nella stagione 2000-2001 Palencia fu ingaggiato dall', squadra della Primera Divisi\u00f3n spagnola con cui segn\u00f2 6 gol in 35 partite. Finito il suo prestito annuale, torn\u00f2 in Messico, al Cruz Azul. Alla fine del 2003 Palencia si trasfer\u00ec al Club Deportivo Guadalajara. Si conferm\u00f2 uno dei giocatori pi\u00f9 determinanti in Messico, portando la squadra alle semifinali della Copa Libertadores 2005 con 5 gol.\nPalencia doveva in origine trasferirsi subito dopo ai Chivas USA, ma i suoi successi a Guadalajara fecero rinviare il suo trasferimento al 19 agosto 2005. Al debutto a stelle e strisce corrispose subito una doppietta. Nel 2006 Palencia fu nominato capitano dei Chivas USA e divenne il giocatore pi\u00f9 pagato della MLS con 1.360.000 dollari di stipendio annuale. Nel gennaio del 2007 l'attaccante firm\u00f2 un contratto con gli UNAM Pumas. Il 7 febbraio Hugo S\u00e1nchez convoc\u00f2 Palencia per il match amichevole contro gli . Alla sconfitta per 0-2 della \"Tri\" seguirono per Palencia altre 2 convocazioni in nazionale.\nPalencia ebbe un'altra opportunit\u00e0 di disputare la Coppa Libertadores il 3 e l'8 maggio 2007, quando il Club Toluca, che lo aveva prelevato in prestito per pochi mesi, affront\u00f2 il Deportivo C\u00facuta negli ottavi della competizione. Il Deportivo C\u00facuta vinse in casa per 5-1 e la successiva vittoria dei messicani per 2-0, con Palencia schierato titolare, fu ininfluente. Il Toluca fu dunque eliminato e Palencia chiuse subito il suo ritorno in Coppa Libertadores.\nAlla fine del campionato di Apertura 2011 annunci\u00f2 il proprio ritiro dall'attivit\u00e0 agonistica.\nNazionale.\nPalencia debutt\u00f2 in nazionale l'8 giugno 1996 contro la , segnando il gol della vittoria.\nPalencia prese parte alle Olimpiadi del 1996 ad Atlanta, arrivando ai quarti di finale, dove il Messico fu sconfitto dalla futura vincitrice, la Nigeria. Partecip\u00f2 anche nel 1996, nel 1998 e nel 2003 alla CONCACAF Gold Cup e alla Confederations Cup 1999, tutte competizioni che il Messico vinse. Palencia prese parte anche al campionato mondiale nel 1998 e 2002, ma la squadra non super\u00f2 gli ottavi in ambo le occasioni. Ha anche all'attivo presenze in Coppa America, nelle edizioni 1997, 1999 e 2004, e nelle Confederations Cup del 1997 e 1999."}
{"id": "1391953", "revid": "1728", "url": "https://it.wikipedia.org/wiki?curid=1391953", "title": "Granduchessa Xenia Alexandrovna di Russia", "text": ""}
{"id": "1391956", "revid": "599013", "url": "https://it.wikipedia.org/wiki?curid=1391956", "title": "Andreas Ivanschitz", "text": "Caratteristiche tecniche.\nMancino fantasioso dotato di una buona tecnica e di un tiro potente, in Austria \u00e8 noto come \"il Beckham austriaco\".\nCarriera.\nClub.\nOttimo pianista, decide fin da piccolo di voler giocare a calcio.\nFino al 1998 ha giocato nel ASK Baumgarten. Nello stesso anno firma il suo primo contratto da professionista con il Rapid Vienna.\nDebutta in campionato a 16 anni, nella stagione 1999-2000 contro l'Austria Salisburgo. A vent'anni viene nominato Calciatore austriaco dell'anno.\nNon ebbe un posto fisso in squadra fino alla stagione 2002-2003, che coincise con l'arrivo del nuovo allenatore Josef Hickersberger.\nDopo aver vinto il campionato 2004-2005 partecipa alla Champions League 2005-2006 (5 presenze e 0 gol).\nIl 9 gennaio 2006 si trasferisce al Red Bull Salisburgo allenato dal CT Giovanni Trapattoni, ma dopo solo sei mesi viene ceduto in prestito per due anni ai greci del Panathinaikos.\nNella stagione 2006-2007 Ivanschitz ha collezionato 26 presenze e 4 gol; nella stagione 2007-2008 conta 27 presenze e 5 reti.\nNell'estate 2008 Ivanschitz \u00e8 stato definitivamente acquistato dagli ellenici per 1,5 milioni di euro, dove firma un contratto fino al 2012.\nIl 18 luglio 2009 si \u00e8 trasferito in prestito biennale al .\nIl 9 giugno 2013 firma con il Levante.\nNazionale.\nHa debuttato in nazionale in 26 marzo 2003 contro la ed \u00e8 diventato il pi\u00f9 giovane capitano nella storia della nazionale austriaca a 19 anni e 361 giorni.\nIl suo primo gol in nazionale risale alle qualificazioni all'Europeo 2004 contro la Repubblica Ceca; il secondo risale invece alle qualificazioni ai Mondiali 2006 contro l'Inghilterra.\nDa marzo 2005 a giugno 2007 ha giocato 20 partite consecutive con la nazionale.\nHa partecipato all'Europeo 2008."}
{"id": "1391957", "revid": "92723", "url": "https://it.wikipedia.org/wiki?curid=1391957", "title": "Se\u00e1n B. Brady", "text": ""}
{"id": "1391958", "revid": "6923", "url": "https://it.wikipedia.org/wiki?curid=1391958", "title": "EniChem Fibre", "text": "L'EniChem Fibre S.p.A. \u00e8 stata la controllata del gruppo EniChem operante nel settore della produzione di fibre sintetiche e di intermedi per materie plastiche.\nStoria.\nOrigini.\nSorta come settore dell'Anic, che apr\u00ec lo stabilimento principale di Pisticci nel 1967, nacque ufficialmente nel 1984 a seguito della decisione dell'EniChem di creare societ\u00e0 controllate per i rispettivi settori merceologici e produttivi. Fu una delle principali aziende italiane della sua categoria (insieme alla Montefibre); svilupp\u00f2 nel tempo la produzione di determinate fibre sintetiche nonch\u00e9 di intermedi per materie plastiche quali l'acido tereftalico per il PET. Gli stabilimenti principali si trovavano appunto a Pisticci e ad Ottana.\nIl confluimento in Enimont.\nNel 1988 l'EniChem conferir\u00e0 le attivit\u00e0 della controllata EniChem Fibre alla neonata societ\u00e0 Enimont (joint-venture tra ENI e Montedison). In seguito allo scandalo e al fallimento di quest'ultima (1991), le attivit\u00e0 ritorneranno interamente sotto il controllo dell'EniChem.\nL'incorporazione in EniChem Societ\u00e0 di Partecipazioni.\nIl 1\u00ba gennaio 1996 l'EniChem Fibre venne infine incorporata in EniChem Societ\u00e0 di Partecipazioni S.r.l. (quest'ultima incorporata poi, il 1\u00ba gennaio 1999, nella societ\u00e0 EniChem S.p.A). A seguito del piano di riordino dell'azienda, nel luglio 1996, l'EniChem Societ\u00e0 di Partecipazioni S.r.l. decise di uscire definitivamente dal settore delle tecnofibre, dopo diverse operazioni di vendita e scorporo di queste attivit\u00e0; cedette inoltre al gruppo Orlandi il controllo della Montefibre, a cui confer\u00ec inoltre lo stabilimento di Ottana (ex EniChem Fibre), specializzato nelle fibre acriliche."}
{"id": "1391959", "revid": "1833487", "url": "https://it.wikipedia.org/wiki?curid=1391959", "title": "John Ball (naturalista)", "text": "Biografia.\nJohn Ball nacque a Dublino nel 1818. Figlio maggiore di un giudice irlandese, Nicholas Ball, frequent\u00f2 prima il collegio cattolico di Oscott (Birmingham) per completare poi la sua educazione al Christ's College di Cambridge. Sin dai primi anni della sua formazione, Ball dimostr\u00f2 una spiccata predisposizione per le scienze naturali e, in particolare, per la botanica. Lasciata Cambridge, viaggi\u00f2 a lungo in Svizzera e in tutta Europa, approfondendo la sua conoscenza delle scienze naturali e scrivendo trattati di botanica e articoli sui ghiacciai svizzeri per periodici scientifici. Nel 1846 divenne \"commissario assistente\" della \"Poor Law Commission\", organismo retto da tre \"commissari\" e istituito nel 1834 dal \"Poor Law Amendment Act\" che modific\u00f2 il sistema inglese di assistenza ai poveri e che, abolendo i sussidi statali, contribu\u00ec a creare un mercato del lavoro concorrenziale, terreno fertile per la diffusione di un'economia capitalistica. I \"commissari assistenti\" erano responsabili delle ispezioni locali. Ball lasci\u00f2 l'incarico nel 1847 e nel 1848 si candid\u00f2 per il parlamento nella contea di Sligo, senza per\u00f2 essere eletto. Nel 1849 fu nominato commissario della Poor Law Commission, incarico che lasci\u00f2 nel 1852 per candidarsi nuovamente nella contea di Carlow. Questa volta Ball venne eletto e alla Camera dei Comuni attir\u00f2 l'attenzione di Lord Palmerston che nel 1855 lo nomin\u00f2 sottosegretario per le colonie, incarico che ricopr\u00ec per due anni. L'incarico gli permise di esercitare grande influenza nel sostegno degli studi di scienze naturali, contribuendo a spedizioni in Canada e sostenendo gli sforzi di Sir W. Hooker per raggiungere una conoscenza sistematica della flora coloniale. Nel 1858 si candid\u00f2 nella contea di Limerick ma non fu eletto. La sconfitta segn\u00f2 il ritiro di Ball dalla vita politica.\nSpos\u00f2 l'italiana Elisa Parolini, figlia del naturalista vicentino Alberto Parolini, morta a soli 37 anni d'et\u00e0.\nL'alpinista.\nAbbandonata la politica, Ball si dedic\u00f2 completamente ai suoi viaggi e agli studi naturalistici. Fu il primo presidente dell'Alpine Club fondato nel 1857. Oggi \u00e8 ricordato soprattutto per la sua attivit\u00e0 di alpinista e per la sua celebre \"Alpine Guide\" (Londra, 1863 - 1868), risultato delle sue innumerevoli ascensioni, dei suoi viaggi e delle sue attente osservazioni annotate in stile chiaro e scorrevole. Nel 1858 Ball decise di raccogliere in un volume annuale le relazioni dell'attivit\u00e0 dei soci dell'Alpine Club, inventando cos\u00ec il primo periodico alpinistico, il celebre \"Peaks, Passes and Glaciers\". Il primo volume fu pubblicato dall'editore Longman nel maggio del 1859. Dal 1863 le relazioni dei soci furono ospitate sull'\"Alpine Journal\" che inizi\u00f2 la regolare pubblicazione, tuttora in corso.\nRisale al 19 settembre 1857 la prima salita \"alpinistica\" nelle Dolomiti ad opera di John Ball che raggiunse l'inviolata vetta di 3.168 metri del Pelmo, attraverso quella che poi divenne \"la cengia di John Ball\". Ball descrisse cos\u00ec le Dolomiti nelle annotazioni del suo diario: \"In nessun'altra parte delle Alpi si innalzano cos\u00ec bruscamente cime altissime e con cos\u00ec poca apparenza di connessione tra di loro. In nessun'altra parte vi sono contrasti cos\u00ec marcati offerti dalla differenza di struttura geologica come quelli che qui colpiscono il viaggiatore\".\nBall viaggi\u00f2 anche in Marocco (1871) e in Sud America (1882). Mor\u00ec a Londra nel 1889."}
{"id": "1391964", "revid": "339392", "url": "https://it.wikipedia.org/wiki?curid=1391964", "title": "Gatto dorato", "text": ""}
{"id": "1391966", "revid": "287204", "url": "https://it.wikipedia.org/wiki?curid=1391966", "title": "Curling alla XXIII Universiade invernale", "text": "Presentiamo in questa pagina i risultati del torneo di curling alla XXIII Universiade invernale.\nSi sono tenuti due tornei paralleli, uno maschile e uno femminile; entrambi hanno visto la partecipazione di dieci squadre e sono stati ospitati presso il Palaghiaccio di Pinerolo con il seguente calendario:\nTorneo femminile.\nSpareggio.\nll Giappone si qualifica alla semifinale con 5 vittorie e 5 sconfitte in totale."}
{"id": "1391967", "revid": "1926649", "url": "https://it.wikipedia.org/wiki?curid=1391967", "title": "Massimo Pedrazzini", "text": "Carriera.\nGiocatore.\nClub.\nCresce calcisticamente nelle giovanili del , senza riuscire ad esordire in prima squadra. Dopo una stagione al Cant\u00f9, in Serie D, nel 1976 approda in Serie B con la maglia del , dove rimane per tre stagioni guadagnandosi il posto da titolare. Nel 1979 si trasferisce alla , sempre nella serie cadetta: nonostante il raggiungimento di una storica semifinale di Coppa Italia, a fine stagione gli umbri retrocedono in Serie C1, categoria in cui Pedrazzini viene riconfermato. Con gli umbri totalizza 67 presenze in campionato e 20 apparizioni tra Coppa Italia e Semiprofessionisti, perdendo la finale contro l' nell'edizione 1980-1981.\nIn seguito torna a giocare nella serie cadetta, con la , prima di passare alla , con cui vince il campionato di Serie C1 1982-1983. Nella stagione successiva inizia il campionato con gli alabardati, e in ottobre ridiscende il terza serie, al Messina.\nNella stagione 1984-1985 coglie la sua seconda promozione in Serie B, con la maglia del di Giovan Battista Fabbri. Nell'autunno 1985 viene acquistato dalla , di nuovo in Serie C1, su esplicita richiesta dell'allenatore Gian Piero Ghio, che lo aveva gi\u00e0 allenato a Terni; vi rimane per due stagioni, nelle quali indossa anche la fascia di capitano. Conclude la carriera con due annate nel (con una promozione dalla Serie C2 alla Serie C1, nel 1988, ancora da capitano) e due nel Fiorenzuola, dove ottiene la promozione in Serie C2 (la prima del club emiliano).\nHa totalizzato complessivamente 140 presenze e 3 reti fra i cadetti.\nNazionale.\nHa partecipato al Campionato mondiale di calcio Under-20 1977.\nAllenatore.\nInizia l'attivit\u00e0 di allenatore nel settore giovanile di Milan, Pro Sesto, e Hellas Verona, dove allena la squadra Primavera. Dopo una stagione alla , come allenatore in seconda, nella stagione 2003-2004 da allenatore della Berretti subentra ad Oscar Piantoni alla guida del Monza in Serie C2.\nNegli anni successivi si lega a Walter Zenga, entrando a far parte del suo staff per alcuni club stranieri: Steaua Bucarest, , Gaziantepspor e Al-Ain. Nel settembre 2007 \u00e8 stato nominato allenatore ad interim della Steaua Bucarest dopo le dimissioni di Gheorghe Hagi, ma dopo alcune partite \u00e8 tornato a ricoprire il ruolo di vice, questa volta di Marius L\u0103c\u0103tu\u0219.\nNell'estate 2009 ha seguito Zenga al , ancora una volta nel ruolo di vice allenatore, e nella stagione 2010-2011 \u00e8 il vice di Cosmin Ol\u0103roiu sulla panchina dell'Al Sadd, nel campionato qatariota. Segue poi Olaroiu di nuovo all'Al Ain, e quindi passa all'Al Nassr come allenatore in seconda."}
{"id": "1391968", "revid": "92719", "url": "https://it.wikipedia.org/wiki?curid=1391968", "title": "Rio Paraguay", "text": ""}
{"id": "1391969", "revid": "363629", "url": "https://it.wikipedia.org/wiki?curid=1391969", "title": "Tat\u00f9", "text": ""}
{"id": "1391970", "revid": "339392", "url": "https://it.wikipedia.org/wiki?curid=1391970", "title": "Arcidiocesi caldea di Babilonia", "text": ""}
{"id": "1391973", "revid": "486946", "url": "https://it.wikipedia.org/wiki?curid=1391973", "title": "Tinami", "text": ""}
{"id": "1391974", "revid": "3082", "url": "https://it.wikipedia.org/wiki?curid=1391974", "title": "Dittico consolare", "text": ""}
{"id": "1391976", "revid": "287204", "url": "https://it.wikipedia.org/wiki?curid=1391976", "title": "Sleeping in Your Hand", "text": "Sleeping in Your Hand \u00e8 il primo singolo di Elisa, estratto dal suo album d'esordio \"Pipes &amp; Flowers\" e pubblicato nel 1997.\nIl singolo.\nIl singolo \u00e8 uscito in Italia alla fine di maggio del 1997 e in alcuni stati europei in agosto (in Germania nel 1998).\n\u00c8 stata prodotta anche una versione alternativa della canzone pubblicata nei singoli stranieri e nel video, il \"Mark Saunders Remix\", versione diversa da quella dell'album nell'arrangiamento e nella durata, remixata dal produttore inglese Mark Saunders. Questa versione \u00e8 presente anche nell'album.\nLa canzone \u00e8 compresa, nella versione remix, nel primo greatest hits della cantautrice, \"Soundtrack '96-'06\", pubblicato nel 2006.\nVideo musicale.\nIl video ufficiale del brano \u00e8 stato girato da Paolo Caredda (che ha girato anche il video di \"Anche se non trovi le parole\") ed \u00e8 prodotto da Katze Productions Ltd."}
{"id": "1391978", "revid": "125064555", "url": "https://it.wikipedia.org/wiki?curid=1391978", "title": "Personaggi di Watchmen", "text": "Questa \u00e8 una lista dei personaggi presenti nella graphic novel \"Watchmen\" pubblicata dalla DC Comics nel 1985.\nL'era dei Minutemen.\nI Minutemen erano un team di supereroi che si form\u00f2 prima degli eventi narrati in \"Watchmen\". Fu in azione dal 1939 e si sciolse dieci anni dopo (1949).\nCapitan Metropolis.\nQuando era un bambino, Nelson Gardner era cagionevole di salute e asmatico, ma anni di allenamento gli permisero di lasciarsi alle spalle i malanni e infine di giocare a football al college prima di arruolarsi nei Marines. In seguito adott\u00f2 l'identit\u00e0 di Capitan Metropolis, e, usando le abilit\u00e0 acquisite nei Marine, cerc\u00f2 di sradicare il crimine organizzato nelle aree urbane. Nell'autunno del 1939, cre\u00f2 un team di supereroi chiamato i Minutemen che era composto da Gufo Notturno I, Spettro di Seta I, Giustizia Mascherata, Silhouette, il Comico, Falena e Dollar Bill. Era convinto infatti che l'unione delle forze fosse il modo pi\u00f9 efficace per combattere il crimine.\nScontento di come il gruppo fosse pi\u00f9 concentrato sulle apparizioni in pubblico che sulla vera lotta al crimine, i Minutemen vennero sciolti definitivamente da Capitan Metropolis stesso nel 1949. In seguito cerc\u00f2 di formare un'altra squadra, gli Watchmen, nella quale invit\u00f2 Rorschach, Gufo Notturno II, Spettro di Seta II, il Dottor Manhattan, Ozymandias (Adrian Veidt) e il Comico, ma i suoi piani non andarono mai completamente in porto. Quando parl\u00f2 durante la riunione con gli altri di affrontare le \"malattie sociali\" dell'America, il Comico lo sbeffeggi\u00f2 di volere \"travestirsi\" e giocare a \"cowboy e Indiani\", ed accus\u00f2 inoltre l'eroe di tentare di formare i Watchmen come mezzo per cercare gloria personale, cosa che Metropolis insistette nel dire non fosse vera; mentre gli altri possibili membri uscivano fuori, Metropolis li preg\u00f2 di non andarsene, dicendogli che qualcuno doveva \"salvare il mondo\". Inoltre, sempre in quel periodo fece varie dichiarazioni razziste sugli ispanici e sugli afroamericani, che contribuirono all'aumento del disprezzo per i supereroi. Venne decapitato in un incidente automobilistico nel 1974.\nNel fumetto (\"Watchmen\" n. 9) viene anche suggerito che abbia avuto una relazione omosessuale con Giustizia Mascherata, e che perci\u00f2 ci fosse bisogno di una finta relazione tra Sally Jupiter (Spettro di Seta I) e Giustizia Mascherata per non far sospettare alla gente qualsiasi tipo di rapporto, che avrebbe danneggiato di conseguenza l'immagine dei Minutemen.\n\u00c8 interpretato da Darryl Scheelar nel film del 2009 e da Jake McDorman nella miniserie televisiva del 2020.\nGiustizia Mascherata.\nGiustizia Mascherata (\"Hooded Justice\"), una gigantesca e imponente figura, la cui vera identit\u00e0 non viene rivelata in \"Watchmen\" ma che alcuni credono sia l'ex-sollevatore di pesi del circo Rolf Muller, \u00e8 stato il primo dei vigilanti mascherati. Viene considerato un estremista; Hollis Mason racconta che, prima di Pearl Harbor, aveva dichiarato simpatia per le politiche naziste.\nNel corso della storia circola sempre l'idea che sia in realt\u00e0 omosessuale; Giustizia Mascherata interrompe il tentativo del Comico di stuprare Spettro di Seta I prendendolo a pugni. La risposta di quest'ultimo insinua che Giustizia Mascherata abbia un'inclinazione per il sadismo omosessuale, e che il Comico si vendicher\u00e0 per il suo intervento. Sally Jupiter, o Spettro di Seta I, si atteggiava a sua ragazza, ma questa si pensa sia una relazione finta messa su solo per evitare sentimenti omofobici contro i Minutemen.\nGiustizia Mascherata scomparve quando i Minutemen vennero interrogati dalla Commissione per le attivit\u00e0 antiamericane e non si rivide mai pi\u00f9; davanti alla commissione, egli fu l'unico a rifiutarsi di rispondere alle domande e rivelare la sua vera identit\u00e0: ci\u00f2 lascia che alcuni pensino sia una spia della Germania Est, sospetti accresciuti anche dall'origine tedesca di Rolf Muller, anch'esso scomparso. Nella storia si fa anche nascere l'ipotesi che sia stato ucciso dal Comico, come risultato per il rancore che questo nutriva verso di lui per aver interferito nel suo stupro di Sally Jupiter.\nNel film, \"Watchmen\" \u00e8 interpretato dall'attore Glenn Ennis. Nel sesto episodio della miniserie TV HBO \"Watchmen\" viene mostrato che Giustizia Mascherata \u00e8 in realt\u00e0 un poliziotto di colore sopravvissuto ai disordini razziali di Tulsa, che dipinge il contorno dei suoi occhi di bianco per apparire come un bianco. Nella miniserie ha una nipote di nome Angela che a sua volta diventa una vigilante mascherata con il nome di \"Sorella Notte\". \u00c8 interpretato da Louis Gossett Jr. e doppiato da Angelo Nicotra nella versione italiana.\nGufo Notturno I.\nHollis Mason era un poliziotto che divenne un \"avventuriero mascherato\" dopo essere stato ispirato da un articolo del \"New York Gazette\" su Giustizia Mascherata. Dopo anni di partecipazione nei Minutemen, scrisse un libro dal titolo \"Sotto la maschera\", che rivel\u00f2 molto sui Minutemen, soprattutto il tentato stupro di Sally Jupiter (Spettro di Seta I) da parte del Comico. Dopo lo scioglimento dei Minutemen e la venuta del Dottor Manhattan, scelse di ritirarsi e inizi\u00f2 a lavorare su macchine d'epoca, passando il suo costume ad un ammiratore, Dan Dreiberg, che sarebbe diventato Gufo Notturno II. In seguito, il giorno di Halloween del 1985, durante i disordini che scoppiarono dopo che Gufo Notturno II e Spettro di Seta II liberarono Rorschach dal carcere, una violenta gang di strada sotto l'effetto di stupefacenti attacc\u00f2 Mason nella sua casa, scambiandolo per il Gufo Notturno attuale, e lo uccise in una delle scene pi\u00f9 cruente del fumetto.\nSpettro di Seta I.\nSally Juspeczyk \u00e8 stata una cameriera e una ballerina burlesque prima di diventare una combattente del crimine su consiglio del suo agente (e futuro marito) Laurence Schexnayder. Spettro di Seta I sub\u00ec un tentativo di stupro da parte del Comico fallito grazie all'intervento di Giustizia Mascherata. Un secondo incontro emotivamente turbolento con il Comico condusse alla nascita di sua figlia, Laurel, che diventer\u00e0 Spettro di Seta II. Spettro di Seta I ha avuto un matrimonio tumultuoso con Schexnayder, da cui in seguito divorzier\u00e0. Si ritir\u00f2 in seguito in una casa di riposo in California.\nFalena.\n\u00c8 uno dei personaggi minori nella storia: Byron Lewis (vero nome di Falena) venne anch'egli interrogato dall'HUAC, ed ebbe difficolt\u00e0 a chiarire la sua posizione. Questo \u00e8 considerato il momento da cui \u00e8 partito il suo alcolismo che lo condurr\u00e0 in un manicomio. Egli appare solamente durante alcuni flashback, ad un certo punto anche in condizioni di fragile sanit\u00e0 mentale, mentre spaventa la seconda Spettro di Seta. Viene ricordato affettuosamente dalla maggior parte dei Minutemen, ed il primo Gufo Notturno invia il secondo a fargli visita, senza costume, a suo nome. Il personaggio \u00e8 apparso nell'adattamento cinematografico del fumetto, interpretato dall'attore Niall Matter.\nDollar Bill.\nEx atleta, originario del Kansas, Dollar Bill era un supereroe sponsorizzato dalla National Bank Co. con un ruolo da testimonial. In seguito ader\u00ec al gruppo dei \"Minutemen\", nel quale milit\u00f2 fino al 1947. Nel tentativo di impedire una rapina, rimase impigliato con il mantello nella porta girevole: i criminali lo uccisero sparandogli a bruciapelo. Hollis Mason, nel suo libro \"Sotto la maschera\", lo descrive come un giovane onesto e amichevole, menzionando l'incidente che lo uccise per lamentarsi della stupidit\u00e0 dei costumi da supereroe. Curiosamente, le motivazioni chiaramente commerciali (identit\u00e0 pubblica, assunto da una banca) non vengono mai commentate dai suoi compagni o dalla generazione seguente di vigilanti che anzi sembrano tutti rispettarlo come valoroso eroe - compreso Rorschach, il quale condanna Ozymandias per la sua commercializzazione ma compiange Dollar Bill morto prematuramente.\nNel film \"Watchmen\" del 2009 \u00e8 interpretato da Dan Payne.\nSilhouette.\nUrsula Zandt (vero nome di Silhouette) divenne una combattente del crimine nel 1939 ed in seguito si un\u00ec ai Minutemen. Nel 1946 venne espulsa dal gruppo quando venne rivelato pubblicamente che era lesbica; sei settimane dopo lei e la sua amante furono uccise da un avversario in cerca di vendetta. Ella, ebrea che lasci\u00f2 l'Austria a causa dell'ascesa del Nazismo, provoc\u00f2 problemi a Sally Jupiter riferendo delle sue origini polacche: Jupiter infatti spesso smentiva il fatto di essere cresciuta in Polonia. Insieme a Falena, \u00e8 una dei personaggi dei Minutemen di cui si sa meno. Silhouette \u00e8 apparsa nell'adattamento cinematografico del fumetto, interpretato dall'attrice Apollonia Vanova.\nL'era dei Watchmen/Acchiappa-Crimini.\nI seguenti personaggi formano il cast principale della serie \"Watchmen\". Stettero in un'unica squadra solo brevemente sotto il nome di \"Watchmen\" (o gli \"Acchiappa-Crimini\"), un tentativo fallito di Capitan Metropolis nel 1966 di formare un gruppo che succedesse ai \"Minutemen\".\nRorschach.\nRorschach (Walter Kovacs), un esempio estremo di assolutismo morale, \u00e8 inflessibile di fronte al \"male\": questo deve essere punito, qualunque sia il costo - nonostante ammetta semplicemente nel suo diario di \"fare ci\u00f2 che dobbiamo fare\". Tuttavia, ironicamente, afferma che non ci sono assoluti morali o significati imposti dall'alto, che essi vengono tutti a crearsi nella mente degli individui. La sua solida avversione verso il crimine \u00e8 eguagliata dalla sua totale mancanza di empatia per i criminali, che non tratta da esseri umani; il suo sdegno per il diritto convenzionale, per il governo e per la polizia lo portano a diventare un vigilante, poich\u00e9, nei suoi convincimenti, la legge non fa abbastanza per combattere il crimine. Mostra poco rispetto per la \"morale tradizionale\", disposto a prendere misure drastiche per raggiungere i suoi obiettivi, come la tortura o anche l'esecuzione di criminali. Il suo atteggiamento verso l'ordine pubblico, accoppiato con l'essere lettore del \"The New Frontiersman\", rende chiaro che d\u00e0 valore solamente a visioni fortemente espresse della societ\u00e0; tuttavia, il castigo del crimine \u00e8 l'unica cosa rilevante per la sua crociata personale, ed \u00e8 perci\u00f2 l'unica cosa che esprime. Rorschach \u00e8 determinato a non passare la sua vita da spettatore, perci\u00f2, come Batman, il crimine l'ha portato a diventare un crociato. In pi\u00f9, il suo disprezzo manifesto sia per l'omosessualit\u00e0 maschile che per quella femminile suggeriscono che potrebbe avere problemi sessuali che lo conducono a convogliare il suo disagio in una morale estrema.\nNel caso di Rorschach, fu l'assassinio di Kitty Genovese (e l'inattivit\u00e0 dei suoi vicini) che l'hanno ispirato a combattere il crimine. Kovacs modell\u00f2 una maschera a partire da un pezzo di un vestito che egli scelse di credere appartenesse a Genovese, la sua trama bianca e nera unica e in movimento prese origine da un materiale speciale creato dal Dr. Manhattan. La divisione chiara tra il bianco e il nero nella maschera riflette la visione assolutistica di Rorschach: le cose sono o giuste o sbagliate, bianche o nere; non ci sono vie di mezzo, nessuna \"area grigia\". Egli divenne un avventuriero in costume che delegava la scelta della pena al sistema giudiziario, finch\u00e9 una delle sue indagini lo port\u00f2 a scoprire il brutale omicidio di una bambina. La ragazzina era stata macellata e data in pasto a due pastori tedeschi dal suo rapitore. Questo atto atroce modific\u00f2 il modus operandi di Rorschach: non pi\u00f9 soddisfatto di fermare semplicemente i crimini, Rorschach decise che avrebbe anche scelto la punizione. Mentre prima si accontentava di lasciare semplicemente i perpetratori dei crimini legati ed imbavagliati pronti per essere trovati dalla polizia. Questo evento \u00e8 descritto come il punto in cui Walter Kovacs (che \"fingeva di essere Rorschach\") muore e nasce il vero Rorschach. Le leggi non interessano pi\u00f9 a Rorschach, e difatti lui \u00e8 l'unico avventuriero mascherato che continua ad operare senza l'approvazione del governo dopo la ratifica del Decreto Keene. Il suo atteggiamento nei confronti del Decreto Keene \u00e8 stato esemplificato nell'uccisione da parte sua di un noto stupratore seriale: egli in seguito ha depositato il corpo di fronte ad una stazione di polizia con una nota attaccata ad esso, che recitava \"MAI!\".\nGufo Notturno II.\nDan Dreiberg, una sorta di recluso, ha un grande interesse per l'ornitologia che si manifesta in alcune delle sue invenzioni, che sono in qualche modo in relazione ai gufi. Emancipato dalla propria famiglia d'origine, s'impegna per trovare uno scopo nella vita, rimanendo affascinato dall'idea di poter essere un combattente mascherato del crimine. Egli ammette di avere una venerazione per le gesta del primo Gufo Notturno ed \u00e8 anche abbastanza preso da concetti fanciulleschi quali nobilt\u00e0 e avventura. Tuttavia, non ha un obiettivo definito, come ad esempio quello di Rorschach, ed \u00e8 spesso oggetto d'influenze esterne, basandosi spesso su quello che gli altri gli dicono di fare piuttosto che seguire i suoi desideri. Dreiberg sembra, tra tutti gli eroi, quello che meglio rappresenta l'uomo qualunque, il pragmatista guidato da standard etici \"ballerini\", che mira al bene definitivo ma anche disposto a compromessi. In pi\u00f9, i suoi propositi di lotta al crimine riflettono chiaramente l'inefficienza degli eroi in maschera del suo mondo, sebbene spenda grandi somme di denaro per realizzare la creazione di veicoli ed indumenti adatti ad affrontare scontri cruenti e temperature sotto lo zero, invisibili ai radar, ecc. che, perlopi\u00f9, troveranno applicazione per affrontare entit\u00e0 che lui stesso identificher\u00e0 come \"prostitute\" e \"borseggiatori\". Quando per\u00f2 lui, Spettro di Seta e Rorschach (in particolare lui e Rorschach) si ritroveranno a smascherare il responsabile che \u00e8 dietro gli eventi recenti, tutte le sue invenzioni si riveleranno preziose per la ricerca e l'impresa conseguente. Inoltre, durante il corso della storia si fidanza romanticamente con Laurie Juspeczyk, la seconda Spettro di Seta.\nSpettro di Seta II.\nLaurel (Laurie) Juspeczyk, un'eroina riluttante, venne spinta a questo da sua madre, la prima Spettro di Seta, che era stata una combattente del crimine di successo prima della nascita di sua figlia. Termina abbastanza malvolentieri una relazione con il Dottor Manhattan. Nel corso della storia diviene sempre pi\u00f9 turbata dal distacco di Manhattan per l'umanit\u00e0, e dopo la loro rottura, il Dr. Manhattan lascia la Terra. Nel finale, gioca un ruolo cardine nel far capire a Dr. Manhattan il valore della vita umana. Inoltre in seguito si fidanza con Dan Dreiberg, il secondo Gufo Notturno. Nella miniserie televisiva viene anche nominata, in seguito, come la Comica (\"Comedienne\"), un agente FBI dell'unit\u00e0 operativa anti vigilanti di Tulsa.\nDottor Manhattan.\nUn tempo fisico nucleare, Jon Osterman si trasform\u00f2 in qualcosa di non-umano a seguito di un incidente relativo ai campi intrinseci: egli \u00e8 l'unico personaggio in \"Watchmen\" che abbia dei superpoteri (eccetto forse quei personaggi con poteri psichici a cui si allude nella storia e lo straordinario intelletto di Ozymandias). Con lo svolgersi della serie, diventa sempre pi\u00f9 distaccato dall'umanit\u00e0 nella sua totalit\u00e0: con il procedere della narrazione infatti rinnega qualsiasi interesse negli affari umani e respinge la validit\u00e0 di qualsiasi concetto di moralit\u00e0 (ad esempio abbandona gradualmente i vestiti). La sua capacit\u00e0 di vedere il mondo al di fuori del tempo lo porta ad abbracciare il determinismo. Il Dottor Manhattan viene identificato come una specie di figura divina con l'avanzare della storia. Dopo la sua presunta morte e la sua \"ricomposizione\", acquista una semi-onniscienza (conosce solo il suo futuro, ma non quello degli altri) e poteri sostanzialmente illimitati (controllo delle molecole a livello sub-atomico). In una delle scene finali cammina sull'acqua e abbandona la Terra per creare vita da qualche altra parte. A causa di questi poteri \"divini\", ha problemi ad avere relazioni normali con gli esseri umani: egli personifica la prevalenza dell'intelletto sull'emozione. A causa del suo distacco e della sua filosofia in un certo senso nichilista, \u00e8 denigrato da alcuni personaggi nel corso di \"Watchmen\".\nComico.\nIl Comico \u00e8 l'unico membro dei Watchmen che \u00e8 stato affiliato anche con i Minutemen, con l'eccezione di Capitan Metropolis. Egli ha un punto di vista sulla vita altamente cinico e nichilista e crede che la maggior parte delle persone non sia in grado di modificare le realt\u00e0 geo-politiche. Il Comico \u00e8 spesso motivato solamente dai suoi desideri: tende ad agire sempre autonomamente, schierandosi con gli altri solamente se le loro motivazioni sono simili alle sue. Probabilmente sadico, il Comico si impegna in attivit\u00e0 violente come lo stupro (nonostante sia un'azione imperdonabile, egli cerc\u00f2 - e fall\u00ec - di farlo \"una volta sola\" - cosa che Rorschach descrive come \"lapsus morale\") e diviene un agente del governo durante la Guerra del Vietnam. Verso la fine del suo servizio in Vietnam, venne attaccato e ferito da una donna vi\u1ec7tnamita che era incinta di un bambino (che viene fortemente additato essere del Comico, anche se non viene mai rivelato): infuriata quando il Comico dichiara la sua intenzione di lasciarla per tornare negli Stati Uniti, squarcia la sua faccia con un pezzo di vetro di bottiglia rotto. Come rappresaglia, il Comico la uccide con colpo di pistola, un evento di cui \u00e8 stato testimone il Dr. Manhattan. La ferita del Comico si rimargin\u00f2 malamente e lo lasci\u00f2 con una grande cicatrice lungo la guancia destra, dall'angolo della bocca all'angolo esterno del suo occhio destro.\nIl Comico cerc\u00f2 di stuprare Sally Jupiter, l'originale Spettro di Seta, ed in seguito ebbe una breve storia con lei durante la quale divenne padre di una bambina, Laurie, la seconda Spettro di Seta.\nAll'inizio, le sue azioni \"moralmente corrette\" quando combatte il crimine sono opposte alla sua brusca e crudele personalit\u00e0, che lo dipinge come una persona mancante di empatia per gli altri. Tuttavia le sue azioni dopo la scoperta dell'\"Isola Aliena\" di Ozymandias indicano che il Comico non \u00e8 solamente un egoista egocentrico, ma qualcuno preoccupato per il bene di molti. La sua condotta potrebbe denotare una convinzione nell'utilitarismo, suggerendo che, nel caso della Guerra in Vietnam, la sua condotta violenta era giustificabile (nella sua mente) poich\u00e9 stava agendo per il suo governo e per gli Stati Uniti tutti.\nDurante l'investigazione solitaria di Rorschach sulla morte di Edward Blake, egli scopre che Blake era l'identit\u00e0 segreta del Comico.\nAntagonisti.\nOzymandias.\nOzymandias sembra essere apparentemente il membro pi\u00f9 \"buono\" dell'intero cast di \"Watchmen\", nonostante sia un intellettuale elitario che crede nell'utilitarismo ed \u00e8 disposto ad uccidere milioni di innocenti nel tentativo di preservare le vite di miliardi di altre persone. Come Rorschach si crede esente dalle limitazioni imposte dalle tradizionali norme di comportamento e si pone al di l\u00e0 dell'esperienza umana normale. La sua condotta e la sua autostima indicano che potrebbe essere un megalomane, sebbene la sua idolatria per Alessandro Magno lo porta a \"sentirsi inferiore\". Neanche la sua filantropia, le sue invenzioni, o le ingenti speculazioni d'affari da milioni di dollari possono appagare i suoi desideri di grandezza. Questo assetto lo induce a tenere un atteggiamento apparentemente spietato e insensibile per le vite delle persone \"ordinarie\" (nonostante in seguito riveli al Dr. Manhattan d'accollarsi interamente la responsabilit\u00e0 della propria terribile colpa). La velocit\u00e0 di ragionamento e reazione del suo intelletto lo porta ad essere anche un abilissimo combattente, in grado di calcolare perfettamente la mossa migliore da attuare.\nOzymandias si ritir\u00f2 dall'attivit\u00e0 supereroistica alcuni anni prima del Decreto Keene per iniziare a costruire il suo \"impero\": accumul\u00f2 un'enorme fortuna grazie alla sua intelligenza e utilizz\u00f2 questi soldi per finanziare i suoi piani.\nMoloch.\nMoloch, il cui vero nome \u00e8 Edgar William Jacobi, fu un boss criminale dagli anni quaranta fino ai sessanta, quando gest\u00ec una casa di tolleranza sotterranea e costru\u00ec un'arma a specchio solare come parte dei suoi piani criminali. Nel corso della sua carriera criminale, si scontr\u00f2 con Gufo Notturno (sia con il primo che con il secondo), con Ozymandias, con il Comico, con il Dottor Manhattan e con Rorschach. Venne infine catturato e pass\u00f2 gli anni settanta in prigione, dove si convert\u00ec al Cristianesimo e abbandon\u00f2 la sua vita da criminale. Ad un certo punto durante quel periodo, lavor\u00f2 per la Dimensional Developments, dove contrasse un tumore. Dopo essere stato scarcerato, visse da solo a New York, fino al suo omicidio nel 1985, facente parte del piano malvagio di Ozymandias, quando Jacobi venne ucciso da un colpo alla testa. Rorschach trov\u00f2 il corpo morto di Jacobi con il proiettile ancora nella fronte, e venne incastrato e accusato per l'omicidio dell'ex supercriminale.\nNel film \"Watchmen\", Moloch \u00e8 interpretato dall'attore Matt Frewer (o da Mike Carpenter da giovane) e con la voce italiana di Oliviero Dinelli."}
{"id": "1391987", "revid": "1543377", "url": "https://it.wikipedia.org/wiki?curid=1391987", "title": "Leopardus colocolo braccatus", "text": "Il gatto del Pantanal (Leopardus colocolo braccatus ()) \u00e8 una sottospecie del gatto delle Pampas. Prende il suo nome comune dal Pantanal, la vasta distesa di zone umide del Sudamerica centrale, dove abita prevalentemente praterie, boscaglie, savane e foreste decidue.\nDescrizione.\nIl gatto del Pantanal presenta una colorazione marrone aguti sul dorso, leggermente pi\u00f9 scura lungo la cresta spinale. Sul muso vi sono due linee scure trasversali attraverso ogni guancia. Le orecchie sono rossastre alla base, bianco-crema sul retro e bordate sul margine da una fascia nera. La gola, di colore biancastro, sfuma nell'aranciato sui fianchi e sulla pancia. Sono presenti alcune rosette marrone scuro sui fianchi e delle strisce dello stesso colore sulle zampe, tra gomito e polso. L'estremit\u00e0 della coda e i piedi sono neri. Presenta grosso modo le dimensioni di un gatto domestico.\nIn natura abbiamo una sola segnalazione, proveniente dal Brasile, di un esemplare melanico, ma questo fenomeno \u00e8 stato osservato pi\u00f9 volte in cattivit\u00e0.\nDistribuzione e habitat.\nIl gatto del Pantanal \u00e8 presente, dal livello del mare fino a 2000 m, nelle regioni sud-occidentali del Brasile e in Paraguay. Anche se deve il nome al Pantanal, la zona umida situata dove convergono i confini di Brasile, Bolivia e Paraguay, esso \u00e8 presente in una vasta gamma di \"habitat\", dalle praterie aperte alle fitte foreste. Dal momento che \u00e8 stato segnalato anche in zone agricole, \u00e8 probabile che presenti almeno un certo livello di tolleranza verso le zone disturbate dall'uomo.\nBiologia.\nIl gatto del Pantanal \u00e8 un felino diurno e solitario. Si nutre di piccoli mammiferi quali le cavie, uccelli terricoli, piccole lucertole e serpenti. I suoi \"home range\" misurano da 3 a 37 km\u00b2.\nIn Brasile sono stati segnalati ibridi di gatto del Pantanal e gatto tigre del sud.\nTassonomia.\nNel 1994, a causa di diversit\u00e0 nella colorazione della pelliccia e nell'aspetto e nelle misure di alcune caratteristiche del cranio, gli studiosi classificarono questo felino come specie a s\u00e9. Tuttavia, gi\u00e0 alla fine degli anni '90, alcune ricerche genetiche sembravano non convalidare tale riconoscimento, ma la loro validit\u00e0 venne messa in discussione.\nAltri studiosi lo hanno considerato come \u00abuna probabile specie distinta\u00bb. La pubblicazione, nel 2017, di uno studio esaustivo sulla classificazione dei Felidi da parte del \"Cat Specialist Group\" della IUCN ha fugato ogni dubbio riguardo al suo status di sottospecie."}
{"id": "1391991", "revid": "486946", "url": "https://it.wikipedia.org/wiki?curid=1391991", "title": "Pantanal (zoologia)", "text": ""}
{"id": "1391994", "revid": "1896180", "url": "https://it.wikipedia.org/wiki?curid=1391994", "title": "Ergisto Bezzi", "text": "Biografia.\nFiglio di Giovanni Battista, medico condotto, e Felicia Benvenuti, nacque a Cusiano di Ossana il 16 gennaio 1835. Dopo aver frequentato il Liceo nella citt\u00e0 di Rovereto si trasfer\u00ec a Milano ove si impieg\u00f2 in un'azienda commerciale. Alla vigilia della seconda guerra d'indipendenza del 1859 dovette fuggire dalla polizia austriaca riparando in Piemonte e si arruol\u00f2 volontario a Torino nelle Guide di Francesco Simonetta.\nNel 1860 partecip\u00f2 alla spedizione dei Mille, ancora tra le file del corpo delle Guide, e attorno a lui si riunivano tutti i trentini dell'esercito. Fu dei primissimi con Francesco Nullo a penetrare nelle difese di Palermo: primo fu a mettere il piede in Calabria con Alberto Mario.\nConquist\u00f2 i galloni di ufficiale sul campo: sottotenente a Palermo, luogotenente dopo la presa di Milazzo, capitano dopo Reggio Calabria, aiutante di campo del generale Stefano T\u00fcrr, del quale per\u00f2 non approvava la facile transigenza politica, ritorn\u00f2 a Milano inflessibile repubblicano rifiutando la croce di cavaliere di Savoia seppure assegnatagli. Il 13 novembre del 1864 tent\u00f2 l'insurrezione del Trentino, difatti mosse con 150 uomini per la Val Trompia, ma arrestato dai carabinieri fu rinchiuso nel carcere di Brescia poi di Alessandria.\nNella terza guerra di indipendenza del 1866, di nuovo arruolato volontario come capitano nelle Guide, partecip\u00f2 da valoroso a tutti gli scontri di quella campagna: alla battaglia di Ponte Caffaro, Monte Suello e alla battaglia di Bezzecca ove fu ferito alla gamba. Fu il promotore degli indirizzi di fedelt\u00e0 che i comuni trentini liberati e il clero spedirono a Vittorio Emanuele II e a Garibaldi per essere uniti al Regno d'Italia.\nA guerra finita rifiut\u00f2 un'altra volta la croce di Savoia e anche questa gli fu assegnata d'autorit\u00e0. Nel 1867, nella battaglia di Mentana, fu ferito ad ambo le cosce. I soldati francesi lo derubarono, ma poi resero il denaro al ferito, conducendolo a Roma, ove fu rilasciato. A causa delle ferite port\u00f2 le stampelle per tre anni e non pot\u00e9 accorrere nel 1870 in Francia al seguito di Garibaldi. Nel 1890 rifiut\u00f2 il mandato di Ravenna che lo aveva eletto deputato scomparendo dalla scena politica italiana. Mantenne relazione con i patrioti trentini tra i quali Cesare Battisti. Dal settembre del 1909 si stabil\u00ec a Torino con il nipote Mario, entomologo di fama. Di lui si scrisse che fu: \u00abCaro a Mazzini e Garibaldi, sospir\u00f2 col primo, combatt\u00e9 col secondo\u00bb. Mor\u00ec a Torino il 3 agosto 1920."}
{"id": "1391999", "revid": "765341", "url": "https://it.wikipedia.org/wiki?curid=1391999", "title": "Turn It Up (Chamillionaire)", "text": "Turn It Up \u00e8 il singolo di debutto di Chamillionaire, estratto dall'album \"The Sound of Revenge\". \u00c8 stato prodotto da Scott Storch e vi ha partecipato Lil' Flip.\nInformazioni.\nLa canzone si \u00e8 piazzata alla posizione n.41 della Billboard Hot 100 statunitense e ha fatto s\u00ec che l'album divenisse dapprima disco d'oro.\nIl video musicale include le apparizioni di Rasaq (fratello minore di Chamillionaire), Chingo Bling, Mannie Fresh, Lil' O, OG Ron C, Z-Ro e Squad Up.\nIl remix ufficiale con Lil' O, HAWK e E.S.G. \u00e8 presente nel mixtape di Chamillionaire \"It's Going' Down 3\" e nel disco bonus dell'edizione chopped &amp; screwed di \"The Sound Of Revenge\". Altri remix sono qui elencati:"}
{"id": "1392000", "revid": "90227", "url": "https://it.wikipedia.org/wiki?curid=1392000", "title": "Cattedrale di Santa Maria (Burgos)", "text": ""}
{"id": "1392001", "revid": "180559", "url": "https://it.wikipedia.org/wiki?curid=1392001", "title": "Campionato mondiale femminile di pallacanestro 1964", "text": "La 4\u00aa edizione del Campionato mondiale di pallacanestro femminile si disput\u00f2 in Per\u00f9 dal 18 aprile al 4 maggio 1964.\nSbloccata la situazione rispetto alla precedente edizione (1959), tornarono a partecipare anche le rappresentative di nazioni non appartenenti al blocco sovietico, specialmente quelle dal continente americano, per un totale di 13 squadre iscritte.\n12 squadre si affrontarono in 3 gironi eliminatori da 4 squadre ciascuno. Le prime due di ciascun girone passavano al girone finale (all'italiana), le due perdenti si giocavano i piazzamenti dall'8\u00ba al 13\u00ba posto. Il Per\u00f9, infatti, in qualit\u00e0 di nazione ospitante, accedette al girone finale senza disputare le eliminatorie."}
{"id": "1392014", "revid": "1568601", "url": "https://it.wikipedia.org/wiki?curid=1392014", "title": "Bacino del Tarim", "text": "Il bacino idrografico del Tarim \u00e8 il pi\u00f9 grande bacino endoreico del mondo.\nDescrizione.\nCircondato da numerose catene montuose, Tian Shan a nord, la catena del Pamir a ovest e i Kunlun a sud, si trova nella regione autonoma del Xinjiang (chiamata anche Turkestan orientale) nella parte pi\u00f9 occidentale della Repubblica popolare della Cina. Una gran parte del bacino \u00e8 occupata dal deserto di Taklamakan. L'area \u00e8 abitata dagli Uiguri e da altre popolazioni d'Asia centrale, ma conosce una recente immigrazione di Cinesi provenienti da altre regioni del paese.\nStoria.\nIn altri tempi le lingue tocarie erano parlate nel bacino del Tarim, come parte delle lingue indo-europee pi\u00f9 orientali. I Cinesi chiamavano nelle loro cronache \"Yuezhi\" (Yue-tche) un popolo dell'Asia centrale antica che era insediato a ovest del Gansu e che, vinto dagli Xiongnu nel II secolo a.C., emigr\u00f2 in gran parte verso occidente per costituire pi\u00f9 tardi l'Impero Kushan in Bactriana e nell'India settentrionale. Alcuni fra loro fondarono il regno di Agni, nell'attuale citt\u00e0 di Karashahr, a nord del bacino del Tarim.\nI Cinesi, guidati dal loro generale Ban Chao (\"Pan Tch'ao\", 32-102), condussero una campagna militare dal 73 al 94, periodo in cui si svilupparono scambi mercantili lungo la via della seta, e s'impadronirono del bacino del Tarim e delle oasi di Serinde a detrimento degli Xiongnu. I Kushan, diventati potenti, s'introdussero nel bacino del Tarim nel corso del I e del II secolo e costituirono un regno a Kashgar. Entrarono in competizione con le forze cinesi e quelle dei nomadi per porre sotto il proprio controllo la regione. Introdussero la scrittura brahmi e una lingua Pracrito indiana per l'amministrazione, diffondendo il Buddhismo, giocando altres\u00ec un ruolo sempre maggiore nella loro diffusione lungo la Via della seta in Asia orientale.\nNel 751, gli Arabi sconfissero i Cinesi sulle rive del fiume Talas e il bacino del Tarim si apr\u00ec cos\u00ec alla conquista islamica, cosa che comport\u00f2 la fuga dei buddisti dalla regione e il loro trovar rifugio in Cina e Tibet.\nLa depressione acquitrinosa del Lop Nor, all'estremit\u00e0 est del bacino del Tarim, in cui si immette il fiume Tarim \u00e8 una zona di esperimenti nucleari usato dalla Repubblica popolare di Cina. Si pensa che il bacino del Tarim potrebbe contenere grandi riserve di petrolio e di gas naturale.\nOltre alle lingue tocharie, nel bacino del tarim erano parlate anche le lingue saka, nelle citt\u00e0 di Hotan, Kashgar e Tumshuk. Queste lingue si estinsero a causa della turchizzazione operata dal khanato Karakhanide, che port\u00f2 anche all'islamizzazione di queste citt\u00e0-oasi fino a quel momento di religione buddhista mahayana, come testimoniano diversi monumenti quali le Grotte Kizil."}
{"id": "1392023", "revid": "78131", "url": "https://it.wikipedia.org/wiki?curid=1392023", "title": "Yahoo Answers", "text": ""}
{"id": "1392027", "revid": "1305772", "url": "https://it.wikipedia.org/wiki?curid=1392027", "title": "Aquilegia einseleana", "text": "Aquilegia einseleana , comunemente nota come aquilegia di Einsele, \u00e8 una pianta appartenente alla famiglia delle Ranunculaceae, diffusa sulle Alpi Centrali ed Orientali.\nEtimologia.\nL'origine del nome del genere (aquilegia) non \u00e8 chiaro. Clarici (un botanico del 1700) scriveva che alcuni vedevano in tale nome il \"Fior di Giove\" di Teofrasto; altri lo identificavano nell\"Isofiro\" di Dioscoride. \u00c8 innegabile comunque che questa pianta ha avuto tanti nomi diversi come \"Celidonia silvestre\"; da altri fu chiamata \"Colombina\" vedendo una certa similitudine col rostro del colombo; c'\u00e8 poi il nome (ancora in uso in certe zone) di \"Amor perfetto\"; il nome attuale potrebbe derivare da \"Aquilegium\" (raccoglitore d'acqua) come anche da aquilina (piccola aquila) a somiglianza dei rostri dell'aquila.\nResta comunque il fatto che il primo ad usare tale nome sia stato il Tragus (altro botanico del 1600), e quindi il Tournefort (Joseph Pitton de Tournefort 1656 - 1708, botanico francese) e definitivamente Linneo che nel 1735 sistem\u00f2 il genere nella sua \"Polyandria pentagyna\".\nL'epiteto specifico \u00e8 stato invece scelto in onore del naturalista Einsele.\nDescrizione.\nLa forma biologica della pianta \u00e8 emicriptofita scaposa: pianta perennante per mezzo di gemme adagiate sul terreno (emicriptofita) e con fusto dritto privo di foglie cauline (scaposa). \u00c8 una pianta erbacea perenne, alta 20 \u2013 40\u00a0cm (la pi\u00f9 piccola fra le varie specie del genere Aquilegia) con fiori blu scuro (quasi violetti).\nRadici.\nLe radici sono formate dal rizoma sotterraneo ad andamento orizzontale.\nFusto.\nLa parte ipogea del fusto \u00e8 orizzontale, non molto grosso ma fibroso e legnosetto; lo sviluppo nel terreno \u00e8 a carattere strisciante. Il rizoma termina in una rosetta basale di foglie.\nLa parte epigea \u00e8 eretta, ascendente, sottile e pubescente.\nFoglie.\nLe foglie sono in prevalenza tutte basali dal rizoma. Sono picciolate e composte con lamina principale divisa in tre segmenti o lobi (si dice che \u00e8 una foglia imparipennata); a sua volta ogni segmento (fogliolina) \u00e8 diviso in tre lobi pi\u00f9 piccoli dal contorno flabellato.\nLe foglie cauline (se presenti) sono ridotte a lacinie lineari.\nInfiorescenza.\nL'infiorescenza del tipo pauciflora \u00e8 formata da 1-3 (raramente fino a 8) fiori su peduncoli incurvati.\nFiori.\nI fiori sono strutturati in pi\u00f9 piani simmetrici (fiori attinomorfi) con petali separati (dialipetali). La parte esterna consiste in un verticillo formato da 5 tepali petaloidi di forma spatolata. Quella interna \u00e8 composta da 5 nettari petaloidi di colore azzurro - violetto con 5 carpelli (pistilli) liberi. Gli stami sono all'incontrario numerosissimi (pi\u00f9 di 50). I petali interni inoltre hanno uno sperone dritto (o lievemente curvo). L'ovario \u00e8 apocarpico.\nFiorisce da giugno a luglio.\nImpollinazione: tramite insetti. A questo riguardo il nettare \u00e8 secreto solo nella porzione inferiore del cornetto, le cui misure corrispondono esattamente a quelle dell'insetto pronubo, un calabrone.\nFrutti.\nI frutti sono un aggregato di follicoli.\nDistribuzione e habitat.\nQuesta specie \u00e8 diffusa nella parte centro-orientale della catena alpina, pertanto la si pu\u00f2 trovare nei paesi di Italia, Germania, Austria e Slovenia.\nIn Italia in particolare si trova nei pascoli rocciosi, fra le rupi, sui macereti (sfasciumi di roccia), greti torrentizi, su calcare o roccia dolomia ad una altitudine variabile fra i 600 e 2300 m s.l.m.\nTassonomia.\nAl genere \"Aquilegia\" appartengono circa 130 specie (una decina sono originarie europee, mentre una trentina appartengono alla flora spontanea indigena dell'America; le altre sono asiatiche e in parte africane).\nSpecie simili :\nUsi.\nFarmacia.\nIn medicina popolare si impiegano le foglie per ricavarne degli infusi con propriet\u00e0 diaforetiche e diuretiche. In erboristeria vengono usati i semi. L'uso di tale pianta in medicina \u00e8 per\u00f2 controversa: lo stesso Linneo informa che si sono avuti casi mortali con l'uso di essa. Problema abbastanza comune fra le specie della famiglia delle Ranunculaceae, piante generalmente tossiche per l'uomo."}
{"id": "1392028", "revid": "161374", "url": "https://it.wikipedia.org/wiki?curid=1392028", "title": "Gatto montano delle Ande", "text": ""}
{"id": "1392031", "revid": "767487", "url": "https://it.wikipedia.org/wiki?curid=1392031", "title": "Giovanni da Colonia (architetto)", "text": "Ha lavorato alla cattedrale di Burgos."}
{"id": "1392041", "revid": "767487", "url": "https://it.wikipedia.org/wiki?curid=1392041", "title": "Gonzalo Vargas", "text": "Carriera.\nClub.\nHa giocato in passato per il Defensor Sporting (2002-2004), per il club argentino del Gimnasia y Esgrima La Plata (2005-2006) e per il .\nNazionale.\nHa giocato 10 partite in nazionale, mettendo a segno 3 reti e prendendo parte alla Copa Am\u00e9rica 2007."}
{"id": "1392043", "revid": "767487", "url": "https://it.wikipedia.org/wiki?curid=1392043", "title": "I diffamatori", "text": "I diffamatori (\"Slander\") \u00e8 un film drammatico statunitense del 1956 diretto da Roy Rowland.\nIl film \u00e8 una denuncia sugli abusi dell'informazione, soprattutto della stampa scandalistica, che, con lo scopo di guadagnare soldi sfruttando la morbosit\u00e0 del pubblico finisce per distruggere la vita delle sue vittime celebri.\nTrama.\nL'ex burattinaio Scott Ethan Martin \u00e8 diventato un famoso personaggio televisivo, ma nasconde un passato di piccoli crimini. Uno spietato giornalista di una rivista scandalistica, incitato dal suo editore avido di guadagni e privo di scrupoli, H.R. Manley, decide di rivelare il torbido passato di Martin, rovinandone la reputazione, la carriera ma soprattutto la sua felicit\u00e0 familiare.\nSconvolto dallo scandalo che ha investito suo padre, il figlio di Martin viene travolto da un'automobile mentre cerca di sfuggire al ludibrio dei suoi compagni di scuola, e muore nell'incidente. Martin si decide allora a denunciare pubblicamente la persecuzione perpetrata contro di lui, ma chi pagher\u00e0 duramente sar\u00e0 l'editore, che verr\u00e0 ucciso da sua madre, Mrs. Rambeau, decisa a impedire che l'avidit\u00e0 e la mancanza di scrupoli di suo figlio ricadano su altre vittime innocenti."}
{"id": "1392045", "revid": "619191", "url": "https://it.wikipedia.org/wiki?curid=1392045", "title": "Nadeshiko Kinomoto", "text": ""}
{"id": "1392049", "revid": "363629", "url": "https://it.wikipedia.org/wiki?curid=1392049", "title": "Libertas Basket Bologna", "text": "La Libertas Basket Bologna Associazione Sportiva Dilettantistica \u00e8 una societ\u00e0 di pallacanestro femminile di Bologna, fondata nel 1957 \nGiocava al PalaDozza, campo condiviso con le squadre maschili della Fortitudo; in seguito si \u00e8 spostata al Centro Sportivo Sandro Pertini, in via della Battaglia a Bologna.\nStoria.\nLa Libertas Bologna nacque nel 1957, per iniziativa da Roberto \"Franco\" Bonetti, titolare di una cartoleria di Via San Felice e appassionato di pallacanestro, raccogliendo buona parte delle ragazze della Acli-Labor, una societ\u00e0 sportiva in orbita cattolica, e alcune giovanissime reclute. Il primo campo fu quello della Parrocchia di San Nicol\u00f2.\nDopo due anni in Serie B, nel 1960 la Libertas si affaccia alla serie A, dove rimarr\u00e0 stabilmente tra il 1964 e il 1979, conquistando nel 1973 il terzo posto assoluto. Nel 1962-63 retrocesse di nuovo in B, riconquistando la massima serie l'anno seguente. Dopo Bonetti, il presidente storico della Libertas sar\u00e0 Gianfranco Civolani, patron della societ\u00e0 per oltre 40 anni, mentre la bandiera sportiva sar\u00e0 Viviana Corsini, playmaker di grande talento, destinata anche alla Nazionale.\nTra il 1964 e il 1979 la Libertas ha giocato quindici stagioni consecutive in Serie A, ottenendo come miglior piazzamento il terzo posto al termine del campionato 1972-73 allenatore Franco Lanfranchi. Dopo un ventennio trascorso in Serie B, nel 1994-95 \u00e8 tornata per una stagione in A1, retrocedendo subito.\nNegli ultimi anni ha disputato la Serie A2: nel 2001-02 e nel 2003-04 \u00e8 giunta settima; si \u00e8 salvata ai play-out 2005-06 ed \u00e8 stata finalista ai play-off nel 2006-07.\nNella stagione 2007-08 \u00e8 stata eliminata in semifinale play-off dalla Geas Sesto San Giovanni in tre gare. Una stagione, questa, molto controversa che viene suggellata da un'estate in cui si incrinano anche i rapporti con molte delle altre societ\u00e0 di pallacanestro bolognese.\nHa vinto due Coppa Italia di Serie A2: nel 2010 e nel 2012.\nIl nome della Libertas \u00e8 legato soprattutto a quello del giornalista Gianfranco Civolani, detto \"Civ\", che ha mantenuto la presidenza della societ\u00e0 per 43 anni, portandola a disputare anche campionati di Serie A1. Finita nel 2005 l'era \"Civ\", la societ\u00e0, sotto la guida di Franco Nessi, amministratore delegato di Eternedile, ha messo a punto un progetto per il rilancio del vivaio, e per riportare la squadra nell'\"\u00e9lite\" del basket italiano. La promozione in A1 \u00e8 sfuggita di un soffio nel 2007 e nel 2008.\nNel 2016-17 viene promossa in Serie A2 ma rinuncia per mancanza di sponsor e riparte della Serie C."}
{"id": "1392052", "revid": "44638", "url": "https://it.wikipedia.org/wiki?curid=1392052", "title": "Ultravox Bologna", "text": ""}
{"id": "1392053", "revid": "44638", "url": "https://it.wikipedia.org/wiki?curid=1392053", "title": "S. M. Bologna", "text": ""}
{"id": "1392058", "revid": "339392", "url": "https://it.wikipedia.org/wiki?curid=1392058", "title": "Arcidiocesi di Babilonia dei Caldei", "text": ""}
{"id": "1392061", "revid": "44638", "url": "https://it.wikipedia.org/wiki?curid=1392061", "title": "Mobili Bologna", "text": ""}
{"id": "1392062", "revid": "44638", "url": "https://it.wikipedia.org/wiki?curid=1392062", "title": "Lamborghini Bologna", "text": ""}
{"id": "1392063", "revid": "44638", "url": "https://it.wikipedia.org/wiki?curid=1392063", "title": "Coperte Pastore Bologna", "text": ""}
{"id": "1392065", "revid": "44638", "url": "https://it.wikipedia.org/wiki?curid=1392065", "title": "Tre Bi Bologna", "text": ""}
{"id": "1392067", "revid": "44638", "url": "https://it.wikipedia.org/wiki?curid=1392067", "title": "Cerelia Bologna", "text": ""}
{"id": "1392068", "revid": "44638", "url": "https://it.wikipedia.org/wiki?curid=1392068", "title": "Oscar College Bologna", "text": ""}
{"id": "1392069", "revid": "44638", "url": "https://it.wikipedia.org/wiki?curid=1392069", "title": "Plia Castelli Bologna", "text": ""}
{"id": "1392072", "revid": "44638", "url": "https://it.wikipedia.org/wiki?curid=1392072", "title": "Focus Bologna", "text": ""}
{"id": "1392073", "revid": "44638", "url": "https://it.wikipedia.org/wiki?curid=1392073", "title": "Emil. Bologna", "text": ""}
{"id": "1392074", "revid": "44638", "url": "https://it.wikipedia.org/wiki?curid=1392074", "title": "Libertas Bologna", "text": ""}
{"id": "1392075", "revid": "44638", "url": "https://it.wikipedia.org/wiki?curid=1392075", "title": "Meccanica Nova Bologna", "text": ""}
{"id": "1392080", "revid": "188323", "url": "https://it.wikipedia.org/wiki?curid=1392080", "title": "Yamaha XT 125", "text": ""}
{"id": "1392089", "revid": "188323", "url": "https://it.wikipedia.org/wiki?curid=1392089", "title": "Yamaha XT 200", "text": ""}
{"id": "1392090", "revid": "188323", "url": "https://it.wikipedia.org/wiki?curid=1392090", "title": "Yamaha XT 225", "text": ""}
{"id": "1392091", "revid": "188323", "url": "https://it.wikipedia.org/wiki?curid=1392091", "title": "Yamaha XT 250", "text": ""}
{"id": "1392096", "revid": "339392", "url": "https://it.wikipedia.org/wiki?curid=1392096", "title": "Galleria d'Arte Moderna di Milano", "text": ""}
{"id": "1392100", "revid": "36426", "url": "https://it.wikipedia.org/wiki?curid=1392100", "title": "Civica Raccolta delle Stampe &quot;Achille Bertarelli&quot;", "text": ""}
{"id": "1392102", "revid": "2047062", "url": "https://it.wikipedia.org/wiki?curid=1392102", "title": "Gaetano Di Maio", "text": "Vita e opere.\nFiglio d'arte di Oscar Di Maio e dell'attrice Margherita Parodi, Gaetano si trov\u00f2, giovanissimo, a dover sostituire il padre venuto a mancare prematuramente. Il fratello, Edoardo \u00e8 scrittore e poeta, le sorelle Olimpia e Maria, attrici. Studioso di filosofia e di letteratura, esord\u00ec nel 1948 con \"Core 'e zingara\". Nel 1962 la sua commedia \"Avendo potendo pagando\" fu interpretata da Nino Taranto e negli anni successivi, sempre per lui, Di Maio scrisse la serie televisiva \"Michele Settespiriti\", prodotta dalla RAI.\nDal 1972, con la commedia \"La fortuna ha messo gli occhiali\", ebbe inizio la sua collaborazione con la Compagnia Stabile del Teatro Sannazaro. Fra i titoli: \"Mpriesteme a mugliereta\", \"\u00c8 asciuto pazzo 'o parrucchiano\", che traeva origine dal precedente lavoro \"Nu paese mmieze 'e guaie\", \"Madama Quatte solde\", \"Arezzo 29 in tre minuti\" (o \"Arezzo 29\", in breve), \"Il morto sta bene in salute\" e \"Ce penza mamm\u00e0\".\nLe sue opere sono state interpretate, fra gli altri, da, Ugo D'Alessio, Luisa Conte, Pietro De Vico, Gennarino Palumbo, Rosalia Maggio, Enzo Cannavale, Giacomo Rizzo, Marina Confalone, Antonio Merone e, a Parigi, da Jacques Fabri.\nDi Maio si ciment\u00f2 anche nella riscrittura di testi classici, come con \"Lisistrata, ovvero \"o sciopero de mugliere\"\", rappresentata nel 1983 al Teatro Grande di Pompei, \"Le donne al parlamento\" di Aristofane e \"Le furberie di Scapino\" di Moli\u00e8re, che fu rappresentata col titolo \"Le trovate di Minichiello\". Fu pubblicata postuma, nel 1994, la raccolta di poesie in lingua, trovate dal nipote Ernesto Paolozzi, \"Verranno amici\", curata di Giuseppe Di Costanzo."}
{"id": "1392108", "revid": "1543377", "url": "https://it.wikipedia.org/wiki?curid=1392108", "title": "William Jardine", "text": "Jardine rese disponibile la storia naturale a tutti i livelli della societ\u00e0 vittoriana, pubblicando e distribuendo i quaranta popolarissimi volumi di \"The Naturalist's Library\". Questa venne divisa in quattro sezioni principali: ornitologia, mammiferi, entomologia e ittiologia; ognuna di queste venne preparata da un grande naturalista. Tra gli artisti responsabili delle illustrazioni ci fu anche Edward Lear.\nLe altre pubblicazioni di Jardine comprendono un'edizione della \"The Natural History and Antiquities of Selborne\" di Gilbert White, che rese di nuovo a quest'ultimo una certa reputazione, le \"Illustrations of Ornithology\" (1825-43) ed un'edizione economica di \"Birds of America\" di Alexander Wilson.\nJardine fu il classificatore di un gran numero di specie di uccelli, da solo o con la collaborazione del suo amico Prideaux John Selby."}
{"id": "1392119", "revid": "188323", "url": "https://it.wikipedia.org/wiki?curid=1392119", "title": "Yamaha XT 350", "text": ""}
{"id": "1392122", "revid": "188323", "url": "https://it.wikipedia.org/wiki?curid=1392122", "title": "Yamaha XT 400", "text": ""}
{"id": "1392123", "revid": "76963", "url": "https://it.wikipedia.org/wiki?curid=1392123", "title": "Mat Lucas", "text": "\u00c8 conosciuto per aver prestato la voce al personaggio di Anakin Skywalker nella serie animata ' e nei videogiochi ' e \"\".\nNonostante il cognome e l'ambiente lavorativo non \u00e8 comunque imparentato con George Lucas."}
{"id": "1392126", "revid": "1305772", "url": "https://it.wikipedia.org/wiki?curid=1392126", "title": "Trinity Church", "text": ""}
{"id": "1392127", "revid": "287204", "url": "https://it.wikipedia.org/wiki?curid=1392127", "title": "Veenendaal-Veenendaal Classic", "text": "La Veenendaal-Veenendaal Classic \u00e8 una corsa in linea maschile di ciclismo su strada che si svolge ogni anno nel territorio della citt\u00e0 di Veenendaal, nella provincia nederlandese di Utrecht. Dal 2005 fa parte dell'UCI Europe Tour come gara di classe 1.1 (1.HC dal 2005 al 2010).\nLa corsa \u00e8 stata nota come Veenendaal-Veenendaal dal 1985 al 2007, come Dutch Food Valley Classic (per motivi di sponsor) dal 2008 al 2013, e come Arnhem-Veenendaal Classic dal 2014 al 2016.\nAlbo d'oro.\n\"Aggiornato all'edizione 2019.\""}
{"id": "1392128", "revid": "110157", "url": "https://it.wikipedia.org/wiki?curid=1392128", "title": "ASM Brescia", "text": "ASM Brescia S.p.A. \u00e8 stata una societ\u00e0 per azioni italiana che ha operato nel settore dei servizi di pubblica utilit\u00e0 della citt\u00e0 di Brescia dal 1908 al 2007.\nStoria.\nL'Azienda Servizi Municipalizzata venne fondata il 23 luglio 1908 a Brescia per iniziativa della Giunta del sindaco Girolamo Orefici, appoggiata da una maggioranza composta da liberali progressisti, repubblicani e socialisti. Fin dagli inizi, fu pensata come \"mista\" ossia pluriservizi, a differenza di Milano che a quel tempo contava cinque aziende municipalizzate separate l'una dall'altra: le fu quindi affidata la gestione del servizio tranviario elettrico e della fabbrica del ghiaccio. Il primo presidente fu Giuseppe Enrico Orefici, fratello del sindaco.\nLa Giunta Orefici non perdette tempo e, appena tre mesi dopo, deliber\u00f2 l'assunzione diretta della produzione dell'energia elettrica. Dopo l'esito favorevole di un referendum, tenutosi il 25 aprile 1909, il 1\u00ba giugno l'ASM subentr\u00f2 alla SEB nella produzione e distribuzione della corrente elettrica in citt\u00e0.\nAll'efficienza ed alla prontezza nel soddisfare i bisogni cittadini corrisponde l'impegno di tutto il personale, che, via via, si \u00e8 andato sempre pi\u00f9 qualificando professionalmente ad ogni livello. Da qui il suo naturale orgoglio di far parte di un complesso aziendale che, oltre a svolgere un'attivit\u00e0 utile a tutti i cittadini, \u00e8 stato tra i primi in Italia nell'introdurre il metano ed ancora primo nel costruire gli impianti di teleriscaldamento. Nel volgere di un secolo, il personale ha acquisito una tradizione politica e sindacale che, insieme all'orgoglio aziendale, si \u00e8 espressa in manifestazioni di dignit\u00e0 e di libert\u00e0 (come la famosa Casa).\nDal 2002 al 2007 \u00e8 stata quotata alla Borsa di Milano nel segmento Midex (ASM.MI, ISIN: IT0003275200).\nNell'ottobre 2007 l'assemblea della societ\u00e0 ha approvato la fusione per incorporazione in Aem (azienda), l'omologa utility milanese, efficace a partire dal 1\u00ba gennaio 2008.\nContestualmente Aem ha assunto la denominazione A2A.\nConsiglio d'Amministrazione.\nLa composizione dell'ultimo consiglio di amministrazione \u00e8 stata:"}
{"id": "1392129", "revid": "339392", "url": "https://it.wikipedia.org/wiki?curid=1392129", "title": "1.HC", "text": ""}
{"id": "1392132", "revid": "36426", "url": "https://it.wikipedia.org/wiki?curid=1392132", "title": "Chiesa di Santa Maria a Greve (Scandicci)", "text": ""}
{"id": "1392134", "revid": "486946", "url": "https://it.wikipedia.org/wiki?curid=1392134", "title": "Pieve di San Vincenzo (San Vincenzo a Torri)", "text": ""}
{"id": "1392137", "revid": "767487", "url": "https://it.wikipedia.org/wiki?curid=1392137", "title": "BMW 335", "text": "La 335 \u00e8 un'autovettura sportiva di fascia alta prodotta dal 1939 al 1941 dalla Casa automobilistica tedesca BMW.\nStoria e profilo.\nDebutto.\nGi\u00e0 prima del lancio della 326vettura che avrebbe ottenuto un buon successo di vendita e che, soprattutto, avrebbe imposto la BMW come rivale di riferimento della Mercedes-Benz, venne avviato un altro progetto, destinato alla realizzazione di un modello di fascia pi\u00f9 alta, che avrebbe dovuto presidiare quella rappresentata in quel periodo da vetture intorno ai 3.5 litri di cilindrata. I primi prototipi furono realizzati durante il 1936 proprio mente la \"326\" venne lanciata e cominci\u00f2 a raccogliere consensi. La presentazione al pubblico non vi fu per\u00f2 che nel mese di ottobre del 1938 al Salone di Londra, presso il centro espositivo di Earl's Court. Tale vettura presentata fu per\u00f2 solo un prototipo, che tra l'altro era identificato con il marchio dell'importatore BMW in Inghilterra, ossia la Frazer-Nash. Dopo diversi altri mesi di messa a punto, la produzione ufficiale e la commercializzazione furono avviate ormai in pieno 1939.\nCaratteristiche.\nLo stile della \"335\" era quello delle vetture di fine anni '30 ed in particolare, in questo modello era chiaramente visibili la parentela stilistica con la \"326\", specialmente osservando la vettura lateralmente (parafanghi sinuosi ed avvolgenti, distribuzione dei volumi, ecc), ma anche con la sportiva 328 se invece si osserva la vettura frontalmente e se ne notano i fari seminglobati nella carrozzeria. Completavano il quadro visivo d'insieme i cerchi sullo stile di quelli della 327.\nPer realizzare la \"335\" si riprese il telaio della \"326\", ma con un passo maggiorato di 114\u00a0mm per poter avere un cofano motore pi\u00f9 lungo, ma soprattutto si svilupp\u00f2 l'unit\u00e0 M335, un motore completamente nuovo, sempre a 6 cilindri in linea, ma con una cilindrata di 3485 cm\u00b3. Nonostante tale unit\u00e0 motrice condividesse alcune caratteristiche costruttive con i motori da 2 litri che equipaggiavano le altre BMW dell'epoca, il nuovo 3.5 litri M335 era di fatto completamente nuovo, ed era caratterizzato dal fatto di girare piuttosto lento e dalla potenza massima non molto elevata, circa 90 CV a 3500 giri/min, ma dall'elevata affidabilit\u00e0 e dalle generose doti di coppia motrice ai bassi regimi.\nL'aumento di peso della vettura costrinse a montare freni a tamburo maggiorati e pneumatici pi\u00f9 larghi e rinforzati. Quanto al resto della meccanica telaistica, la \"335\" montava uno sterzo a cremagliera, l'avantreno a ruote indipendenti con balestra trasversale ed un retrotreno ad assale rigido con balestre longitudinali. Una delle vere \"chicche\" riguardava il cambio: si trattava infatti della prima ed unica vettura nata negli anni '30 del secolo scorso a montare un cambio completamente sincronizzato, fatto che accentuava il comfort di guida, durante la quale non si era pi\u00f9 obbligati ad effettuare \"doppiette\". Le prestazioni erano pi\u00f9 che buone, tenuto conto che non si trattava di una sportiva come le potenti Bugatti Tipo 57, ma piuttosto di una vettura da grandi viaggi in tutto comfort. La \"335\" raggiungeva infatti i 145\u00a0km/h di allungo, ed in tutta tranquillit\u00e0, data l'enorme resistenza agli sforzi del 3.5 litri alimentato da un carburatore doppio corpo Solex. La velocit\u00e0 di crociera ideale era di 135\u00a0km/h, che potevano essere mantenuti costantemente senza particolari sforzi da parte del motore.\nCarriera commerciale.\nLa \"335\" fu una vettura di lusso tra le ultime, prima dello scoppio della Seconda guerra mondiale. Nata essenzialmente come berlina, su un totale di 410 esemplari ne furono prodotti anche 158 di cabriolet (di cui 118 esemplari a due porte e i restanti 40 a quattro), pi\u00f9 un unico esemplare con carrozzeria coup\u00e9, uno definito come Sport-Cabriolet e 17 telai nudi per allestimenti speciali. \nIl motivo della frenata nella vendite della \"335\" fu lo scoppio della guerra: la \"335\" fu tolta di produzione nel 1941, anche se gli ultimi tre telai nudi uscirono dallo stabilimento di Eisenach nel 1943 e vennero affidati alla carrozzeria Autenrieth per essere \"vestiti\" secondo i gusti degli ufficiali nazisti che li avevano commissionati."}
{"id": "1392143", "revid": "210513", "url": "https://it.wikipedia.org/wiki?curid=1392143", "title": "Fiat 6C 1500", "text": ""}
{"id": "1392144", "revid": "63760", "url": "https://it.wikipedia.org/wiki?curid=1392144", "title": "Rock opera", "text": ""}
{"id": "1392145", "revid": "63760", "url": "https://it.wikipedia.org/wiki?curid=1392145", "title": "Opera Rock", "text": ""}
{"id": "1392147", "revid": "709565", "url": "https://it.wikipedia.org/wiki?curid=1392147", "title": "Il cuore di Derfel", "text": "Il cuore di Derfel \u00e8 un romanzo di Bernard Cornwell, secondo della serie dei cinque libri de \"Il romanzo di Excalibur\" che vede come personaggio protagonista Derfel Cadarn.\nIl ciclo originariamente si componeva di tre romanzi ma, per ragioni puramente commerciali, in Italia e in lingua italiana \u00e8 stato suddiviso in cinque titoli, senza continuit\u00e0 di storia ma basandosi semplicemente su un'equa distribuzione del numero di pagine.\nIl cuore di Derfel contiene la parte finale di \"The Winter King\" e la parte iniziale di \"Enemy of God\".\nTrama.\nIl romanzo comincia nel punto in cui era terminato \"Il re d'inverno\":\nAl ritorno in Dumnonia, Derfel va in cerca di Nimue che, impazzita, si trovava sull'isola dei morti, luogo dove i pazzi sono esiliati. Dopo il ritrovamento di Nimue partecip\u00f2 alla disperata battaglia della valle di Lugg che frappose i pochi guerrieri di Art\u00f9 contro il regno del Powys. Dopo la vittoria in una memorabile battaglia, la principessa Ceinwyn del Powys che era stata promessa in sposa a Lancillotto, con una decisione a sorpresa scelse, invece, Derfel come suo compagno, fuggendo con lui. Merlino li condusse alla ricerca del magico calderone e dei mitici tredici tesori della Britannia."}
{"id": "1392150", "revid": "1494169", "url": "https://it.wikipedia.org/wiki?curid=1392150", "title": "Orsigna (disambigua)", "text": ""}
{"id": "1392155", "revid": "4711", "url": "https://it.wikipedia.org/wiki?curid=1392155", "title": "Federazione calcistica islandese", "text": ""}
{"id": "1392160", "revid": "287204", "url": "https://it.wikipedia.org/wiki?curid=1392160", "title": "Acero (araldica)", "text": "In araldica l'acero compare frequentemente nell'araldica civica canadese, anche se solo come foglia. La foglia d'acero \u00e8 il simbolo del Canada e compare sulla sua bandiera."}
{"id": "1392169", "revid": "287204", "url": "https://it.wikipedia.org/wiki?curid=1392169", "title": "Alessandro Romanov", "text": ""}
{"id": "1392172", "revid": "287204", "url": "https://it.wikipedia.org/wiki?curid=1392172", "title": "Supercupen", "text": "La Supercoppa di Svezia (svedese: \"Supercupen\") \u00e8 stata una competizione annuale in cui si affrontavano in un'unica gara i campioni di Svezia in carica con i detentori della Coppa di Svezia.\nNel gennaio 2016 la Federcalcio svedese ha comunicato che l'edizione 2015 sarebbe stata l'ultima, sia a livello maschile che femminile."}
{"id": "1392175", "revid": "1305772", "url": "https://it.wikipedia.org/wiki?curid=1392175", "title": "Pantana", "text": ""}
{"id": "1392187", "revid": "119856711", "url": "https://it.wikipedia.org/wiki?curid=1392187", "title": "Microsoft Office 2008 per Mac", "text": "Microsoft Office 2008 per Mac (noto anche come Office 2008) \u00e8 una versione della \"suite\" Microsoft Office per la piattaforma macOS. Office 2008 \u00e8 caratterizzato dal numero di versione principale \"12\", lo stesso di Microsoft Office 2007, di cui rappresenta lo sviluppo equivalente.\nMicrosoft Office for Mac \u00e8 stato presentato il 15 gennaio 2008 e reso disponibile anche in lingua italiana a partire dal 14 febbraio 2008.\nCaratteristiche generali.\nLa suite viene dopo la precedente versione 2004 e prima della versione 2011. \u00c8 composta da quattro applicazioni principali:\nCon l'eccezione di Entourage, sviluppata appositamente per Mac, gli altri applicativi derivano dalle corrispondenti versioni per Windows, pur distinguendosi da questi per specifiche funzionalit\u00e0 e una diversa interfaccia grafica.\nOffice 2008 fu messa in vendita in due versioni, \"Home &amp; Student\" e \"Business\". La prima, dal costo ridotto, \u00e8 riservata agli studenti e agli usi non professionali; la seconda, destinata a uso professionale, prevede l'integrazione con servizi di rete quali Microsoft Exchange Server e Microsoft SharePoint, una versione di Entourage potenziata con servizi web per un uso condiviso e il supporto per il desktop remoto.\nInizialmente \u00e8 stata posta in commercio anche una terza versione denominata \"Special Media Edition\" con le stesse funzionalit\u00e0 della versione \"Business\" con l'aggiunta del software Microsoft Expression Media 2 per sviluppi di carattere multimediale. Questa versione \u00e8 stata ritirata dal mercato alla fine del 2008.\nCaratteristiche specifiche.\nOffice 2008 non supporta pi\u00f9 VBA per cui anche le funzionalit\u00e0 di analisi statistica e di Solver sono gestite in modo differente tramite estensioni gratuite sviluppate da terze parti in coordinamento con Microsoft.\nDi converso, Office 2008 presenta alcune funzionalit\u00e0 aggiuntive che non sono presenti nella corrispondente versione per Windows.\nNel caso di Word, sono presenti una modalit\u00e0 di visualizzazione \"Block Notes\", concepita per la gestione appunti, che prevede la possibilit\u00e0 di inserire oltre che note testuali anche immagini e brevi registrazioni audio, e una funzionalit\u00e0 di \"publishing\" che sfrutta una libreria di modelli predefiniti per la realizzazione di documenti, brochure, volantini eccetera riprendendo parte delle funzioni di Frontpage che non \u00e8 presente come applicativo a s\u00e9 stante nelle versioni di Office per Mac.\nNel caso di Excel, \u00e8 presente una modalit\u00e0 di visualizzazione e inserimento a pagine separate, simile a quella usata in Word, che si basa sulle impostazioni di stampa per evidenziare all'istante come risulter\u00e0 il documento una volta stampato.\nAnche il \"ribbon\" viene gestito in tutte le applicazioni con modalit\u00e0 differenti rispetto alla versione per Windows. Il \"ribbon\" infatti non \u00e8 un sostitutivo del menu ma una modalit\u00e0 di accesso rapido a una serie di librerie contenenti modelli oppure formati predefiniti e come tale \u00e8 complementare e non sostitutivo del menu ordinario.\nIntegrazione con il sistema operativo.\nTutte le versioni supportano AppleScript, il linguaggio di \"scripting\" proprietario di Apple, che consente di eseguire alcune operazioni in modo \"batch\".\nLa versione Business prevede anche il supporto per Automator, consentendo cos\u00ec di automatizzare flussi di lavoro complessi che possono coinvolgere anche pi\u00f9 documenti o intere cartelle e possono interagire anche con altre applicazioni."}
{"id": "1392188", "revid": "709565", "url": "https://it.wikipedia.org/wiki?curid=1392188", "title": "La torre in fiamme", "text": "La torre in fiamme \u00e8 un romanzo di Bernard Cornwell, terzo della serie dei cinque libri de \"Il romanzo di Excalibur\" che vede come personaggio protagonista Derfel Cadarn.\nIl ciclo originariamente si componeva di tre romanzi ma, per ragioni puramente commerciali, in Italia e in lingua italiana \u00e8 stato suddiviso in cinque titoli, senza continuit\u00e0 di storia ma basandosi semplicemente su un'equa distribuzione del numero di pagine.\nLa torre in fiamme contiene la parte centrale di \"Enemy of God\".\nIl romanzo comincia nel punto in cui era terminato \"Il cuore di Derfel\".\nTrama.\nAl loro ritorno in Britannia, Merlino e i suoi accompagnatori apprendono che la torre del mago \u00e8 stata distrutta, e i Tesori della Britannia sono andati perduti. Nel frattempo Art\u00f9 ha sconfitto Aelle e ha accettato la pace concordata da Lancillotto con l'altro sovrano sassone Cerdic. Pu\u00f2 quindi dedicarsi per vari anni allo sviluppo pacifico della Britannia, fino all'avvento al trono del giovane Mordred. Invitando i cavalieri a giurarsi fratellanza intorno alla tavola rotonda, Art\u00f9 vuole consolidare pace e prosperit\u00e0 tra i Britanni. Ma tra loro Lancillotto trama nell'ombra per assicurarsi un illecito diritto al trono. Il momento sembra propizio, perch\u00e9 il giovane sovrano Mordred ha affidato la reggenza ad Art\u00f9, che \u00e8 invece impegnato in un grave caso diplomatico: il principe Tristano, figlio dell'alleato re Mark, \u00e8 fuggito con la sua matrigna quindicenne Isotta, e chiede asilo in Britannia, trascinandosi dietro un destino di amore e di morte. Ma il primo atto di Mordred, che nel frattempo si \u00e8 ripreso la reggenza del regno, \u00e8 quello di preparare un'imboscata a Derfel ed Art\u00f9, che giunti nel regno di Powys vengono assaliti da un gruppo di cristiani e a fatica riescono ad averne ragione. Durante il viaggio di ritorno, Derfel apprende dalla vecchia madre di essere figlio di Aelle e che, secondo un'antica profezia, sar\u00e0 lui a uccidere suo padre. Durante l'assenza di Art\u00f9 e Derfel dalla Dumnonia, si sparge la voce che Mordred sia stato assassinato, e Lancillotto abbia approfittato del momento per impadronirsi del trono. Avvertito dalla sorella di Art\u00f9, la sacerdotessa Morgana, Derfel riesce a portare in salvo Ceinwyn e Merlino, ma non a impedire la morte di sua figlia Dian."}
{"id": "1392192", "revid": "709565", "url": "https://it.wikipedia.org/wiki?curid=1392192", "title": "Il tradimento (romanzo)", "text": "Il tradimento \u00e8 un romanzo di Bernard Cornwell del 1995, quarto della serie dei cinque libri de \"Il romanzo di Excalibur\" che vede come personaggio protagonista Derfel Cadarn.\nIl ciclo originariamente si componeva di tre romanzi ma, per ragioni puramente commerciali, in Italia e in lingua italiana \u00e8 stato suddiviso in cinque titoli, senza continuit\u00e0 di storia ma basandosi semplicemente su un'equa distribuzione del numero di pagine. \"Il tradimento\" contiene la parte finale di \"Enemy of God\" e la parte iniziale di \"Excalibur\".\nTrama.\nSi scopre che in realt\u00e0 Mordred non \u00e8 morto e che \u00e8 stato artefice di loschi complotti. I capi di Britannia decidono quindi di togliergli il governo del paese affidandolo ad Art\u00f9. Costui manda Derfel Cadarn a liberare Ginevra, ritenuta ostaggio di Lancillotto, ma la donna si \u00e8 in realt\u00e0 alleata all'usurpatore, al quale pensa di portare aiuto grazie ai poteri dei Tesori della Britannia, dei quali si \u00e8 impadronita. Art\u00f9 si sente un uomo finito e, anche se trova la forza di ripudiare la moglie in nome dell'onore e di imprigionarla nell'Isola di Cristallo, non \u00e8 in grado di fermare l'imminente offensiva dei sassoni. Perci\u00f2 Merlino, tornato in possesso dei Tesori, prepara un rito propiziatorio nel corso del quale Nimue tenta di sacrificare agli dei i figli di Mordred e Art\u00f9. I due riescono a impedirlo, guadagnandosi l'odio eterno della sacerdotessa. Art\u00f9, ripudiata Ginevra, sposa la principessa irlandese Argante. Intanto sono riprese le ostilit\u00e0 con i sassoni. Derfel, in viaggio con le truppe e con Ginevra, viene accerchiato dai nemici in un'antica fortezza, il Monte Baddon."}
{"id": "1392196", "revid": "22475", "url": "https://it.wikipedia.org/wiki?curid=1392196", "title": "Magical Pok\u00e9mon Journey", "text": ""}
{"id": "1392198", "revid": "125382487", "url": "https://it.wikipedia.org/wiki?curid=1392198", "title": "Festival interceltico di Lorient", "text": "Il Festival interceltico di Lorient (in francese: \"Le Festival Interceltique de Lorient\"; in bretone: \"Gouelio\u00f9 Etrekeltiek An Oriant\") fu fondato a Lorient, in Bretagna, nel 1971. Questo evento annuale si svolge nel cuore della citt\u00e0 ogni agosto: vi si esibiscono musicisti di musica celtica tradizionale, danzatori, pittori, scultori, scrittori.\nQuesti artisti vengono dalla Bretagna, Cornovaglia, Galles, Irlanda, Scozia, Isola di Man, Isola del Capo Bretone, Galizia, Asturia, e da tutti i paesi interessati dalla diaspora celtica.\nI siti principali del festival sono dislocati in tutta la citt\u00e0. Gli eventi pi\u00f9 formali si tengono al \"Palais des Congr\u00e8s\", al \"Grand Th\u00e9\u00e2tre\" o alla Chiesa di San Luigi. Gli eventi pi\u00f9 grandi si tengono al \"Parc de Moustoir\" (lo stadio del Football Club Lorient-Bretagne Sud, che pu\u00f2 contenere fino a 10000 spettatori), o al porto peschereccio di Keroman.\nLa spettacolare Grande Parata delle Nazioni celtiche avviene di domenica mattina con oltre 3500 musicisti, cantanti, bande di cornamuse e danzatori da tutto il mondo celtico che sfilano per le vie cittadine nel costume nazionale."}
{"id": "1392199", "revid": "729019", "url": "https://it.wikipedia.org/wiki?curid=1392199", "title": "Aeroporto di San Paolo-Guarulhos-Governatore Andr\u00e9 Franco Montoro", "text": "LAeroporto di San Paolo-Guarulhos-Governatore Andr\u00e9 Franco Montoro (nome commerciale in portoghese: \"Aeroporto Internacional de S\u00e3o Paulo/Guarulhos - Governador Andr\u00e9 Franco Montoro\"), precedentemente noto anche come Aeroporto di Cumbica, \u00e8 un aeroporto brasiliano, il principale scalo aeroportuale di San Paolo situato a circa 25 km dal centro della metropoli, nella citt\u00e0 di Guarulhos. La struttura \u00e8 intitolata dal 28 novembre 2001 all'avvocato Andr\u00e9 Franco Montoro, (1916-1999), Governatore dello Stato di San Paolo dal 1983 al 1987.\nOltre a essere il principale aeroporto del Brasile, \u00e8 anche il maggiore aeroporto del Sud America e dell'America Latina per traffico passeggeri e il 37\u00b0 scalo mondiale per il traffico merci. Dispone di 260 banchi per il \"check-in\", a disposizione per 39 compagnie aeree brasiliane ed internazionali, che lo collegano a 28 paesi stranieri e ad oltre 100 scali all'interno del territorio brasiliano.\nDati tecnici.\nL'aeroporto \u00e8 dotato di due piste in asfalto lunghe 3\u00a0000 e 3\u00a0700 metri, l'altitudine \u00e8 di 750\u00a0metri/2\u00a0461 piedi, con orientamento delle piste rispettivamente RWY 09R/27L e 09R/27L, la frequenza radio 131.025 MHz per la torre di controllo, circuito normale. L'aeroporto \u00e8 gestito da Invepar-ACSA ed \u00e8 aperto al traffico commerciale.\nHa una estensione pari a circa 14 km\u00b2, dei quali 5\u00a0km\u00b2 ospitano l'infrastruttura aeroportuale, inclusi i due terminal (TPS1 e TPS2) ed il sistema di strade veloci. Sono inoltre in progetto due nuovi terminal (TPS3 e TPS4) ed una nuova superstrada, accanto alle due esistenti."}
{"id": "1392200", "revid": "287204", "url": "https://it.wikipedia.org/wiki?curid=1392200", "title": "Colt", "text": ""}
{"id": "1392201", "revid": "1543377", "url": "https://it.wikipedia.org/wiki?curid=1392201", "title": "Loxodonta pharaoensis", "text": "L'elefante del Nordafrica (Loxodonta africana pharaohensis) era una sottospecie dell'elefante africano della savana (\"Loxodonta africana\"), o forse una specie di elefante vera e propria, vissuta in Nordafrica fino all'antica et\u00e0 romana. Erano questi i famosi elefanti da guerra utilizzati dai Cartaginesi nelle guerre puniche contro la Repubblica romana. Sebbene la sottospecie sia gi\u00e0 stata descritta in passato, non \u00e8 stata riconosciuta dalla gran parte dei tassonomisti. Questo animale viene indicato anche come elefante della foresta del Nordafrica, elefante cartaginese ed elefante dell'Atlante. In origine, il suo areale si estendeva probabilmente su tutto il Nordafrica e si spingeva a sud fino alle coste degli attuali Sudan ed Eritrea.\nDescrizione.\nGli affreschi cartaginesi e le monete coniate dai vari popoli che dominarono il Nordafrica in tempi diversi mostrano degli elefanti molto piccoli (alti forse 2,5 metri al garrese), con le grandi orecchie e il dorso concavo tipico delle attuali specie del genere \"Loxodonta\". L'elefante del Nordafrica era pi\u00f9 piccolo dell'attuale elefante africano di savana (\"L. a. africana\") e probabilmente era di dimensioni simili a quelle del moderno elefante africano di foresta (\"Loxodonta cyclotis\"). Le cronache antiche riportano infatti che gli elefanti della Siria e dell'India erano pi\u00f9 grandi degli elefanti utilizzati dai cartaginesi. \u00c8 inoltre possibile che sia stato pi\u00f9 docile della sottospecie della savana, generalmente non addomesticabile, il che avrebbe permesso ai Cartaginesi di addestrarlo con metodi andati persi nel tempo. Gli studiosi moderni si sono inoltre chiesti se gli elefanti cartaginesi venissero muniti o no, in combattimento, di torrette; nonostante le asserzioni al contrario, varie testimonianze indicano che gli elefanti africani della foresta sono in grado di trasportare torrette, come hanno fatto in certi contesti bellici.\nStoria.\nDopo la conquista della Sicilia (242 a.C.), i Romani cercarono di catturare alcuni esemplari di elefante che erano stati lasciati nelle regioni centrali dell'isola dai Cartaginesi, ma fallirono nel tentativo. Gli elefanti con cui Annibale attravers\u00f2 i Pirenei e le Alpi allo scopo di invadere l'Italia durante la seconda guerra punica (218 - 201 a.C.) appartenevano a questa sottospecie, tranne l'esemplare personale di Annibale, \"Surus\" (\"il Siriano\" o, forse, \"Una-Zanna\"). Questo individuo, come testimoniato dal suo nome e dalle maggiori dimensioni, potrebbe essere stato un esemplare dell'enorme sottospecie pi\u00f9 occidentale (\"Elephas maximus asurus\") dell'elefante asiatico, anch'essa attualmente estinta.\nGli elefanti del Nordafrica venivano inoltre addomesticati ed utilizzati dai sovrani della Dinastia tolemaica dell'Egitto. Le Storie di Polibio (\"Histories\", 5,83), scritte nel II secolo a.C., descrivono la loro inferiorit\u00e0 in battaglia contro i pi\u00f9 grandi elefanti indiani utilizzati dai re seleucidi. Un'iscrizione tolemaica sopravvissuta enumera tre diversi tipi di elefanti da guerra, il trogloditico (probabilmente libico), l'etiope e l'indiano. Sempre dall'iscrizione si viene a sapere che il sovrano si vantava di essere stato il primo ad addomesticare gli elefanti dell'Etiopia, una razza che dovrebbe essere stata identica ad una delle due specie africane attuali.\nSi ritiene che questa sottospecie si sia estinta alcuni decenni dopo la conquista romana del Nordafrica (forse nel II secolo), a causa della caccia sconsiderata per l'utilizzo degli animali nei giochi di \"venationes\". Alcuni autori sostengono che delle piccole popolazioni siano sopravvissute lungo le coste sudanesi ed eritree fino alla met\u00e0 del XIX secolo, ma anche se cos\u00ec fosse sono ora sicuramente scomparse.\nIncertezze tassonomiche.\nConsiderata la data relativamente recente della sua scomparsa, lo status di questa popolazione potrebbe probabilmente essere risolto attraverso l'analisi delle sequenze del DNA antico, se venissero individuati ed esaminati esemplari di chiara origine nordafricana."}
{"id": "1392202", "revid": "287204", "url": "https://it.wikipedia.org/wiki?curid=1392202", "title": "Sega (araldica)", "text": "In araldica la sega \u00e8 simbolo di operosit\u00e0 artigianale e, nel caso dell'araldica civica, di stretti legami tra la comunit\u00e0 territoriale e l'artigianato del legno."}
{"id": "1392203", "revid": "709565", "url": "https://it.wikipedia.org/wiki?curid=1392203", "title": "La spada perduta", "text": "La spada perduta \u00e8 un'opera letteraria di Bernard Cornwell, quinto della serie dei cinque libri de \"Il romanzo di Excalibur\", che vede come personaggio protagonista Derfel Cadarn.\nIl ciclo originariamente si componeva di tre romanzi ma, per ragioni puramente commerciali, in Italia e in lingua italiana \u00e8 stato suddiviso in cinque titoli, senza continuit\u00e0 di storia ma basandosi semplicemente su un'equa distribuzione del numero di pagine.\nLa spada perduta contiene la parte centrale e finale di \"Excalibur\".\nTrama.\nSu una spiaggia battuta dal vento Art\u00f9 assiste incredulo al crollo di tutto ci\u00f2 che in tanti anni di valorose imprese ha faticosamente realizzato: ancora una volta i sassoni e i cristiani, guidati dal perfido vescovo Samsun, sono pronti a combattere. E questa volta il re non potr\u00e0 chiedere aiuto agli dei con gli incantesimi, perch\u00e9 Merlino giace prigioniero in una grotta, vittima della scellerata sacerdotessa Nimue, che lo ha accecato condannandolo a morire. Per Art\u00f9 sembra proprio arrivato il momento di ritirarsi a vita privata, lontano dai nemici e vicino a Ginevra, suo ritrovato amore. Insieme aspetteranno che il loro amato figlio Gwydre succeda al giovane e arrogante Mordred, incapace di regnare. Ma il destino chieder\u00e0 ancora sacrifici al valoroso cavaliere, per salvare ancora una volta la Britannia e per non cedere il potere della sua spada magica."}
{"id": "1392205", "revid": "125420442", "url": "https://it.wikipedia.org/wiki?curid=1392205", "title": "Silvano Prandi", "text": "Conosciuto con il soprannome \"il Professore\", ricopre l'incarico di allenatore dello , squadra francese che milita nel massimo campionato di pallavolo transalpino.\nCarriera.\nDiplomato all'ISEF, insegn\u00f2 per un periodo educazione fisica, dall'et\u00e0 di 13 anni palleggi\u00f2 nelle serie minori col Cuneo VBC; nel 1969 approd\u00f2 al CUS Torino, con la cui maglia gioc\u00f2 per tre anni prima di muovere i primi passi come allenatore nelle giovanili del club. Nel 1976 fu chiamato a dirigere la prima squadra, che guid\u00f2 alla vittoria di quattro scudetti (Klippan 1978-79, Robe di Kappa 1979-80, 1980-81 e 1983-84), una Coppa delle Coppe (1984) e la Coppa dei Campioni del 1980, la prima vinta da un club italiano e non proveniente dall'Europa dell'Est.\nTra il 1982 e il 1986 allen\u00f2 anche l'Italia, affiancato del commissario tecnico Carmelo Pittera; in azzurro vinse l'oro ai Giochi del Mediterraneo di Rabat (1983) e lo storico bronzo alle Olimpiadi di Los Angeles del 1984. Nel 1988, dopo la rinuncia del CUS a prendere parte al torneo di A1, lasci\u00f2 Torino per approdare al Petrarca Padova. Dopo cinque stagioni fece ritorno in Piemonte, ingaggiato dall'Alpitour Diesel Cuneo. Tra il 1993 e il 1999 vinse due Coppe delle Coppe (1997 e 1998), una Coppa CEV (1996), due Coppe Italia (1995-96 e 1998-99), una Supercoppa Italiana e due Supercoppe Europee.\nNel 1999 pass\u00f2 alla Lube Banca Marche Macerata, con la quale vinse nel 2001 sia la Coppa Italia che la Coppa CEV. Successivamente allen\u00f2 la e l'Itas Diatec Trentino, squadra dalla quale, nel 2005, sub\u00ec il primo esonero della sua carriera. Nello stesso anno ritorn\u00f2 a Cuneo; con la BreBanca Lannutti, ha vinto la Coppa Italia 2005-06. Dal 21 ottobre 2008 \u00e8 ufficialmente il tecnico della Nazionale bulgara maschile, grazie al contatto, come gi\u00e0 anticipato in precedenza, dall'ex giocatore Ljubo Ganev. Il 29 aprile 2009 ha lasciato la squadra cuneese per la chiamata della Trenkwalder Modena da cui \u00e8 stato esonerato il 23 gennaio 2011.\nNel 2011 viene ingaggiato per guidare l'Andreoli Latina, la porta a disputare una storica semifinale scudetto e a guadagnare il pass per l'Europa (Cev Cup). Dopo due stagioni a Latina, viene ingaggiato dal club francese dell'ASUL Lione dove raggiunge la salvezza il primo anno mentre al suo secondo anno chiude al terzo posto di regular season (guadagnando il pass per la Cev Cup) ed esce in soltanto in semifinale contro Parigi al termine di una tiratissima gara 3. Al termine della stagione di separa dall'ASUL Lione e si unisce con il Chaumont Volley-Ball 52 Haute-Marne, con cui conquista un campionato transalpino e la Supercoppa francese 2017. A fine dicembre 2018 la Federazione pallavolistica bulgara annuncia il suo ingaggio come selezionatore della nazionale maschile, incarico che mantiene fino alla fine del 2021."}
{"id": "1392207", "revid": "120114441", "url": "https://it.wikipedia.org/wiki?curid=1392207", "title": "Cattedrale di Santa Barbara", "text": "La chiesa di Santa Barbara (ceco: \"Chr\u00e1m svat\u00e9 Barbory\") si trova a Kutn\u00e1 Hora (Boemia) ed \u00e8 una delle chiese gotiche pi\u00f9 famose dell'europa centrale. \u00c8 stato dichiarato patrimonio dell'umanit\u00e0 dell'UNESCO. Si crede che il suo primo architetto fosse Johann Parler.\nStoria.\nLa cattedrale fu fortemente voluta dagli imprenditori minerari della zona che desideravano sganciarsi dall'influenza della vicina abbazia di Sedlec ed intitolata a santa Barbara protettrice dei minatori. La costruzione inizi\u00f2 nel 1388, ma il lavoro venne interrotto pi\u00f9 volte.\nMentre il primo architetto fu probabilmente Johann Parler, figlio di Peter Parler, molti studiosi sostengono che Peter Parler abbia partecipato come coautore dei primi disegni. Dopo che i lavori vennero sospesi a causa della crociata Hussita per oltre 60 anni, a partire dal 1482 furono Mat\u011bj Rejsek e Benedikt Rejt, due architetti di Praga, a proseguirlo.\nSecondo le proposte originali la chiesa avrebbe dovuto essere pi\u00f9 grande, probabilmente il doppio di come si vede oggi e rivaleggiare con la cattedrale di San Vito a Praga. Ma la sua costruzione dipese dalla prosperit\u00e0 delle miniere d'argento della citt\u00e0. Cos\u00ec nel 1588, nonostante non fosse stata completata, venne racchiusa da un muro provvisorio e vi fu una seconda interruzione fino al 1884 quando ripresero i lavori e la cattedrale fu definitivamente completata nel 1905.\nLa struttura.\nL'aspetto esterno \u00e8 affascinante, nonostante il tetto sia stato completato solo nel diciannovesimo secolo. In origine erano previste otto cappelle radiali con interni trapezoidali. In seguito venne ricostruito il supporto per il coro, sostenuto da un contrafforte sospeso a doppia arcata.\nAll'interno si possono ammirare le magnifiche vetrate, gli altari, i pulpiti ed il coro, oltre ad affreschi medievali che illustrano la vita secolare all'interno delle miniere cittadine. In particolare nella cappella di Mincirska gli affreschi raffigurano le tecniche che si usavano all'epoca per coniare le monete come la monetazione al martello."}
{"id": "1392214", "revid": "599013", "url": "https://it.wikipedia.org/wiki?curid=1392214", "title": "Christian Gentner", "text": "Prodotto del vivaio dello Stoccarda e nazionale tedesco Under-20, ha debuttato in Bundesliga con Giovanni Trapattoni, il 20 febbraio 2005.\nIl 15 dicembre 2018 suo padre Herbert muore in seguito ad un malore mentre assiste alla partita del figlio contro l' nell'area business della Mercedes-Benz Arena, valevole per il 15\u00ba turno di campionato.\nCarriera.\nClub.\nPrima di passare allo Stoccarda, il centrocampista centrale ha giocato al Beuren e al Kirchheim.\nNella stagione 2004-2005, ha giocato 28 volte e ha segnato sei volte per la Regionalliga (terza divisione) del VfB Stuttgart. Nella stessa stagione, ha debuttato in Bundesliga contro l'Hertha Berlino il 20 febbraio 2005 (1\u20130). Ha segnato il suo primo gol in una partita di Coppa UEFA contro il Domzale il 25 settembre 2005.\nNel 2006, il contratto di Gentner a Stoccarda \u00e8 stato prorogato fino al 2010.\nIl 18 luglio 2007, \u00e8 stato ceduto in prestito al Wolfsburg fino all'estate 2009 e l'11 agosto 2008 Gentner ha firmato un contratto a tempo indeterminato con il Wolfsburg.\nL'8 gennaio 2010, Gentner ha annunciato che si sarebbe unito allo Stoccarda alla fine della stagione. Dopo aver concluso il suo contratto con i Wolves, scaduto il 1\u00ba luglio 2010, Gentner \u00e8 tornato a Stoccarda a parametro zero.\nIl 6 gennaio 2013, Gentner ha prolungato il suo contratto con lo Stoccarda fino a giugno 2016 con un'opzione per un ulteriore anno. Dopo la partenza di Serdar Ta\u015f\u00e7\u0131 per lo Spartak Mosca, \u00e8 stato annunciato che Gentner sar\u00e0 il suo successore come nuovo capitano del club. Nel maggio 2016 Gentner ha prolungato il suo contratto con il VfB Stuttgart fino a giugno 2019.\nIl 5 luglio 2019, Gentner ha firmato un contratto con il club Union Berlin.\nNazionale.\nHa partecipato ai Mondiali Under-20 del 2005.\nTra il 2009 ed il 2010 ha invece giocato complessivamente 5 partite con la nazionale maggiore tedesca.\nStatistiche.\nPresenze e reti nei club.\n\"Statistiche aggiornate al 4 novembre 2020.\""}
{"id": "1392215", "revid": "1305772", "url": "https://it.wikipedia.org/wiki?curid=1392215", "title": "Storia della lingua bulgara", "text": "La storia della lingua bulgara pu\u00f2 essere divisa in quattro maggiori periodi:\nIl bulgaro viene attestato come lingua scritta alla fine del IX secolo, cio\u00e8 dal tempo dell'antico bulgaro.\nAntico bulgaro.\nL'antico bulgaro fu il primo periodo letterario nello sviluppo della lingua bulgara. Pu\u00f2 essere descritta come una lingua estremamente sintetica, con un sistema di declinazioni molto ricco. Viene attestato grazie ad un buon numero di manoscritti della fine del X secolo e dell'inizio dell'XI secolo realizzati alla scuola letteraria di Preslav e di Ocrida o da altri centri letterari minori intorno ad esse. Serviva da mezzo per una ricca attivit\u00e0 letteraria, soprattutto tra il IX ed il X secolo, con scrittori come Costantino di Preslav, Giovanni Esarca, San Clemente di Ocrida, \u010cernorizec Hrab\u0103r e Naum di Preslav (Naum di Ocrida). Nessun originale delle opere originali di questi autori si \u00e8 per\u00f2 conservato, tutte sono pervenute all'era moderna attraverso copie posteriori.\nNome.\nIl nome \"antico bulgaro\" venne largamente usato nel tardo XIX secolo e nella prima met\u00e0 del XX secolo come sinonimo di antico slavo ecclesiastico, per descrivere la lingua letteraria usata da numerosi popoli slavi dal IX al XII secolo. Anche se \"antico bulgaro\" viene ancora usato come sinonimo di questa antica lingua panslava, la tendenza \u00e8 oggi quella di usare questa denominazione per la lingua dei manoscritti del primo impero bulgaro (ossia le recensioni bulgare in antico slavo ecclesiastico), escludendo le varianti usate al di fuori di questo stato.\nCaratteristiche.\nL'antico bulgaro viene caratterizzato da un vari tratti fonetici, morfologici, sintattici e lessicali (alcuni dei quali sono condivisi con le altre lingue slave, ed altri, come i riflessi di *tj ([t']) e *dj ([d']), sono tipici solo del bulgaro:\nMedio bulgaro.\nTra il XII ed il XV secolo la struttura della lingua bulgara cambi\u00f2 quasi radicalmente. Pochi di questi cambiamenti si possono osservare negli scritti di quell'epoca poich\u00e9 la tendenza verso l'arcaicismo, guidata dal desiderio di preservare la purezza della tradizione cirillo-metodiana, era forte. Ad ogni modo i cambiamenti a cui and\u00f2 incontro il bulgaro furono troppo grandi per venire sempre nascosti; in molti manoscritti di questo periodo ci sono tracce dell'influenza della lingua parlata. Molti dei tratti caratteristici del medio bulgaro gi\u00e0 cominciarono ad apparire nell'antico bulgaro, ma raggiunsero la piena affermazione nella lingua parlata solo dopo il XII secolo.\nLe caratteristiche fonetiche del medio bulgaro includono i cambiamenti delle vocali nasali, che persero il loro elemento nasale nella maggior parte dei dialetti bulgari. La frequente confusione delle lettere per la vocale nasale anteriore e quella posteriore suggerisce che le due vocali erano ormai foneticamente molto simili. Come in altre lingue slave /y/ divenne /i/ (anche se si pensa che ci\u00f2 sia accaduto in un periodo pi\u00f9 tardo per quanto riguarda il bulgaro). La vocale jat si confuse con la /e/ nei dialetti occidentali, come si nota in alcuni manoscritti dove non solo viene confusa con /e/ ma anche con la lettera della vocale nasale. Nei dialetti orientali la situazione era pi\u00f9 complessa, visto come si riflette il trattamento della jat nella moderna lingua letteraria (basata sulla pronuncia orientale), cio\u00e8 si tramuta in [ja] quando \u00e8 tonica e si trova prima di una consonante dura, mentre diventa [e] in tutti gli altri casi. Anche per le consonanti le distinzioni est/ovest di durezza o debolezza divennero pi\u00f9 chiaramente definite, le consonanti divennero dure soprattutto nelle zone occidentali, mentre i dialetti orientali preservarono l'opposizione duro/debole per la maggior parte delle consonanti.\nPer quanto riguarda la morfologia, durante questo periodo si osserva una confusione sempre maggiore delle desinenze dei casi, insieme ad un aumento dell'uso delle preposizioni nella sintassi. Ci\u00f2 port\u00f2 alla perdita dei casi (gli studiosi non sono ancora d'accordo se questo sia dovuto con i cambiamenti fonetici come la confusione delle nasali, o solamente all'influsso della lega linguistica balcanica). Tipico inoltre diventa l'uso dei prefissi \u043f\u043e- e \u043d\u0430\u0439- per indicare i gradi comparativi e superlativi dell'aggettivo. Risale poi a questo periodo i primi segni dell'emergere di un articolo determinativo posposto (la prima attestazione \u00e8 dal Dobrej\u0161evo Evangelie (\u0414\u043e\u0431\u0440\u0435\u0439\u0448\u0435\u0432\u043e \u0415\u0432\u0430\u043d\u0433\u0435\u043b\u0438\u0435): \"\u0437\u043b\u044b\u043e\u0442\u044a \u0440\u0430\u0431\u044a\"). I pronomi relativi antico-bulgari \u0438\u0436\u0435, \u044f\u0436\u0435 ed \u0435\u0436\u0435 vennero sostituiti dai pronomi interrogativi dotati del suffisso -\u0442\u043e: \u043a\u043e\u0439\u0442\u043e, \u043a\u043e\u044f\u0442\u043e, \u043a\u043e\u0435\u0442\u043e.\nSi svilupp\u00f2 una nuova classe verbale con vocale tematica in -a-, che si coniugava come gli antichi verbi atematici sul tipo di \u0438\u043c\u0430\u043c, \u0438\u043c\u0430\u0448, ecc. Un'altra caratteristica di questo periodo \u00e8 l'emergere di una forma accorciata del marcatore del tempo futuro (\"\u0449\u0435\" nella moderna lingua letteraria, ma altri dialetti hanno forme come \u0447\u0435 e \u0448\u0435, tutte derivanti dalla terza persona singolare del presente del verbo \u0445\u043e\u0442\u0435\u0442\u0438, oggi diventato \u0449\u0430, ma di scarso uso). Appare la forma renarrativa, di cui alcuni studiosi sostengono che abbia origine dal proto-bulgaro, mentre altri la ritengono dovuta all'influenza turca.\nBulgaro moderno.\nIl bulgaro moderno trova le sue radici negli sviluppi che hanno avuto inizio dopo il XVI secolo, in particolare i mutamenti grammaticali e sintattici nel XVII e nel XIX secolo. La lingua bulgara scritta odierna fu codificata nella sua forma standard sulla base del dialetto della Bulgaria centrale.\nIl bulgaro, insieme alla lingua macedone di cui \u00e8 strettamente imparentata (formando insieme il sottogruppo delle lingue slave meridionali orientali), presenta alcune caratteristiche che lo pongono in una posizione separata dalle altre lingue slave: l'eliminazione del sistema di declinazione nominale e dei casi, lo sviluppo di un articolo determinativo in forma di suffisso e la perdita della forma verbale dell'infinito, ma ha conservato ed in seguito sviluppato il complesso sistema verbale del proto-slavo. Si sono inoltre sviluppate forme verbali di tipo testimoniale per esprimere il concetto di non-testimonialit\u00e0 dell'azione riferita."}
{"id": "1392219", "revid": "63760", "url": "https://it.wikipedia.org/wiki?curid=1392219", "title": "Mitridatizzare", "text": ""}
{"id": "1392222", "revid": "205118", "url": "https://it.wikipedia.org/wiki?curid=1392222", "title": "Festival interceltico", "text": ""}
{"id": "1392223", "revid": "270833", "url": "https://it.wikipedia.org/wiki?curid=1392223", "title": "\u00d6sterreich-Rundfahrt", "text": "L'\u00d6sterreich-Rundfahrt (it. \"Giro d'Austria\") \u00e8 una corsa a tappe maschile di ciclismo su strada, che si svolge in Austria, ogni anno nel mese di luglio. \u00c8 inserita nel calendario dell'UCI Europe Tour, classe 2.HC.\nNata nel 1947, solo dal 1996 \u00e8 riservata ai professionisti.\nAlbo d'oro.\n\"Aggiornato all'edizione 2019.\""}
{"id": "1392224", "revid": "287204", "url": "https://it.wikipedia.org/wiki?curid=1392224", "title": "Juan Miguel Mercado Martin", "text": ""}
{"id": "1392228", "revid": "1776051", "url": "https://it.wikipedia.org/wiki?curid=1392228", "title": "Voices of Transgression - A 90's Retrospective", "text": "Voices of Transgression - A 90's Retrospective \u00e8 una compilation della band thrash metal tedesca Kreator, compilata dal leader Mille Petrozza e, pubblicata il 4 aprile 1999 dalla GUN Records. L'album comprende canzoni solo presenti negli album della band degli anni novanta, oltre a 3 ulteriori brani inediti: \"Inferno\", \"As We Watch the West\" and \"Lucretia (My Reflection)\"."}
{"id": "1392229", "revid": "729019", "url": "https://it.wikipedia.org/wiki?curid=1392229", "title": "Balls Mahoney", "text": " Rechner \u00e8 noto per aver lottato tra i primi anni novanta e i primi anni del 2000 nella Extreme Championship Wrestling.\nCarriera.\nSmoky Mountain Wrestling.\nRechner debutt\u00f2 nel mondo del wrestling nel 1987 lottando nel circuito indipendente con lo pseudonimo Abbudah Singh. Si fece quindi un nome interpretando la gimmick heel di Boo Bradley nel 1994 nella Smoky Mountain Wrestling (SMW), dove ebbe un lungo feud col suo amico d'infanzia (kayfabe) Chris Candido. Nello stesso periodo lott\u00f2 perqualche tempo anche in tag team assieme a Cactus Jack.\nWorld Wrestling Federation.\nNel 1995 partecip\u00f2 ad alcuni show della World Wrestling Federation come Xanta Klaus, interpretando la gimmick del \"fratello cattivo\" di Babbo Natale controllato da Ted DiBiase.\nExtreme Championship Wrestling.\nNel 1997 Rechner firm\u00f2 un contratto con la Extreme Championship Wrestling (ECW) e divenne una stella della federazione col nome di Balls Mahoney. Lott\u00f2 in coppia con Axl Rotten dando vita al tag team noto informalmente con il nome \"Hardcore Chair Swinging Freaks\". In seguito form\u00f2 un duo con Masato Tanaka, assieme al quale conquist\u00f2 il Tag Team Championship. Tempo dopo assieme a Spike Dudley riusc\u00ec a conquistare nuovamente le cinture in un paio di occasioni prima della chiusura della federazione nel 2001.\nCircuito indipendente.\nDopo la chiusura della ECW Rechner pass\u00f2 diverso tempo lottando nel circuito indipendente negli Stati Uniti, in particolare nella USA Pro Wrestling (UXW) e nella Juggalo Championshit Wrestling (JCW). Ebbe anche una breve esperienza nella Total Nonstop Action Wrestling (TNA) dove lott\u00f2 assieme a The Sandman contro la stable di Raven \"The Gathering\". Sempre per la TNA, partecipa nel 2010 al PPV Hardcore Justice, dove in coppia con Axl Rotten viene sconfitto dal Team 3D. Insieme a Rotten combatter\u00e0 in Giappone per la Japan All Pro Wrestling.\nWorld Wrestling Entertainment.\nNel 2005 Mahoney prese parte, pur senza lottare in alcun incontro, a ECW One Night Stand 2005, il pay-per-view prodotto dalla World Wrestling Entertainment al quale presero parte molte delle stelle della prima ECW.\nCon il rilancio in pompa magna della ECW da parte della WWE nel 2006, Mahoney fu uno dei primi wrestler ad essere annunciati come presenza fissa degli show. Il 3 dicembre 2006 prende parte al pay-per-view ECW December to Dismember dove sconfigge facilmente Matt Striker in un Extreme Enforcement of the Rules match. Fu licenziato dalla WWE nell'aprile 2008.\nVita privata.\nRechner ha avuto un figlio dalla compagna dell'epoca il 15 novembre 2007, Christopher.\nMorte.\nLa WWE ha rilasciato un comunicato relativo alla morte di Rechner avvenuta il 12 aprile 2016, all'et\u00e0 di 44 anni, per un attacco di cuore causato da ipertensione."}
{"id": "1392230", "revid": "1442080", "url": "https://it.wikipedia.org/wiki?curid=1392230", "title": "Rivulidae", "text": "La famiglia Rivulidae comprende 338 specie di pesci d'acqua dolce e salmastra appartenenti all'ordine \"Cyprinodontiformes\".\nDistribuzione e habitat.\nQueste specie sono diffuse nelle acque dolci e salmastre del Sud America.\nEtimologia.\nIl nome scientifico deriva dalla parola latina \"rivus\", fiume."}
{"id": "1392237", "revid": "15756", "url": "https://it.wikipedia.org/wiki?curid=1392237", "title": "Bernardo II di Sassonia-Meiningen", "text": "Biografia.\nBernardo era l'unico figlio di Giorgio I di Sassonia-Meiningen e della sua prima moglie, Luisa Eleonora di Hohenlohe-Langenburg.\nAll'improvvisa morte del padre quando Bernardo aveva appena tre anni (1803), egli venne chiamato a succedergli sotto la tutela della madre, la duchessa Luisa Eleonora che rivest\u00ec il ruolo di reggente sino alla maggiore et\u00e0 del figlio, nel 1821.\nIl 12 novembre 1826, dopo al distribuzione dei territori di famiglia del Ducato di Sassonia-Gotha-Altenburg, Bernardo II ricevette Hildburghausen, Saalfeld, Themar, Kamburg e Kranichfeld, raddoppiando praticamente i territori paterni ed aumentando notevolmente la popolazione del suo stato.\nCome amministratore del suo stato fu particolarmente attento alle esigenze del suo popolo. Viaggi\u00f2 in Inghilterra dove sua sorella Adelaide dal 1830 era divenuta regina e venne fortemente influenzato dal fenomeno del parlamentarismo inglese nel prendere diverse decisioni in materia economica, riuscendo cos\u00ec a far risorgere il proprio ducato recuperando denaro utile alla comunit\u00e0, col quale costru\u00ec tra l'altro il teatro ducale di Meiningen. Per volont\u00e0 del cognato, Bernardo venne incluso nei cavalieri dell'Ordine della Giarrettiera nel 1830. Nel 1848 concesse la costituzione su pressione del suo popolo.\nUomo gentile ed attaccato alla famiglia ed alla casata, Bernardo viene ricordato come un ottimo padre di famiglia. Nella Guerra Austro-Prussiana, si schier\u00f2 con gli Asburgo. Quando gli Asburgo persero la guerra, questo cost\u00f2 il Ducato a Bernardo. Il 20 settembre 1866, Bernardo dovette abdicare in favore del figlio, Giorgio. Trascorse il resto dei suoi giorni da privato cittadino.\nMatrimonio ed eredi.\nA Kassel il 23 marzo 1825, Bernardo II spos\u00f2 Maria Federica d'Assia-Kassel, figlia di Guglielmo II d'Assia-Kassel, da cui ebbe due figli:"}
{"id": "1392238", "revid": "46291", "url": "https://it.wikipedia.org/wiki?curid=1392238", "title": "Ariocarpus retusus", "text": "Ariocarpus retusus () \u00e8 una pianta succulenta della famiglia delle Cactaceae.\nDescrizione.\n\u00c8 una pianta bassa, spesso cespitosa, che cresce al livello del terreno.\nLa radice \u00e8 tuberosa e carnosa, i tubercoli sono di color grigio bluastro opaco, pi\u00f9 o meno eretti, lunghi fino a 4\u00a0cm, larghi circa 3\u00a0cm, spessi, lisci, a volte leggermente arrotondati all'apice.\nI fiori sono bianchi sericei, di 4\u20135\u00a0cm, prodotti in autunno, il frutto \u00e8 bianco verdastro secco a maturit\u00e0, semi neri.\nDistribuzione e habitat.\n\u00c8 una specie ad ampia distribuzione e perci\u00f2 molto variabile; abita la parte centro meridionale del deserto di Chihuahua, ad altezze tra 1300 e 2000\u00a0m s.l.m. L'habitat \u00e8 il cosiddetto \"matorral xerofilo\" generalmente su colline calcaree in pieno sole.\nConservazione.\nLa vulnerabilit\u00e0 di questa specie \u00e8 stata classificata come: media, specie relativamente abbondante (vedi CITES appendice I)."}
{"id": "1392242", "revid": "1632387", "url": "https://it.wikipedia.org/wiki?curid=1392242", "title": "Sventevith (Storming Near the Baltic)", "text": "Sventevith (Storming Near the Baltic) \u00e8 il primo album registrato dalla (ai tempi) black metal band Behemoth, pubblicato su Pagan Records nel 1995."}
{"id": "1392244", "revid": "126257", "url": "https://it.wikipedia.org/wiki?curid=1392244", "title": "Olonella", "text": "Olonella \u00e8 il nome di vari rami secondari del fiume Olona.\nDescrizione.\nUno di questi rami si stacca dal letto principale del fiume all'altezza di Gorla Minore ed ha una lunghezza di 1200 metri.\nAnche a Legnano esiste un ramo del fiume Olona chiamato Olonella. Si tratta del ramo naturale che si stacca dal corso principale del fiume presso il castello di Legnano e che costeggia il parco castello riconfluendo nell'Olona a monte di San Vittore Olona.\nStoria.\nA Legnano un tempo esisteva una seconda Olonella. Questo ramo del fiume passava dietro la basilica di San Magno formando un'isola naturale che era chiamata \"Braida Arcivescovile\" perch\u00e9 di propriet\u00e0 dell'Arcidiocesi di Milano.\nLa Braida Arcivescovile, che era libera da costruzioni perch\u00e9 spesso allagata, separava l'abitato principale di Legnano da Legnanello, che all'epoca erano due centri abitati distinti, sebbene appartenenti alla stessa municipalit\u00e0.\nQuesta seconda Olonella legnanese \u00e8 stata interrata all'inizio del XX secolo permettendo ai due centri abitati di saldarsi a formare un unico agglomerato urbano durante l'espansione edilizia del XX secolo."}
{"id": "1392246", "revid": "533647", "url": "https://it.wikipedia.org/wiki?curid=1392246", "title": "Grom", "text": ""}
{"id": "1392249", "revid": "122265632", "url": "https://it.wikipedia.org/wiki?curid=1392249", "title": "Emanuele Appiano", "text": "Biografia.\nFiglio di Jacopo I e della sua seconda moglie Polissena Pannocchieschi d'Elci, segu\u00ec il fratello Gherardo a Piombino quando ne divenne Signore. Alla prematura morte di questi non ebbe la reggenza per il nipote Jacopo II, che venne affidato alla vedova Paola Colonna. Condusse una vita ai bordi della corte, fino a quando Jacopo II non mor\u00ec nel 1441 senza figli e lui rimase l'unico maschio vivente degli Appiano, ma la Signoria di Piombino rimase nelle mani di Paola Colonna, sostenuta in questo dal genero Rinaldo Orsini. Nell'agosto 1441 Emanuele tent\u00f2 quindi di conquistarla con l'ausilio di Baldaccio d'Anghiari ma fall\u00ec a causa dell'intervento senese in aiuto a Paola Colonna.\nQuando alla morte della Colonna la successione pass\u00f2 alla figlia Caterina Appiano e al marito Orsini, Emanuele torn\u00f2 all'attacco. Nel 1448 spinse Alfonso V d'Aragona ad assediare la citt\u00e0 di Piombino il 26 giugno. Dopo alcuni mesi di battaglie contro l'esercito fiorentino, corso in aiuto del piccolo stato, il re napoletano non riusc\u00ec nell'impresa di conquistarla e il 13 settembre fu costretto a ritirarsi.\nMorto di peste l'Orsini e poco dopo Caterina, gli Anziani di Piombino elessero Signore Emanuele, che prest\u00f2 giuramento il 20 febbraio 1451 nella Chiesa di San Francesco fuori le mura.\nMatrimonio e discendenza.\nEmanuele si spos\u00f2 con Colia de' Giudici, figlia putativa di Giovanni de' Giudici, nobile di Troia, ma in realt\u00e0 figlia illegittima di Alfonso V d'Aragona. Dal matrimonio nacquero due figli.\nEmanuele ebbe inoltre un figlio illegittimo di nome Jacopo Vittorio."}
{"id": "1392258", "revid": "767487", "url": "https://it.wikipedia.org/wiki?curid=1392258", "title": "The Devil Rides Out", "text": "The Devil Rides Out \u00e8 un film del 1968, diretto dal regista Terence Fisher.\nTratto dal romanzo \"Il battesimo del diavolo\" di Dennis Wheatley, il film risulta essere inedito in Italia.\nTrama.\nInghilterra, 1929. Il duca di Richleau, con l\u2019aiuto dell\u2019amico Rex Van Ryn, cerca di liberare il giovane Simon e la sua amica Tanith dalla malefica influenza del sinistro Mocata, che li ha introdotti alla pratica delle arti occulte. Dopo gli iniziali successi del duca e di Rex, Mocata riesce per una seconda volta a soggiogare la volont\u00e0 dei due giovani e li conduce a un sabba dove appare il demonio Bafometto; ma di nuovo essi vengono salvati dall\u2019intervento dei loro due protettori. Una notte, mentre dall\u2019interno di un cerchio magico Richleau cerca di contrastare gli incantesimi di Mocata, quest\u2019ultimo rapisce la piccola figlia degli ospiti del duca per sacrificarla in un rito blasfemo. Alla fine solo l\u2019intervento divino e l\u2019apparizione dell\u2019Angelo della Morte scongiureranno la tremenda minaccia dell\u2019occultista.\nProduzione.\nLa prima idea per questo film risale al 1963, ma la sua realizzazione sub\u00ec un ritardo di quattro anni a causa dei prevedibili veti che sarebbero stati opposti dalla censura."}
{"id": "1392262", "revid": "767487", "url": "https://it.wikipedia.org/wiki?curid=1392262", "title": "Bewitching the Pomerania", "text": "Bewitching the Pomerania \u00e8 un EP registrato dalla blackened death metal band Behemoth, pubblicato su Solistitium Records nel 1997. Marchia il passaggio della band da uno stile puramente black metal a sonorit\u00e0 pi\u00f9 affini al death metal. \u00c8 inoltre il primo disco la cui copertina mostra il logo della band nella sua attuale forma."}
{"id": "1392266", "revid": "2148245", "url": "https://it.wikipedia.org/wiki?curid=1392266", "title": "Mitridatismo", "text": "Si dice mitridatismo una condizione di immunit\u00e0 a uno o pi\u00f9 veleni raggiunta tramite l'assuefazione dovuta all'assunzione costante di dosi non letali degli stessi. Il termine deriva da Mitridate VI re del Ponto che per paura di essere avvelenato, cominci\u00f2 a praticare il mitridatismo.\nStoria.\nIl padre di Mitridate VI era stato ucciso per avvelenamento, si dice per ordine della moglie. Lei cominci\u00f2 a regnare sul Ponto come reggente, finch\u00e9 uno dei figli maschi non avesse raggiunto l'et\u00e0. Mitridate VI era in competizione con il fratello (favorito dalla madre) per il trono. In giovent\u00f9 cominci\u00f2 a sospettare che la madre stesse tramando contro di lui, intuendo anche legami con ci\u00f2 che era accaduto al padre. Cominci\u00f2 a sentire dolore allo stomaco dopo aver mangiato e immagin\u00f2 che la madre ogni giorno aggiungesse del veleno al cibo per ucciderlo lentamente cos\u00ec si diede alla macchia. Cominci\u00f2 quindi a ingerire una piccola quantit\u00e0 di un mix di veleni ogni giorno fino a rendersi immune a tutti i veleni allora conosciuti.\nDopo la morte di Mitridate, molti medici romani hanno affermato di aver posseduto e migliorato la formula utilizzata. Come molte pratiche mediche dell'epoca, anche quella di Mitridate aveva una componente religiosa, infatti la cerimonia era sempre supervisionata dagli \"Agari\", un gruppo di sciamani Sciti.\nSi dice che il mistico russo Rasputin si sia salvato da alcuni avvelenamenti grazie al mitridatismo.\nAnche l'epica indiana parla di questa pratica. Si dice che durante il regno di Chandragupta Maurya (320\u2013298 a.C.) esisteva l'usanza di scegliere bellissime ragazze e somministrar loro piccole dosi di veleno rendendole insensibili a esso. Venivano chiamate Vishakanya (visha = veleno, kanya = fanciulla). Si diceva che andare a letto con una vishakanya portasse alla morte, ed erano, di conseguenza, utilizzate per uccidere i propri nemici.\nIn pratica.\n\u00c8 importante sottolineare che il mitridatismo non funziona con tutti i veleni, ma la sua efficacia dipende dal tipo di tossina. Inoltre questa pratica pu\u00f2 portare all'accumulo di sostanze tossiche nell'organismo. Ci\u00f2 dipende da come ogni composto \u00e8 processato e metabolizzato nel nostro organismo. Per esempio l'esposizione a piccole quantit\u00e0 di certe sostanze come l'acido fluoridrico e i metalli pesanti ha effetti quasi nulli e quindi non pu\u00f2 essere utilizzata a questo scopo.\nIn pratica, sono pochi gli usi che ha oggi il mitridatismo. Per esempio, pu\u00f2 essere efficace sulle persone come ricercatori o operatori zoologici che lavorano con animali velenosi tipo scorpioni e serpenti. Il mitridatismo \u00e8 stato testato con successo in Australia e Brasile, garantendo l'immunit\u00e0 ai morsi ripetuti di cobra e crotali. L'ofiologo Bill Haast ha utilizzato il mitridatismo e si dice che i maneggiatori di serpenti della Birmania si tatuino con il veleno di serpente per rendersi immuni."}
{"id": "1392267", "revid": "122933523", "url": "https://it.wikipedia.org/wiki?curid=1392267", "title": "Comunaglia (Umbertide)", "text": "Comunaglia \u00e8 una frazione del comune di Umbertide (PG).\nIl paese si trova circa 15\u00a0km a nord-ovest del capoluogo, su una strada secondaria che parte dalla frazione di Calzolaro. Gli ultimi dati disponibili (del censimento parrocchiale) parlano di circa 353 abitanti nel 1977, anche se il progressivo spopolamento ne ha sicuramente ridotto l'entit\u00e0.\nStoria.\nLe prime costruzioni risalgono al IV secolo, probabilmente un tempio pagano dedicato a Minerva. Il toponimo viene nominato per la prima volta nella bolla papale di Onorio II dell'8 febbraio 1126, che tra i vari possedimenti del vescovo Ranieri di Citt\u00e0 di Castello cita anche la \"Plebem Comunaliae\".\nIl vasto territorio coperto era molto ricco, tanto che le sue produzioni vennero spesso usate per rimpinguare le casse della Chiesa tifernate. Il borgo con le case occupate dai contadini si trovava pi\u00f9 a valle, a breve distanza dalla pieve.\nViene di nuovo citata nel 1230, in un documento di pace tra Citt\u00e0 di Castello e Perugia, come estremo confine tifernate.\nMolti secoli dopo, intorno al 1560, su questi edifici preesistenti venne costituita la Pieve di Comunaglia, cio\u00e8 la sede di un vasto territorio ecclesiastico che comprendeva diverse parrocchie rurali isolate.\nLa confraternita del Rosario esistette qui fino al 1672: l'arciprete di Comunaglia ne gestiva i beni.\nIl 10 giugno 1865 la chiesa, restaurata, venne consacrata da monsignor Moreschi.\nAgli inizi del XX secolo inizia il decadimento della pieve, tanto che alla met\u00e0 degli anni settanta la canonica era completamente in rovina.\nEconomia e manifestazioni.\nIl borgo sta per essere completamente restaurato e nuovi edifici saranno costruiti per scopo abitativo."}
{"id": "1392269", "revid": "767487", "url": "https://it.wikipedia.org/wiki?curid=1392269", "title": "Lenore", "text": "Lenore \u00e8 una famosa ballata composta dal poeta sassone Gottfried Augustus B\u00fcrger (1747 - 1794).\nScritta nel 1773 e pubblicata l'anno successivo, ebbe grande successo. \nOpera fondata sul sovrannaturale, fu tradotta da Berchet assieme a \"Der wilde J\u00e4ger\".\nWilliam Blake fu l'autore dei disegni che accompagnarono la traduzione in lingua inglese della ballata, data alle stampe nel 1786 a Londra."}
{"id": "1392270", "revid": "1632387", "url": "https://it.wikipedia.org/wiki?curid=1392270", "title": "Le vite de' pi\u00f9 eccellenti pittori, scultori e architettori", "text": "Le vite de' pi\u00f9 eccellenti pittori, scultori, e architettori \u00e8 una serie di biografie di artisti, scritta nel XVI secolo dal pittore e architetto aretino Giorgio Vasari. Spesso viene chiamato semplicemente Le Vite. Il trattato del Vasari fu pubblicato nel 1550 da Torrentini ed ebbe uno straordinario successo che spinse l'autore a curare una seconda edizione ampiamente ingrandita e revisionata, pubblicata nel 1568 dalla famiglia Giunti.\n\u00c8 il primo libro organico di storia dell'arte che ci sia pervenuto, nonch\u00e9 la fonte, spesso unica, di notizie biografiche degli artisti a cavallo tra Medioevo e Rinascimento, nonch\u00e9 di informazioni su opere d'arte poi disperse, perdute o distrutte. Appassionato e meticoloso, Vasari pecc\u00f2 talvolta di eccessiva enfasi letteraria nel tracciare gli sviluppi dell'arte e i rapporti tra gli artisti. Gli studi successivi sul testo vasariano (tra cui quello scrupoloso di Gaetano Milanesi del 1848) hanno tuttavia circoscritto gli errori e le notizie rivelatesi fasulle (dovute spesso a quella creduloneria che ingann\u00f2 molti storici del passato), restituendo il pieno valore del testo, che non solo influenz\u00f2 il giudizio in materia d'arte fino a buona parte del XIX secolo, ma \u00e8 tutt'oggi un'imprescindibile e citatissima referenza bibliografica.\nContesto storico.\nFurono gli esiti non soddisfacenti delle biografie di artisti negli \"Uomini illustri\" di Paolo Giovio a spingere Vasari a scrivere una raccolta di vite d'artisti, scritte secondo i canoni della materia che egli stesso ben padroneggiava.\nIl lavoro del Vasari fu pubblicato per la prima volta nel 1550, stampato dal tipografo ducale Lorenzo Torrentino a Firenze in 2 volumi in IV (per un totale di 992 pagine), e dedicato al granduca Cosimo I de' Medici: diviso in tre parti e comprendente una valida trattazione dei metodi tecnici utilizzati nelle varie arti.\nVasari riscrisse, aggiorn\u00f2 e ampli\u00f2 largamente la seconda edizione, un'opera monumentale in tre volumi in IV pi\u00f9 grande (1012 pagine) stampato dai fiorentini Giunti, corredandola anche dei ritratti incisi degli artisti esaminati: talora ricreati a partire da molteplici fonti, non sono per\u00f2 mai \"inventati\" di sana pianta (come provano i ritratti lasciati in bianco); se non tutti attendibili, sono spesso l'unica testimonianza delle fattezze di molti artisti del passato, soprattutto quelli pi\u00f9 antichi, spesso provenienti da opere d'arte andate perdute.\nVasari fu il primo storico dell'arte italiano e l'autore delle prime biografie artistiche, genere enciclopedico che si protrae ancor oggi. L'impostazione degli studi d'arte strutturata come successione di biografie fu sostanzialmente immutata fino all'approccio \"per scuole\" della fine dell'Ottocento e della prima met\u00e0 del Novecento. Furono ad esempio quotati continuatori di Vasari Giovanni Paolo Lomazzo, Karel van Mander, Filippo Baldinucci, Joachim von Sandrart e Antonio Palomino.\nFu Vasari a coniare termini ancora oggi consolidati come Rinascimento, Gotico o \"Maniera moderna\".\nContenuto.\nLe \"Vite\" sono la raccolta delle biografie di molti importanti artisti italiani del Medioevo e del Rinascimento, spesso adottata come riferimento classico per le varie grafie dei nomi: come per Paolo Uccello (Paolo Doni) o Piero della Francesca (Piero de' Franceschi). \nLe biografie scritte dal Vasari sono generalmente attendibili per i pittori della sua generazione e di quelle immediatamente precedenti, meno per artisti a lui pi\u00f9 distanti nel tempo. I critici moderni, grazie a nuove informazioni e ricerche, hanno corretto molte delle sue attribuzioni e date. L'opera rimane comunque un classico anche oggi, sebbene debba essere integrato da ricerche critiche contemporanee.\nCon poche eccezioni, il giudizio estetico del Vasari \u00e8 molto accurato e acuto, tenuto ancora oggi in considerazione. Riusc\u00ec a dare giudizi basati su un metro adeguato all'epoca in cui le opere erano state prodotte: ad esempio non rimprover\u00f2 mai agli autori gotici la rigidezza o la mancanza di profondit\u00e0 spaziale che i suoi occhi potevano percepire, in quanto gi\u00e0 reso partecipe dei successivi sviluppi.\nCome molti degli storici del suo tempo, Vasari pecc\u00f2 talvolta di un eccesso di zelo, incorporando nelle biografie racconti relativi a scandali e pettegolezzi, e di creduloneria, dando per buone fonti orali a distanza di secoli dai fatti, non verificate n\u00e9 verificabili, che diedero origine ad alcuni macro-errori (come l'inverosimile assassinio di Domenico Veneziano da parte di Andrea del Castagno), che screditarono in parte l'opera vasariana agli occhi della critica moderna. La maggior parte degli aneddoti, pur essendo descritta come realmente accaduta, \u00e8 pi\u00f9 probabilmente frutto di fantasia, se non pura invenzione letteraria. Alcuni infatti sono generiche storie, come quella secondo la quale il giovane Giotto dipinse una mosca su un quadro di Cimabue e il vecchio maestro cerc\u00f2 pi\u00f9 volte, invano, di scacciarla: riecheggia infatti gli aneddoti raccontati sul pittore greco Apelle da Plinio il Vecchio. Altre volte il Vasari si document\u00f2 scrupolosamente, spulciando gli archivi e le rare fonti su fatti artistici a lui anteriori (i \"Commentari\" di Ghiberti, il \"Libro di Antonio Billi\", l'Anonimo Magliabechiano): ad esempio per provare il discepolato di Michelangelo presso Domenico Ghirlandaio (fatto escluso volontariamente dalla biografia di Ascanio Condivi revisionata dal Buonarroti), si rec\u00f2 alla bottega di Ridolfo del Ghirlandaio, figlio del maestro, dove trov\u00f2 le tracce dei pagamenti al giovanissimo Buonarroti.\nIl Vasari incluse un'autobiografia di 42 pagine alla fine delle \"Vite\" e aggiunse ulteriori dettagli su di s\u00e9 e sulla sua famiglia nelle vite di Lazzaro Vasari e di Francesco Salviati. Durante la redazione delle \"Vite\" si serv\u00ec di una personale, straordinaria raccolta di oltre cinquecento disegni di artisti italiani, che fu dispersa dopo la sua morte ed \u00e8 nota come il \"Libro de' disegni di Giorgio Vasari\".\nFiorentino-centrico.\nVasari era aretino, ed era al servizio del duca di Firenze Cosimo I de' Medici. Una delle pecche rilevate della sua opera \u00e8 sicuramente quella di enfatizzare eccessivamente il ruolo degli artisti toscani, e in particolare fiorentini, nell'evoluzione della storia dell'arte. Tese infatti ad attribuire a essi tutte le nuove scoperte dell'arte rinascimentale, come ad esempio l'invenzione dell'incisione. A volte lod\u00f2 artisti non toscani attribuendo per\u00f2 loro un fantomatico discepolato presso un fiorentino, come nel caso del veronese Pisanello riferito come alunno di Andrea del Castagno.\nL'arte veneziana, in particolare, fu completamente ignorata nella prima edizione e solo dopo un viaggio a Venezia il Vasari le dedic\u00f2 pi\u00f9 attenzione (includendo infine tra gli artisti anche Tiziano), senza tuttavia tenere un punto di vista sufficientemente obiettivo. Ai fiorentini riserv\u00f2 il \"primato del disegno\", mentre ai veneziani quello \"del colore\", una distinzione molto acuta, tenuta in conto ancora oggi, seppure debitamente calibrata.\nMeno considerate ancora furono le altre scuole pittoriche, relegate a un sostanziale oblio fino al XIX secolo. Lombardi, emiliani, marchigiani, romani, napoletani, siciliani, ecc. sono regolarmente sottostimati, se non del tutto ignorati. Nella visione artistica di Vasari tutto aveva inizio col fiorentino Cimabue, primo ad aver rotto le catene della \"goffa, scabrosa\" maniera greca, e finiva col fiorentino Michelangelo, il genio sublime che aveva eccelso in tutte le discipline e che le aveva riportate ai fasti dell'antichit\u00e0, superando anche i mitici artefici del mondo classico.\nLa lista seguente rispetta l'ordine e la suddivisione del libro desunta dalla seconda edizione del 1568 (edizione \"giuntina\"). In alcuni casi alcune brevi biografie sono inglobate nei capitoli di altri artisti, oppure sono riunite in un unico capitolo di miscellanea.\nInfluenza.\nFortuna dell'opera.\nLe \"Vite\" del Vasari hanno avuto una triplice influenza: in primo luogo come esempio per i biografi e gli storici dell'arte contemporanei e successivi, poi per la sua visione del Rinascimento e del ruolo svolto da Firenze e Roma in questo processo, infine come fonte primaria da cui attingere informazioni sulle vite e sulle opere dei primi artisti italiani.\nLe \"Vite\" sono state tradotte in molte lingue, tra cui inglese, francese, tedesco e olandese.\nSviluppo della biografia artistica.\nLe \"Vite\" diedero il via al genere di biografie di artisti. La maggior parte dei biografi del XVII secolo furono spesso soprannominati \"il Vasari\" della loro nazione. Karel van Mander nei Paesi Bassi fu probabilmente il primo autore vasariano, col suo \"Het Schilderboeck\" (\"Il libro della pittura\") del 1604, il primo elenco completo di biografie dei pittori dei Paesi Bassi. Joachim von Sandrart (1606-1688), autore di \"Deutsche Akademie\", fu soprannominato il \"Vasari tedesco\".\nAntonio Palomino invece \u00e8 anche noto come il \"Vasari spagnolo\" per il suo \"Museo pittorico e scala ottica\" in tre volumi (1715-1724) i primi due riguardanti le tecniche pittoriche, il terzo dedicato alle vite dei principali artisti spagnoli del cosiddetto \"Siglo de Oro\". In Inghilterra il \"Painting Illustrated\" (\"Dipinti illustrati\") di William Aglionby del 1685 fu basato in gran parte sul lavoro del Vasari.\nIn Italia riprese e prosegu\u00ec idealmente il lavoro di Vasari Filippo Baldinucci, fiorentino, pubblicando le \"Notizie de' professori del disegno da Cimabue in qua...\" nel 1681."}
{"id": "1392276", "revid": "2063079", "url": "https://it.wikipedia.org/wiki?curid=1392276", "title": "Silvio Micheli", "text": "Biografia.\nSilvio Micheli nacque a Viareggio, in provincia di Lucca; trascorse un'infanzia serena legato alla sua terra, dalla quale trarr\u00e0 i temi dei suoi romanzi.\nFrequent\u00f2 nella cittadina natale l'istituto tecnico-professionale e dopo il diploma si specializz\u00f2 come disegnatore e progettista industriale.\nNel 1944 entr\u00f2 a far parte di una formazione partigiana e da questa esperienza trasse lo spunto per il romanzo \"Giorni di fuoco\" e \"L'\"Artiglio\" ha confessato\".\nCon il romanzo \"Pane duro\" vinse il Premio Viareggio nel 1946. Pi\u00f9 tardi, nel 1960, vinse nuovamente il Premio Viareggio per l'inchiesta giornalistica, con \"L'Artiglio ha confessato\".\nNel 1946 entr\u00f2 in corrispondenza con Natalia Ginzburg e invit\u00f2 la scrittrice a collaborare alla rivista viareggina \"Darsena nuova\", da lui fondata e che come collaboratori annover\u00f2 anche Cesare Pavese, Vasco Pratolini, Alberto Moravia e Italo Calvino. In seguito fu direttore dell'emittente privata ReteVersilia; il suo impegno di pubblicista \"si estese alle collaborazioni con Unit\u00e0, Vie Nuove e il Mondo e firm\u00f2 una serie di articoli di viaggio raccolti nel volume \u00abMongolia, sulle orme di Marco Polo\u00bb come pure una serie di analisi sulla Resistenza pubblicate nel volume \u00abGiorni di fuoco\u00bb\". Tra il 1960/1964 collabora anche con il Pioniere e il Pioniere dell'Unit\u00e0\u00a0 in cui vengono pubblicati alcuni suoi racconti."}
{"id": "1392277", "revid": "1305772", "url": "https://it.wikipedia.org/wiki?curid=1392277", "title": "Hambledon", "text": "Il nome Hambledon si pu\u00f2 riferire a:"}
{"id": "1392278", "revid": "1086846", "url": "https://it.wikipedia.org/wiki?curid=1392278", "title": "Societ\u00e0 Sportiva Lazio 2002-2003", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 2002-2003.\nStagione.\nNell'estate 2002, il perdurante stato della crisi finanziaria obblig\u00f2 alle cessioni di Nesta e Crespo: entrambi furono acquistati dalle milanesi. In campionato la squadra, allenata da Mancini, vinse 7 gare esterne di fila: a inizio dicembre, si ritrov\u00f2 persino al comando. A conferma della buona condizione, raggiunse la semifinale di Coppa UEFA venendo per\u00f2 battuta dal , squadra che diverr\u00e0 poi vincitrice della competizione.\nIl campionato si concluse positivamente, grazie al quarto posto che signific\u00f2 l'ingresso in Champions League.\nMaglie e sponsor.\nLo sponsor tecnico per la stagione 2002-2003 \u00e8 Puma, mentre lo sponsor ufficiale \u00e8 Siemens Mobile in campionato e in Coppa UEFA, in Coppa Italia invece \u00e8 Cotonella in -Lazio del 19 dicembre 2002, Lazio- del 15 gennaio 2003 e Bari-Lazio del 21 gennaio 2003, e Compex in Lazio- del 5 febbraio 2003 e Roma-Lazio del 16 aprile 2003.\nOrganigramma societario.\nArea direttiva\nArea tecnica\nStatistiche.\n\"Statistiche aggiornate al 24 maggio 2003\"."}
{"id": "1392279", "revid": "547034", "url": "https://it.wikipedia.org/wiki?curid=1392279", "title": "Hambledon (Hampshire)", "text": "Hambledon \u00e8 un villaggio e una parrocchia civile all\u2019interno del territorio della citt\u00e0 di Winchester nell'Hampshire, Gran Bretagna, situato a circa 6\u00a0km a nord-ovest di Waterlooville e 15 miglia a nord di Portsmouth.\nHambledon \u00e8 conosciuta come la \"Culla del cricket\" (\"Cradle of Cricket\"). Si ritiene che l'Hambledon Club, uno dei pi\u00f9 vecchi club di cricket conosciuti, sia stato formato circa nel 1750. Hambledon era il pi\u00f9 importante club di cricket dell'Inghilterra da circa il 1765 fino alla formazione dell'MCC (Marylebone Cricket Club) nel 1787.\nIl famoso Bat and Ball Inn nell'Hyden Farm Lane, Clanfield, \u00e8 situato accanto allo storico campo da cricket vicino Broadhalfpenny Down, dove il club di Hambledon a suo tempo giocava. Il moderno campo dell'Hambledon Cricket Club \u00e8 a Ridge Meadow - a mezzo miglio di distanza.\nHambledon \u00e8 un villaggio rurale circondato da campi e boschi. Ci sono circa 400 case con un numero di residenti appena inferiore a 1000.\nI villaggi pi\u00f9 vicini sono Clanfield, Chidden e Denmead.\nC'\u00e8 una scuola, la Hambledon Infant School, che recentemente \u00e8 stata stimata come \"Eccezionale\" dalla Ofsted, e una chiesa parrocchiale, di San Pietro e San Paolo.\nIl film Creatura del diavolo, una produzione Hammer Films, venne principalmente girato ad Hambledon.\nQui nacque l'esploratore e militare William Lashly. "}
{"id": "1392281", "revid": "167080", "url": "https://it.wikipedia.org/wiki?curid=1392281", "title": "Oxyrhyncus", "text": ""}
{"id": "1392301", "revid": "1251388", "url": "https://it.wikipedia.org/wiki?curid=1392301", "title": "Harry Vardon", "text": "Biografia.\nVincitore di molti tornei, tra cui per ben sei volte il British Open (record tuttora imbattuto), \u00e8 considerato uno dei pi\u00f9 grandi giocatori di tutti i tempi.\nNel 1900 vinse l'U.S. Open, mentre nel 1913 arriv\u00f2 secondo, battuto dal giovanissimo \"amateur\" Francis Ouimet, come pure nel 1920, dietro Ted Ray.\nNel 1914 vinse il suo ultimo \"The Open Championship\". Pubblic\u00f2 il libro sul gioco del golf: \"The Gist of Golf\".\nNel 1974 il suo nome \u00e8 stato inserito nella \"World Golf Hall of Fame\".\nNel 2005 l'attore Stephen Dillane ha interpretato il noto golfista nel film \"Il pi\u00f9 bel gioco della mia vita\".\nVardon grip.\n\u00c8 ricordato anche per il \"grip\" (il modo di impugnare il bastone da golf chiamato \"Vardon grip\", impugnato in cima con entrambe le mani) da lui usato per la prima volta in un ambito professionistico (ma ideato da Johnny Laidlay, un giocatore dilettante scozzese), quindi diffuso in tutto il mondo. Questo grip \u00e8 utilizzato ancora oggi dal 90% dei giocatori di ogni livello."}
{"id": "1392305", "revid": "648716", "url": "https://it.wikipedia.org/wiki?curid=1392305", "title": "Max von Gallwitz", "text": "Generale durante la Prima guerra mondiale, serv\u00ec sia sul fronte occidentale che su quello orientale.\nAll'inizio del conflitto Max von Gallwitz era comandante del corpo d'armata di riserva della Guardia prussiana schierato sul fronte occidentale, dove diresse con successo, durante la battaglia di Charleroi, l'assedio della piazzaforte belga di Namur. Dopo la caduta, il 24 agosto, della citt\u00e0, il generale venne trasferito con il suo corpo d'armata ad est per rinforzare l'8\u00aa Armata che, agli ordini del generale Paul von Hindenburg, era impegnata in aspri combattimenti contro l'Esercito imperiale russo.\nNel 1915 prese il comando del Gruppo d'armata \"Gallwitz\" (in seguito rinominato 12\u00aa Armata) e partecip\u00f2 all'offensiva in Galizia al fianco di Mackensen che comandava l'11\u00aa Armata; per le sue capacit\u00e0 di comando e pianificazione ricevette nell'occasione la decorazione \"Pour le M\u00e9rite\" (24 luglio 1915). Alla fine del 1915 succedette a Mackensen al comando dell'11\u00aa Armata e quindi condusse la campagna contro la Romania. Nel 1916 Gallwitz torn\u00f2 nuovamente al fronte occidentale, prima a Verdun, quindi al comando della 2\u00aa Armata, sulla difensiva nella battaglia della Somme. Dal 1916 al 1918 comand\u00f2 la 5\u00aa Armata, il cui impiego pi\u00f9 importante avvenne contro gli statunitensi nella battaglia di Saint-Mihiel.\nDopo il ritiro dal servizio attivo Gallwitz fu deputato al Reichstag (1920-1924) per il Partito Popolare Nazionale Tedesco."}
{"id": "1392310", "revid": "125757826", "url": "https://it.wikipedia.org/wiki?curid=1392310", "title": "Cabanne", "text": "Cabanne \u00e8 una frazione del comune di Rezzoaglio, nella val d'Aveto.\nGeografia fisica.\n\u00c8 posto all'altitudine di 809 m s.l.m., sul fondovalle dell'alta val d'Aveto, in una zona pianeggiante di prati e pascoli. Fa parte della Comunit\u00e0 Montana Valli Aveto, Graveglia e Sturla.\nIl paese \u00e8 attraversato dalla Strada statale 586 della Valle dell'Aveto e situato in prossimit\u00e0 del bivio con la strada che, attraverso il passo del Fregarolo, mette in comunicazione la val d'Aveto con l'alta val Trebbia. \u00c8 frequentato da appassionati di pesca sportiva.\nPur essendo una piccola frazione pu\u00f2 vantare due razze autoctone: le vacche di razza cabannina e la patata cabannese.\nStoria.\nGi\u00e0 storicamente appartenente al feudo imperiale di Santo Stefano d'Aveto, come il capoluogo di Rezzoaglio, sar\u00e0 con la dominazione francese di Napoleone Bonaparte dal 1797 che il paese acquis\u00ec una propria autonomia amministrativa, cos\u00ec come l'abitato di Priosa, all'interno del Primo Impero francese. La municipalit\u00e0 di Cabanne fu quindi soppressa dal 1804 e unita, assieme a Priosa, alla municipalit\u00e0 di Rezzoaglio; l'anno successivo il paese cabannino viene ceduto al comune di Santo Stefano d'Aveto.\nDopo la soppressione della stessa municipalit\u00e0 di Rezzoaglio, avvenuta nel 1815 in favore del vicino comune santostefanino, la frazione di Cabanne ritorn\u00f2 a far parte del neo costituito comune rezzoagliese dal 1918.\nDal 1815 al 1859 Cabanne fu zona di confine con la provincia di Bobbio del Regno di Sardegna, dal 1859 al 1923 fu zona di confine con il circondario di Bobbio della provincia di Pavia.\nLa chiesa di San Bernardo, sede della parrocchia omonima, conserva al suo interno due opere pittoriche quali \"La deposizione dalla Croce\" e la \"Resurrezione\" del pittore Giovanni Lanfranco. \nIn cantoria lignea, sopra il portale d'ingresso, \u00e8 ubicato l'organo storico costruito nel 1905 dalla ditta Giuseppe Cavalli di Piacenza : lo strumento \u00e8 stato restaurato nel 1999 dall'organaro Angelo Rosaguta di Recco su iniziativa dell'allora parroco don Emilio Coari e grazie ai contributi di parrocchiani e volontari. Il collaudo dell'organo ed il concerto di inaugurazione per il restauro dello strumento sono stati eseguiti dal maestro Ljuba Moiz nel suddetto anno in occasione della festa del santo patrono san Bernardo abate."}
{"id": "1392315", "revid": "46291", "url": "https://it.wikipedia.org/wiki?curid=1392315", "title": "Coccothrinax", "text": "Coccothrinax \u00e8 un genere di palme della famiglia delle Arecacee (sottofamiglia Coryphoideae, trib\u00f9 Cryosophileae).\nDistribuzione e habitat.\nLe specie di questo genere sono diffuse nei Caraibi, nelle Bahamas, nella Florida meridionale e nel Messico meridionale; la gran parte delle specie comunque sono endemiche di Cuba.\nTassonomia.\nIl genere comprende oltre 50 specie:"}
{"id": "1392316", "revid": "1935652", "url": "https://it.wikipedia.org/wiki?curid=1392316", "title": "Armoriale delle diocesi della Repubblica Ceca", "text": "Questa pagina contiene le armi (stemma e blasonatura) delle diocesi della Repubblica Ceca."}
{"id": "1392317", "revid": "287204", "url": "https://it.wikipedia.org/wiki?curid=1392317", "title": "Pane duro", "text": "Pane duro \u00e8 un romanzo dello scrittore italiano Silvio Micheli che vinse nel 1946 il Premio Viareggio.\nTrama.\nLa storia \u00e8 narrata in prima persona dall'anonimo protagonista, un misero impiegato di trent'anni con velleit\u00e0 letterarie, ed \u00e8 ambientata nel periodo che va tra la fine degli anni trenta e la Seconda guerra mondiale."}
{"id": "1392318", "revid": "1564499", "url": "https://it.wikipedia.org/wiki?curid=1392318", "title": "Migliano", "text": ""}
{"id": "1392321", "revid": "54285", "url": "https://it.wikipedia.org/wiki?curid=1392321", "title": "Roscoe Tanner", "text": "Detto anche \"il bombardiere di Chattanooga\" per la potenza devastante del suo servizio da mancino. Vinse gli Australian Open nel 1977 e perse in finale da Bj\u00f6rn Borg a Wimbledon nel 1979. Proprio nel 1979 Tanner conquist\u00f2 il suo miglior risultato in classifica ATP: 4\u00ba. Conta in tutto sedici titoli da singolo e tredici in doppio. Nel 2005 ha scritto la sua biografia.\nStudi.\nSi \u00e8 laureato alla Baylor School a Chattanooga, e con il compagno di squadra Sandy Mayer ha contribuito a guidare l'ascesa della Stanford University alla ribalta nazionale nel tennis collegiale.\nTitoli vinti.\nSconfisse Guillermo Vilas in tre set consecutivi nella finale degli Australian Open 1977, vincendo il suo primo e unico titolo del Grande Slam. \nVinse la Coppa Davis nel 1981 giocando con John McEnroe, Eliot Teltscher e Peter Fleming in una squadra capitanata da Arthur Ashe che sconfisse l'Argentina in finale, giocata al Riverfront Coliseum di Cincinnati, Ohio. \nFinali di singolare nei Tornei del Grande Slam (2).\nAltri titoli vinti (Singolare).\n1974 Denver WCT (U.S.) e Christchurch (NZ);\n1975 Las Vegas (U.S.); \n1976 Cincinnati, Columbus, San Francisco (U.S.), Tokio (JP), Beckenham (U.K);\n1977 Sydney (AUS);\n1978 Palm Springs, New Orleans (U.S.);\n1979 Rancho Mirage, Washington (U.S.);\n1981 Philadelphia (U.S.).\nAltri titoli vinti (Doppio).\n1973 Denver (U.S.);\n1974 Barcellona (ES); Denver, Maui (U.S.), Christchurch (NZ), Jakarta (Indonesia);\n1975 Nottingham (U.K.);\n1976 La Costa, San Francisco (U.S.), Johannesburg (S.A.), Perth (AUS), Wembley (U.K.)\n1978 Palm Springs (U.S.)\nCoach.\nTanner ha allenato Dennis Early, Frank Norman, Jesse Stirge, Adrienne Radakovic, e una sessione con Kenzo Wong. \nAttualmente \u00e8 insegnante di doppio."}
{"id": "1392324", "revid": "115554214", "url": "https://it.wikipedia.org/wiki?curid=1392324", "title": "Zuri (Ghilarza)", "text": "Zuri \u00e8 una frazione del comune di Ghilarza, in provincia di Oristano.\nA livello toponomastico Zuri \u00e8 l'ultima in ordine alfabetico fra le localit\u00e0 (comuni e frazioni) italiane. La precede Zuppino, frazione di Sicignano degli Alburni (SA).\nStoria.\nI primi insediamenti nel territorio sono attribuibili al Neolitico e all'epoca nuragica.\nCon l'et\u00e0 giudicale la Sardegna viene suddivisa in quattro regni autonomi, i giudicati. Zuri faceva parte della curatoria di Guilcier, o Gilciber, detta pi\u00f9 tardi Ozier Real, della quale fu capoluogo prima Abbasanta e poi Sedilo, posta nella porzione centro-settentrionale del giudicato di Arborea. Con la fine del giudicato e la conquista aragonese nel 1416 tutto il Gilciber e i territori della curatoria di Parte Barigadu vennero concessi in feudo a Valore di Ligia, un arborense che aveva tradito il giudice di Arborea Ugone III nel corso delle guerre tra Aragona e Arborea; quando per\u00f2 Valore e suo figlio Bernardo si recarono a prendere possesso del feudo, vennero uccisi insieme alla loro scorta a Zuri dagli abitanti delle due contrade.\nNel 1435 il paese venne concesso in feudo dal re d'Aragona Alfonso V \"il Magnanimo\" a Galcerano de Requenses.\nNel 1537 il feudo, che comprendeva anche i paesi di Sedilo, Boroneddu e Tadasuni, venne venduto da un nipote del Requenses alla famiglia dei Torresani, e nel 1566 venne elevato al rango di contea confermata agli stessi Torreani. Nel 1726, estinta la famiglia Torresani, il feudo pass\u00f2 al demanio del Regno di Sardegna, amministrato quindi direttamente da funzionari reali e non da signori feudali. Nel 1737 la contea venne elevata a marchesato e concessa al canonico Francesco Solinas. Dal Solinas i feudi passarono ai Delitala che fissarono la residenza a Sedilo. Nel 1839 il sistema feudale venne abolito, il paese fu riscattato agli ultimi feudatari e divenne un libero comune.\nFino al 1923 sorgeva a valle, sulla riva del fiume Tirso. Col riempimento del lago Omodeo in seguito all'edificazione della diga di Santa Chiara, il paese fu fatto evacuare e ricostruito a monte.\nSolo la chiesetta di San Pietro, del XIII secolo, fu smontata e ricostruita nel paese nuovo.\nIl nuovo paese ha un'ordinata forma quadrangolare, attraversato da due direttrici perpendicolari e altrettante diagonali di medesima ampiezza, che si incontrano nella piazza centrale, di forma ottagonale. Le dimensioni contenute dell'abitato sono pressoch\u00e9 quelle originarie del 1923.\nMonumenti e luoghi d'interesse.\nArchitetture religiose.\nLa chiesa di San Pietro \u00e8 in stile romanico-gotico e risale al XIII secolo. Negli anni '20 venne smontata e riedificata sull'altura ove oggi si trova. Rientra nel territorio della diocesi di Alghero-Bosa, mentre il resto del territorio comunale appartiene all'arcidiocesi di Oristano."}
{"id": "1392325", "revid": "205250", "url": "https://it.wikipedia.org/wiki?curid=1392325", "title": "Luciano Mereu", "text": "Biografia.\nA diciassette anni, si arruol\u00f2 volontario nei Cacciatori delle Alpi e prese parte alla seconda guerra di indipendenza del 1859. L'anno successivo segu\u00ec Garibaldi nella spedizione di Sicilia e dell'Italia meridionale e combatt\u00e9 sino alla battaglia del Volturno. Nel 1863, accorse, con Francesco Nullo, ad aiutare l'insurrezione della Polonia.\nArruolatosi nuovamente volontario nelle schiere garibaldine, partecip\u00f2 nel 1866, alla terza guerra di indipendenza per la liberazione del Veneto e del Trentino, incorporato come capitano nel 2\u00ba Reggimento Volontari Italiani, comandante la settima compagnia, guadagnandosi per la capacit\u00e0 dimostrata nelle varie azioni di guerra, una medaglia d'argento al valor militare.\nNel 1867 partecip\u00f2 alla spedizione garibaldina nell'Agro Romano.\nNel 1870 segu\u00ec ancora una volta Garibaldi nella campagna dei Vosgi contro i prussiani. In tutte le campagne, secondo come ebbe a dichiarare Ricciotti Garibaldi, fu \u201c\"amatissimo dai volontari e si dimostr\u00f2 esempio ammirato e salutare per la straordinaria sua calma e freddezza sotto le fucilate\"\u201d. Per il suo stato di servizio e per le sue benemerenze patriottiche si merit\u00f2 l'ufficio di custode dell'ara di Mentana.\nIl 23 novembre 1870 fu espulso da Nizza con altri Nizzardi garibaldini; Adriano Gilli, Carlo Perino, e Alberto Cougnet.\nLuciano Mereu fu eletto consigliere municipale di Nizza nella giunta del sindaco Augusto Raynaud (1871-1876) e fu membro della commissione garibaldina di Nizza con Donato Rasteu, che fu presidente fino al 1885 circa.\nNel 1897 prese parte alla campagna a favore dei Greci contro i Turchi, combattendo in Epiro e in Tessaglia al comando di Ricciotti Garibaldi, come colonnello comandante una colonna di volontari inquadrati nel primo battaglione. Il 17 maggio sconfisse a Domokos le forze turche, notevolmente pi\u00f9 numerose, di Edhem Pasci\u00e0, dove cadde in combattimento il deputato forlivese Antonio Fratti. Fu l'unica vittoria tra i risultati negativi dell'intera operazione.\nMor\u00ec nell'aprile 1907 e nel manifesto in suo onore redatto dalla Federazione Garibaldina Italiana e firmato da Federico Gattorno era scritto: \u201cAncora uno dei nostri garibaldini, un eroe modesto, caro a Garibaldi, \u00e8 morto all'ospedale, retaggio riservato ai nostri compagni d'armi in ricompensa dei servizi resi alla patria!\u201d. La questura ne proib\u00ec la pubblicazione."}
{"id": "1392332", "revid": "3115", "url": "https://it.wikipedia.org/wiki?curid=1392332", "title": "Giovanni Stefano Aiazza", "text": "\u00c8 stato vescovo della diocesi di Asti, dal 1597 al 1618.\nBiografia.\nChiamato alla successione di Cesare Benso, proveniva dalla nobile famiglia Aiazza (o Ayazza) di Vercelli dove ricopriva la carica di arcidiacono del capitolo della Cattedrale.\nL'operato.\nIl vescovo Aiazza si rivel\u00f2, nel suo operato una persona retta, concreta, deciso nell'intervenire per rimediare alle infrazioni del clero.\nFu infatti, il promulgatore della \"Tabella Erratorium clericalium\", da appendersi in tutte le sacrestie e vero codice \"deontologico\" clericale dell'epoca.\nDurante il suo episcopato tent\u00f2 inutilmente di cedere i diciassette feudi vescovili della diocesi di Asti a titolo di permuta al duca Carlo Emanuele I di Savoia e ai suoi successori in perpetuo, per limare gli attriti con casa Savoia e poter rimpinguare le casse dell'episcopato che a quel tempo erano vuote, ma la Santa Sede si rifiut\u00f2 categoricamente di approvare l'accordo.\nIl vescovo inoltre nel 1597 effettu\u00f2 la traslazione delle reliquie del patrono San Secondo per dar loro una pi\u00f9 degna collocazione.Le reliquie vennero traslate in una preziosa cassa offerta dal duca Emanuele I, dopo una solenne processione per le strade di Asti facendo stazione nella Chiesa di San Secondo della Torre Rossa, nella Cattedrale e infine nella Collegiata.\nIl vescovo fu anche il promotore dell'insediamento ad Asti dei padri Barnabiti presso la parrocchia di San Silvestro il 31 ottobre 1601.Nel 1606 il vescovo li trasfer\u00ec presso la parrocchia di San Martino, a loro va la costruzione della nuova chiesa barocca nel 1696, sul sedime della precedente chiesa medievale ormai fatiscente.\nI sinodi diocesani.\nFurono tre:"}
{"id": "1392333", "revid": "183694", "url": "https://it.wikipedia.org/wiki?curid=1392333", "title": "Angelo Gatti (medico)", "text": "Giovent\u00f9 e studi universitari.\nAngelo Gatti nacque sul finire del 1724 a Ronta, una frazione di Borgo San Lorenzo, nell'attuale provincia di Firenze. Il giovane Angelo diede prova di grande passione per lo studio e, non potendo permettersi studi privati, decise di iscriversi al seminario di Firenze nel 1737, dove studi\u00f2 Grammatica, Retorica, Fisica e Umanit\u00e0 fino al 1744, anno in cui, non sentendosi portato per il sacerdozio, lasci\u00f2 il seminario per iscriversi all'Universit\u00e0 di Pisa.\nGatti decise quindi di continuare i suoi studi nella Facolt\u00e0 di Medicina e Filosofia, trasferendosi nel Collegio di Sapienza l'11 novembre 1746, dove rimase fino al conseguimento della laurea il 5 giugno 1748. Decise di rimanere nell'ateneo come incaricato di Dialettica (1750 \u2013 1754), ottenendo in seguito la cattedra di Medicina teorica (1756 \u2013 1757, 1761 \u2013 1762) e in seguito quella di Medicina pratica, che resse dal per quattro anni in un periodo compreso fra il 1775 e il 1784. In questi anni, Gatti ebbe modo di intraprendere numerosi viaggi in Oriente, studiando la pratica della vaiolizzazione e dell'inoculazione, e di stringere amicizia con stimati colleghi come Filippo Mazzei e Antonio Cocchi, con cui ebbe rapporti epistolari.\nIl vaiolo e l'inoculazione.\nAngelo Gatti \u00e8 conosciuto principalmente per le sue innovazioni nel campo dell'inoculazione, pratica introdotta in conseguenza delle epidemie di vaiolo, che nella seconda met\u00e0 del XVIII secolo arrivava a colpire sei italiani su dieci. La pericolosit\u00e0 del vaiolo era accentuata dalla sua mancanza di ciclicit\u00e0: focolai dell'infezione erano infatti sempre presenti sul territorio, e tutti gli studi condotti fino al XVII secolo non erano stati sufficienti a trovare un modo sicuro per debellarla.\nDi particolare nota era la cosiddetta 'teoria dell'immunizzazione': era credenza diffusa che tutti, prima o poi, avrebbero contratto il vaiolo, e si cercava quindi di indurre l'infezione in alcuni pazienti, preferibilmente giovani (era credenza diffusa che i giovani fossero pi\u00f9 resistenti alla malattia) e di controllarne il decorso.\nUn perfezionamento di questa teoria era la tecnica dell'inoculazione (inserzione nel corpo del paziente di materiali infetti), progredita fino a permettere di individuare due tipi di vaiolo: vaiola minor (benigno) e vaiola maior (maligno, e spesso mortale). Nel XVII secolo, la tecnica si era ormai estesa fino alle regioni del Mar Caspio, e venne introdotta ufficialmente in Europa da Lady Montagu, diffondendosi fra i sovrani europei e arrivando in Italia nel 1722, dove venne incoraggiata nel Granducato di Toscana.\nAngelo Gatti in Francia.\nGatti part\u00ec per la Francia nel 1761 e fu accolto con grande simpatia nei salotti parigini, diventando ben presto conosciuto per la semplicit\u00e0 dei suoi metodi curativi, fra i quali vi era il suo metodo di inoculazione \u201csemplice, facile, comodo e sicuro\u201d.\nNel 1763, Gatti aveva effettuato pi\u00f9 di cento inoculazioni, quando la pratica si trov\u00f2 al centro di un acceso dibattito: alcuni medici parigini, infatti, avevano definito le inoculazioni \u201cfonti di contagio\u201d e causa delle pi\u00f9 recenti epidemie che avevano colpito la capitale francese. Questa contesa port\u00f2 ad un'inchiesta del Parlamento di Parigi, che incaric\u00f2 la facolt\u00e0 di Medicina di determinare la pericolosit\u00e0 delle inoculazioni, pratica che fu dichiarata \u201cammissibile\u201d nel gennaio del 1768.\nNel frattempo Gatti, che era stato nominato medico consulente del re, venne attaccato per i suoi metodi e pubblic\u00f2 quindi due opere a difesa della pratica da lui adottata: \"Reflexions sur les prejuges qui s'opposent aux progres et a la perfection de l'inoculation\", opera in quattro capitoli pubblicata nel 1764, volta a dimostrare la falsit\u00e0 dei pregiudizi dei suoi accusatori; e \"Nouvelles Reflexions sur la pratique de l'Inoculation\", volume del 1767 che si proponeva l'obiettivo di scegliere il modo migliore per effettuare un'inoculazione.\nGli ultimi anni.\nAngelo Gatti dovette lasciare la Francia nel 1771, a causa di una serie di fattori. In primo luogo, molte delle sue amicizie importanti si erano allontanate da lui, ed il duca Etienne de Choiseul, suo protettore, era caduto in disgrazia e venne destituito dal suo incarico di ministro. Altre cause della partenza di Gatti furono il raffreddamento dell'interesse per la tecnica dell'inoculazione in Francia e, soprattutto, il desiderio di rivedere l'Italia, desiderio che lo port\u00f2 infine a partire a maggio\nEgli soggiorn\u00f2 brevemente in Toscana e a Roma, arrivando infine a Napoli, dove ricominci\u00f2 a praticare l'inoculazione, arrivando ad effettuare la pratica sui figlio del principe di Sant'Angelo nel 1772\nNonostante il successo professionale e la stabilit\u00e0 economica raggiunte, Gatti continuava ad essere insoddisfatto e infelice e decise dunque di ripartire nella primavera del 1772 con l'intenzione di tornare in Francia. Tuttavia, egli non vi torn\u00f2 mai e si stabil\u00ec invece in Toscana, dove visse dapprima in disparte, dedicandosi al sostentamento della sorella Caterina, rimasta vedova con sei figli (tra i quali era Filippo Pananti). Nel 1775 Gatti ottenne la cattedra di medicina pratica a Pisa.\nNel 1777 fu richiamato a Napoli per effettuare una vaccinazione d'urgenza sui membri della famiglia reale dopo la morte del fratello del re, e vi si stabil\u00ec, finendo per trascorrere gli ultimi anni della sua vita proprio nel capoluogo campano, dopo aver ottenuto la prestigiosa posizione di Medico Particolare del re. Chiam\u00f2 presso di s\u00e9 una delle sue nipoti, Elisabetta Pananti.\nLa figura di Angelo Gatti.\nResoconti sulla vita di Angelo Gatti sono giunti fino a noi grazie a diverse fonti, e il maggior numero di informazioni ci \u00e8 pervenuto tramite le corrispondenze degli uomini e delle donne del suo tempo.\nSi sa infatti che Gatti era un uomo molto attivo, che faceva vita di societ\u00e0 e amava prendere parte agli svaghi mondani della Parigi del suo tempo. Fra i suoi interessi non vi erano solo attivit\u00e0 ricreative comuni come passeggiate e battute di caccia, ma anche passatempi considerati pi\u00f9 inusuali, come la recitazione.\nGatti era largamente conosciuto per la sua abilit\u00e0 come medico e per il suo uso di metodi innovativi, primo fra tutti la sua considerazione nei confronti del paziente: egli aveva infatti intuito la presenza di un legame fra la salute fisica e mentale di una persona, e si dedicava spesso a distrarre i malati dalla loro condizione, per provocare una guarigione pi\u00f9 rapida. La principale caratteristica associata ad Angelo Gatti era per\u00f2 la sua affabilit\u00e0 - professionale e non- per la quale era rinomato, affabilit\u00e0 che gli garant\u00ec l'appoggio di molti personaggi influenti, come il duca di Choiseul, con la cui moglie Gatti svilupp\u00f2 una profonda e duratura amicizia.\nOpere.\nLe opere pi\u00f9 conosciute di Angelo Gatti sono in relazione al dibattito sull'inoculazione. Nel 1763 venne pubblicato \"Lettre a M.Roux\", in cui Gatti forniva l'elenco delle persone da lui inoculate e descriveva il suo metodo. A questa lettera segu\u00ec un'opera in cui si criticavano i metodi del medico toscano, a cui Gatti decise di rispondere pubblicando, nel 1764, \"R\u00e9flexion sur les prejug\u00e9s qui s'oposent au progr\u00e8s et \u00e0 la perfection de l'inoculation\" e, tre anni dopo, Nouvelles reflexions sur la pratique de l'inoculation. Entrambe le opere furono scritte per ribadire la posizione assunta da Gatti nel dibattito sull'inoculazione, in risposta a vari libelli che lo attaccavano personalmente, definendolo \u201cincompetente\u201d e insinuando che molte persone da lui inoculate si sarebbero in seguito ammalate. \u201cReflexion\u201d e \u201cNouvelles reflexions\u201d furono entrambi scritti in italiano e tradotti in francese dall'abate Morellet."}
{"id": "1392335", "revid": "57905", "url": "https://it.wikipedia.org/wiki?curid=1392335", "title": "Andrea Absolonov\u00e1", "text": ""}
{"id": "1392339", "revid": "375960", "url": "https://it.wikipedia.org/wiki?curid=1392339", "title": "Hetman", "text": ""}
{"id": "1392349", "revid": "121652330", "url": "https://it.wikipedia.org/wiki?curid=1392349", "title": "Linfa (botanica)", "text": "La linfa, chiamata anche umore, \u00e8 un liquido tipico dei vegetali. Ha composizione variabile a seconda delle necessit\u00e0 della pianta, della temperatura, della variabilit\u00e0 delle stagioni e altri fattori e viene distribuito all'interno della pianta come linfa grezza attraverso lo xilema e come linfa elaborata attraverso il floema.\nLinfa grezza.\nLa linfa grezza o silematica \u00e8 costituita prevalentemente da sali minerali e acqua; fluisce dalle radici verso l'alto attraverso i vasi conduttori xilematici con una velocit\u00e0 di circa 15 metri/ora. Le venature si ramificano in ogni foglia disponendo i vasi xilematici appressati a ciascuna cellula, garantendo in questo modo un efficiente sistema di distribuzione. La linfa silematica sale contro la forza di gravit\u00e0 dalle radici verso foglie e germogli grazie a due meccanismi: pressione radicale e trazione.\nLinfa elaborata.\nLa linfa elaborata o flemmatica \u00e8 una soluzione acquosa caratterizzata dalla presenza di saccarosio, la cui concentrazione pu\u00f2 raggiungere il 30% in peso dell'intera soluzione. La linfa flemmatica pu\u00f2 inoltre contenere amminoacidi, sostanze minerali e ormoni. Al contrario della unidirezionalit\u00e0 del trasporto della linfa silematica, la direzione con cui si sposta la linfa flemmatica \u00e8 pi\u00f9 variabile (traslocazione)."}
{"id": "1392350", "revid": "149587", "url": "https://it.wikipedia.org/wiki?curid=1392350", "title": "Torre del pozzo", "text": ""}
{"id": "1392353", "revid": "124343118", "url": "https://it.wikipedia.org/wiki?curid=1392353", "title": "Crocifissione (Guttuso)", "text": "La Crocifissione \u00e8 certamente uno dei quadri pi\u00f9 famosi di Guttuso e uno dei pi\u00f9 importanti in quanto lo rivel\u00f2 al pubblico e alla critica. \nL'opera esposta nel 1942 in occasione del Premio Bergamo, nel quale ottenne il secondo posto, si \u00e8 subito segnalata per la sua forte carica espressiva, rivoluzionaria e, secondo la Chiesa cattolica anche eretica, soprattutto per la presenza della figura della Maddalena nuda; scelta quest'ultima che valse all'autore l'appellativo di \"pictor diabolicus\". \nGuttuso profuse il massimo impegno nel trattare questo tema arduo e in particolare cerc\u00f2 di discostarsi dalla precedente tradizione iconografica pensando addirittura, sulla scorta dell'opera di Picasso, di ambientare la scena in un interno. Scelse poi come ambientazione il Golgota ma tuttavia utilizz\u00f2 uno schema spaziale del tutto nuovo con la disposizione delle tre croci non una di fianco all'altra ma in diagonale una dietro l'altra secondo uno schema simile a quello seguito da Rembrandt nel disegno Cristo in croce tra i due ladroni. La prospettiva ricorda certamente quella a cannocchiale di Tintoretto utilizzata ad esempio nell'Ultima Cena, ma appare in questo caso volutamente irreale per creare cos\u00ec un senso di straniamento ancora maggiore nell'osservatore. Il volto di Cristo \u00e8 nascosto dalla croce di uno dei due ladroni e possiamo solo immaginarne la smorfia di dolore. La pennellata presenta il tratto spesso e deciso tipico di Guttuso che unitamente ai colori accesi e dalle tinte pastello danno una forte carica espressiva ai corpi dei personaggi e all'opera stessa. La spigolosit\u00e0 delle figure, seppure tipica di Guttuso ricorda con forza quello di Rosso Fiorentino nella \"Deposizione dalla croce\". \u00c8 chiara l'influenza del Guernica di Picasso, di pochi anni precedente, al quale sembra volere rendere omaggio con la figura del cavallo molto simile a quello dipinto in Guernica e forse anche liberamente ispirato a quello del Trionfo della morte di Palermo. Questi riferimenti sono stati implicitamente confermati dallo stesso Guttuso nel Trionfo della guerra da lui stesso definito un omaggio a Palazzo Sclafani, Honor\u00e9 Daumier, Rousseau, Franz Marc (I cavalli azzurri), Picasso e al bambino ebreo di Varsavia.\n\"La nudit\u00e0 dei personaggi non voleva avere intenzione di scandalo. Era cos\u00ec perch\u00e9 non riuscivo a vederli, a fissarli in un tempo: n\u00e9 antichi n\u00e9 moderni, un conflitto di tutta una storia che arrivava fino a noi. Mi pareva banale vestirli come ogni tentativo di recitare Shakespeare in frac, frutto di una visione decadente. Ma, d'altra parte, non volevo soldati vestiti da romani: doveva essere un quadro non un melodramma. Li dipinsi nudi per sottrarli a una collocazione temporale: questa, mi veniva da dire, \u00e8 una tragedia di oggi, il giusto perseguitato \u00e8 cosa che soprattutto oggi ci riguarda. Nel fondo del quadro c'\u00e8 il paesaggio di una citt\u00e0 bombardata: il cataclisma che segu\u00ec la morte di Cristo era trasposto in citt\u00e0 distrutta dalle bombe\" (R. Guttuso, \"La crocifissione\" al Premio Bergamo, in \"Il Contemporaneo\", aprile 1965).\n\u00c8 evidente il gusto per il dettaglio che emerge dai continui riferimenti ai Vangeli: un soldato tiene in una mano un'asta con in cima una spugna imbevuta di aceto e nell'altra delle pietre; le corde stesse con cui \u00e8 legato uno dei ladroni sembrano quasi sfilacciate, dolorose, taglienti. L'intento di Guttuso in quest'opera e pi\u00f9 in generale nella sua arte appare da una sua stessa frase: \"Una Crocifissione che sembri una natura morta e una natura morta che sembri una Crocifissione\".\nLa Crocifissione deve essere il dramma di tutti gli esseri umani e in questo senso una scena comune. \n\"Questo \u00e8 tempo di guerra e di massacri: gas, forche, decapitazioni, voglio dipingere questo supplizio del Cristo come una scena di oggi. Non certo nel senso che Cristo muore ogni giorno sulla croce per i nostri peccati ma come simbolo di tutti coloro che subiscono oltraggio, carcere, supplizio per le loro idee.\" \nLo stesso titolo \"Crocifissione\", e non \"La Crocifissione\", non \u00e8 casuale ma mette in evidenza come l'opera rappresenti non solo il dramma di Ges\u00f9 ma quello di tutta l'umanit\u00e0. Guttuso, infatti, pur rappresentando l'episodio evangelico, la Crocifissione per antonomasia, pone l'accento sull'universalit\u00e0 del dolore e sulla sua profonda attualit\u00e0.\n\u00c8 interessante a questo proposito osservare come le case sullo sfondo siano appena accennate, squadrate secondo lo stile cubista, e per la loro essenzialit\u00e0 di linee possano essere le case del tempo cos\u00ec quelle di tutti i giorni. Il paesaggio del resto non \u00e8 certo quello del Golgota ma presenta delle asperit\u00e0 che ricordano piuttosto i luoghi della memoria di Guttuso, cio\u00e8 la Sicilia.\nSciascia ha scritto giustamente che: \"Qualunque cosa volle dipingere dipinse sempre la Sicilia\".\nParticolarmente indicativo \u00e8, a questo proposito, il ponte sullo sfondo. Non \u00e8 un ponte romano ma il caratteristico ponte arabo-normanno a gobba d'asino, del quale sono presenti innumerevoli esempi in Sicilia, come il ponte chiaramontano sul fiume San Leonardo vicino Caccamo recentemente sommerso a causa dell'innalzamento delle acque dovuto a una diga."}
{"id": "1392354", "revid": "78273", "url": "https://it.wikipedia.org/wiki?curid=1392354", "title": "Prezzemolo cinese", "text": ""}
{"id": "1392355", "revid": "767487", "url": "https://it.wikipedia.org/wiki?curid=1392355", "title": "Saigon Kick", "text": "I Saigon Kick sono un gruppo heavy metal formato nel 1988 a Fort Lauderdale, Florida.\nStoria.\nLa band venne fondata a Miami durante il 1988 con una formazione composta dal cantante Matt Kramer, il chitarrista Jason Bieler, il bassista Tom DeFile ed il batterista Phil Varone. Trovarono un accordo con la Atlantic Records nel 1990. Durante questo periodo, Bieler raggiunse come turnista gli svedesi Talisman per il tour del loro album di debutto omonimo.\nL'anno successivo il gruppo pubblica il primo album \"Saigon Kick\". La band cominci\u00f2 a farsi notare durante i tour statunitensi che li vedevano di supporto agli Extreme, arruolando in questa occasione il tastierista Robbie Gennet. La loro popolarit\u00e0 crebbe ulteriormente con la pubblicazione del seguito nel 1992, intitolato \"The Lizard\", che ottenne un buon impatto internazionale grazie alle sue sonorit\u00e0 pi\u00f9 fresche e le nuove sperimentazioni. Il gruppo entr\u00f2 nella classifica di Billboard con la ballata acustica \"Love Is on the Way\" che vinse il disco d'oro. Questo brano \u00e8 spesso erroneamente scambiato come una reinterpretazione dei Chase del 1974, ma \u00e8 di fatto una brano composto dai Saigon Kick. A seguito della pubblicazione del secondo album, DeFile abbandon\u00f2 la formazione. Quest'ultimo venne cos\u00ec sostituito da Chris McLernon, ex membro dei Cold Sweat, oltre che musicista in una tribute band dei Kiss di Los Angeles chiamata Cold Gin, assieme ai membri dei Black 'N Blue, Jaime St. James e Tommy Thayer (quest'ultimo futuro chitarrista degli stessi Kiss). McLernon ricevette la proposta dai Saigon Kick nel luglio del 1992, proprio poco dopo che \"The Lizard\" era stato distribuito nei negozi, ma durante il tragitto dalla California alla Florida per raggiungere la band, il suo furgone prese fuoco. McLernon durante l'incidente perse tutta le strumentazione, compreso il costume da Gene Simmons che usava nei Cold Gin. Quello stesso anno la traccia \"Body Bags\" venne inserita all'interno del film \"L'infiltrato\".\nI Saigon Kick tornarono sulle scene nel 1993 con l'album \"Water\", il quale titolo originale avrebbe dovuto essere \"Fields of Rape\". Kramer abbandon\u00f2 la formazione nel bel mezzo delle sessioni e Bieler pass\u00f2 quindi anche al ruolo di cantante. La band perse il contratto con la Atlantic nel 1995 con la pubblicazione del quarto \"Devil in the Details\", che verr\u00e0 pubblicato per la CMC International. L'album vedeva l'ingresso del secondo chitarrista Pete Dembrowski. Poco dopo i Saigon Kick decisero di prendersi una pausa a causa del mancato successo, dovuto in gran parte al cambio di direzioni musicali e al mancato supporto dell'etichetta.\nNel luglio 1997 i Saigon Kick tentarono una reunion con Matt Kramer alla voce. Intanto Phil Varone decise di lasciare la band per unirsi ai Prunella Scales, gruppo del quale faceva parte il bassista Rachel Bolan degli Skid Row. I Saigon Kick ritornarono dunque con una formazione a cinque composta da Kramer, Bieler, McLernon, Dembrowski e il nuovo batterista Ricky Sanders. Venne registrata una nuova canzone intitolata \"Dizzy's Vine\", che sar\u00e0 inserita all'interno di \"Moments from the Fringe\", una raccolta di vecchie demo e altre rarit\u00e0, inizialmente avviabile solo tramite il web. Questa formazione avr\u00e0 vita breve, in quanto Bieler lascer\u00e0 la band sopo soli due spettacoli tenuti in Florida, ponendo fine alle speranze di reunion.\nNel 1998 Bieler annunci\u00f2 la pubblicazione del suo debutto solista intitolato \"Houston...We Have a Problem\". Durante lo stesso anno venne pubblicata una raccolta dei Saigon Kick intitolata \"\". Bieler, Dembrowski e Sanders registrarono l'ultimo album del gruppo, \"Bastards\", pubblicato esclusivamente per il mercato asiatico nel 1999. I tre decisero successivamente di sciogliere i Saigon Kick e riformare un nuovo collettivo chiamato Super TransAtlantic, che vedeva nella formazione anche il bassista Pat Badger degli Extreme. Il gruppo pubblic\u00f2 il disco \"Shuttlecock\" nel 2000. Il gruppo appar\u00ec anche nella colonna sonora del film \"American Pie\".\nI Saigon Kick si riformarono composti da Kramer, DeFile e Varone per una breve serie di concerti nel 2000. Durante l'attivit\u00e0 live arruolarono il chitarrista temporaneo Jeff Blando proveniente dagli Slaughter, ma Varone raggiunse parallelamente gli Skid Row poco dopo quello stesso anno. A quel punto l'avventura dei Saigon Kick si poteva dire definitivamente conclusa. Kramer cominci\u00f2 a lavorare per del nuovo materiale solista assieme al chitarrista Doug Aldrich durante il 2001. Il cantante lancer\u00e0 cos\u00ec la carriera solista, debuttando nel 2003 con il disco \"War &amp; Peas\".\nNel settembre 2012 i Saigon Kick annunciano ufficialmente la loro reunion con la seguente formazione: Matt Kramer (voce), Phil Varone (batteria), Jason Bieler (chitarra), Chris McLernon (ex bassista ora chitarra ritmica) e Tom DeFile (basso). Il 25 febbraio 2013 Tom DeFile lascia nuovamente il gruppo, e McLernon riprende il ruolo di bassista. Il 12 marzo 2015 il batterista Phil Varone lascia il gruppo, seguito tre giorni dopo dal bassista Chris McLernon. I due vengono sostituiti da Jonathan Mover e Steve Gibb. McLernon rientra nelle file del gruppo nel 2017."}
{"id": "1392364", "revid": "56620", "url": "https://it.wikipedia.org/wiki?curid=1392364", "title": "Guerra e pace (romanzo)", "text": ""}
{"id": "1392366", "revid": "1948203", "url": "https://it.wikipedia.org/wiki?curid=1392366", "title": "Contrada San Pierino", "text": "\u00c8 l'unica Contrada che si trova oltre il corso del fiume Arno, confinando con il Comune di San Miniato. \nI suoi colori sono l'arancione e il blu, che simboleggiano l'animo forte e il diritto di passaggio sui fiumi.\nStoria della Contrada.\nLa Contrada ha legato strettamente la sua storia fin dai secoli pi\u00f9 remoti al fiume Arno, che ha fornito mezzi di sostentamento alla popolazione. Il mestiere pi\u00f9 diffuso era quello del \"renaiolo\", ovvero la raccolta dal letto del fiume e la vendita di sabbia e ghiaia.\nIn realt\u00e0, questo mestiere ha tradizioni ancora pi\u00f9 antiche, risalenti all'epoca in cui l'Arno era ancora una via di navigazione e i \"navicellai\" trasportavano la rena da Firenze a Pisa via fiume o a piedi, camminando lungo gli argini e i greti.\nDa questi mestieri deriva l'emblema della Contrada: una barca galleggiante su un fiume.\nLa Contrada oggi.\nLa Contrada di San Pierino ha corso 17 finali e ne ha vinte 4 (nel 2005, 2006, 2007 e 2010), stabilendo nel contempo il record di vittorie consecutive. La vittoria del 2005, con il fantino Giovanni Atzeni ed il cavallo Fidels, \u00e8 stata totalmente inaspettata e accolta dai contradaioli come un miracolo irripetibile.\nNel 2006 (con Antonio Villella e Falco Doglia) e nel 2007 (con Alberto Ricceri e Grein) tuttavia il \"miracolo\" si \u00e8 ripetuto, rendendo euforica la Contrada e facendo riappassionare i Sampierinesi al Palio. Dopo due anni sfortunati (eliminati scossi in batteria) nel 2010 (con Virginio Zedde e Melant\u00f2 de Aighenta) tornano a vincere l'ambito cencio.\nNel periodo a cavallo tra maggio e giugno una serie di importanti spettacoli e iniziative, come la Trilogy e il Tequila Party caratterizzano la vita della contrada.\nLa pseudo-rivalit\u00e0 con la Contrada Samo.\nNel 2005, dopo aver vinto il primo Palio, il Capitano della Contrada dichiar\u00f2 pubblicamente ai microfoni di una tv locale la rivalit\u00e0 con la Contrada Samo, indicando il motivo di tali ruggini nella pressione esercitata dalla Contrada Samo su di un fantino, che invece di montare per la Contrada arancioblu, prefer\u00ec montare per il Samo.\nSalvo sfott\u00f2 pi\u00f9 o meno forti, come nel caso del Palio straordinario del 2005 (quando i sanpierinesi esposero uno striscione con scritto \"\"Noi Samo a 1 e voi?\") o del Palio del 2007 (con lo striscione \"Un ponte ci unisce, il destino ci divide\"\"). questa pseudo-rivalit\u00e0 non si \u00e8 mai concretizzata. \nIn occasione della vittoria del Palio di Fucecchio del 2011 da parte della Contrada Samo, i dirigenti della Contrada San Pierino si presentarono regolarmente ai festeggiamenti organizzati dalla Contrada Samo in modo tale da ristabilire pubblicamente i buoni rapporti fra le due contrade."}
{"id": "1392377", "revid": "287204", "url": "https://it.wikipedia.org/wiki?curid=1392377", "title": "Castellini", "text": ""}
{"id": "1392384", "revid": "174925", "url": "https://it.wikipedia.org/wiki?curid=1392384", "title": "Hans Fruhstorfer", "text": "Biografia.\nHans Fruhstorfer era un uomo dotato d'ingegno e di un'energia instancabile. Il suo sconfinato entusiasmo entomologico venne dedicato quasi interamente ai Lepidotteri. Agli inizi dello scorso secolo produsse un enorme numero di scritti riguardanti le farfalle, soprattutto Macrolepidotteri esotici, basandosi principalmente su quanto raccolto durante i suoi numerosi viaggi all'estero.\nSebbene il suo nome sia rimasto legato alle farfalle che ha descritto, i suoi lavori contengono anche molte inesattezze; questo perch\u00e9 egli lavorava troppo febbrilmente, e non aveva il tempo di controllare molti dettagli degli esemplari campionati. Infatti, tra i nomi che diede a parecchie sottospecie e razze, molti vanno senza dubbio scartati.\nPu\u00f2 essere considerato a buon titolo un self-made man, ed il successo commerciale che consegu\u00ec come collezionista e commerciante di insetti, gli permise di ritirarsi anticipatamente dall'attivit\u00e0 lavorativa, pur assicurandogli l'indipendenza economica fino alla fine dei suoi giorni.\nMor\u00ec di cancro a Monaco di Baviera, a soli cinquantacinque anni, dopo un tentativo fallito di operazione chirurgica.\nLa maggior parte della sua collezione viene conservata al Natural History Museum di Londra. Una parte dei tipi di Nymphalidae si trova nelle collezioni del Mus\u00e9um National d'Histoire Naturelle di Parigi. Il resto \u00e8 sparso in un certo numero di musei e collezioni private."}
{"id": "1392388", "revid": "1543377", "url": "https://it.wikipedia.org/wiki?curid=1392388", "title": "099 (prefisso)", "text": "099 \u00e8 il prefisso telefonico del distretto di Taranto, appartenente al compartimento di Bari.\nIl distretto comprende la maggior parte della provincia di Taranto. Confina con i distretti di Matera (0835) a ovest, di Bari (080) a nord, di Brindisi (0831) a nord-est, di Lecce (0832) e di Gallipoli (0833) a est.\nAree locali.\nIl distretto di Taranto comprende 28 comuni compresi nelle 6 aree locali di Fragagnano (ex settori di Fragagnano e Pulsano), Ginosa (ex settori di Castellaneta e Ginosa), Grottaglie (ex settori di Grottaglie e San Giorgio Ionico), Manduria, Massafra e Taranto (ex settori di Crispiano e Taranto). \nComuni.\nI comuni compresi nel distretto sono: Avetrana, Carosino, Castellaneta, Crispiano, Faggiano, Fragagnano, Ginosa, Grottaglie, Laterza, Leporano, Lizzano, Manduria, Maruggio, Massafra, Monteiasi, Montemesola, Monteparano, Mottola, Palagianello, Palagiano, Pulsano, Roccaforzata, San Giorgio Ionico, San Marzano di San Giuseppe, Sava, Statte, Taranto e Torricella ."}
{"id": "1392394", "revid": "339392", "url": "https://it.wikipedia.org/wiki?curid=1392394", "title": "Franz Josef Strauss International Airport", "text": ""}
{"id": "1392397", "revid": "1318658", "url": "https://it.wikipedia.org/wiki?curid=1392397", "title": "Shenyang", "text": "Shenyang () \u00e8 il capoluogo della provincia del Liaoning e la pi\u00f9 popolosa citt\u00e0 della Cina nord-orientale.\nShenyang si chiamava Mukden durante l'epoca mancese.\nStoria.\nIl significato originale del nome \u00e8 traducibile come \"la citt\u00e0 a nord del fiume Shen\", antico nome del fiume Hun. I primi insediamenti risalgono a circa 7200 anni fa e la fondazione della citt\u00e0 all'anno 300 a.C., da parte di Qin Kai, generale dello Stato di Yan. Dal 1625 al 1644 fu capitale dei Manci\u00f9. Nel 1634 le fu dato il nome in lingua mancese di Mukden (\"la florida capitale\"). Nell'ambito della guerra russo-giapponese (1904-1905), Shenyang fu il campo della battaglia di Mukden, tra il 19 febbraio ed il 10 marzo 1905.\nIl 18 settembre 1931 fu teatro del cosiddetto \"incidente di Mukden\" (o incidente della Manciuria), quando una bomba di origine sconosciuta fece esplodere un settore ferroviario nei pressi della citt\u00e0. I militari giapponesi, accusando terroristi locali, trovarono cos\u00ec il \"casus belli\" per annettere la Manciuria al Giappone. Durante la guerra civile cinese Shenyang rimase sotto il controllo dei nazionalisti del Kuomintang (di Chiang Kai-shek), fino al 30 ottobre 1948, quando fu occupata dalle truppe comuniste di Mao Zedong dopo una serie di offensive, divenendo parte della nascente Repubblica Popolare. Dal 1949 \u00e8 uno dei centri industriali pi\u00f9 importanti della Cina.\nGeografia fisica.\nPosizione.\nLa citt\u00e0 si trova nella parte centro-settentrionale del Liaoning, grossomodo a met\u00e0 strada fra Pechino ed Harbin (Heilongjiang). Le grandi citt\u00e0 pi\u00f9 vicine sono Fushun (a nord-est) ed Anshan (a sud-ovest).\nSuddivisione amministrativa.\nShenyang si suddivide in 5 distretti cittadini:\nIl distretto di Shenyang \u00e8 suddiviso in otto parti fra distretti e centri abitati:\nSociet\u00e0.\nEvoluzione demografica.\nShenyang \u00e8 la settima citt\u00e0 cinese per popolazione dopo Shanghai, Pechino, Hong Kong, Canton, Tianjin e Wuhan.\nLa citt\u00e0 conta circa 5 milioni di abitanti, mentre la conurbazione supera i 7 milioni.\nMonumenti e luoghi di interesse.\nLa Liaoning Tower \u00e8 una torre di trasmissioni TV alta 305,5 m e possiede un ristorante panoramico.\nInfrastrutture e trasporti.\nLa citt\u00e0 conta un aeroporto internazionale, lo Shenyang-Taoxian (ICAO: SHE), e numerose linee autostradali, come la Jingshen, la Shen-Da e la Shendan.\nAnche a livello ferroviario \u00e8 ben collegata al resto del paese, grazie anche ai nuovi treni ad alta velocit\u00e0, nonch\u00e9 verso i confini russo e nordcoreano.\nLa metropoli, pur avendo pianificato una rete metropolitana gi\u00e0 dal 1940, solo nel 2005 ha visto iniziarne i lavori relativi alle prime due linee di una pi\u00f9 vasta rete metroviaria, pianificata su cinque linee."}
{"id": "1392398", "revid": "11674075", "url": "https://it.wikipedia.org/wiki?curid=1392398", "title": "Sh\u011bny\u00e1ng", "text": ""}
{"id": "1392400", "revid": "124957534", "url": "https://it.wikipedia.org/wiki?curid=1392400", "title": "NSFW", "text": "NSFW \u00e8 l'acronimo di Not safe\" \"for\" \"work, ossia non sicuro per il lavoro; usato principalmente su siti, forum, blog e chat, serve a indicare URL o collegamenti a materiale sessualmente esplicito, volgare o potenzialmente offensivo, in modo che l'utente possa evitare di incapparvi inavvertitamente durante l'orario di lavoro, a scuola o in situazioni di privacy limitata. \nCorrisponde in modo molto approssimativo all'uso dell'acronimo italiano VM18 (\"vietato ai minori\"). La differenza \u00e8 che NSFW esprime pi\u00f9 un criterio di opportunit\u00e0 piuttosto che di restrizione.\nEsiste anche una versione pi\u00f9 pesante di NSFW, ovvero NSFL (Not safe for life: non sicuro per la vita) e viene utilizzata per rappresentare contenuti altamente traumatizzanti o assolutamente sconsigliabili alla stragrande maggioranza degli utenti, indipendentemente dall'et\u00e0."}
{"id": "1392404", "revid": "1543377", "url": "https://it.wikipedia.org/wiki?curid=1392404", "title": "0835", "text": "0835 \u00e8 il prefisso telefonico del distretto di Matera, appartenente al compartimento di Bari.\nIl distretto comprende la provincia di Matera. Confina con i distretti di Bari (080) a nord, di Taranto (099) a est, di Castrovillari (0981) a sud, di Lagonegro (0973) e di Potenza (0971) a ovest.\nAree locali.\nIl distretto di Matera comprende 31 comuni compresi nelle 5 aree locali di Ferrandina, Grassano (ex settori di Garaguso, Grassano, Irsina e Stigliano), Matera, Pisticci (ex settori di Bernalda e Pisticci) e Scanzano Jonico (ex settori di Montalbano Jonico, Scanzano Jonico e Valsinni). \nComuni.\nI comuni compresi nel distretto sono: Accettura, Aliano, Bernalda, Calciano, Cirigliano, Colobraro, Craco, Ferrandina, Garaguso, Gorgoglione, Grassano, Grottole, Irsina, Matera, Miglionico, Montalbano Jonico, Montescaglioso, Nova Siri, Oliveto Lucano, Pisticci, Policoro, Pomarico, Rotondella, Salandra, San Giorgio Lucano, San Mauro Forte, Scanzano Jonico, Stigliano, Tricarico, Tursi e Valsinni ."}
{"id": "1392407", "revid": "2036605", "url": "https://it.wikipedia.org/wiki?curid=1392407", "title": "Macrobio Longiniano", "text": "Biografia.\nRicopr\u00ec un incarico amministrativo importante (forse \"comes privatarum largitionum\") nel tardo 398, periodo in cui ricevette delle lettere di Quinto Aurelio Simmaco; l'anno successivo fu nominato \"comes sacrarum largitionum\").\nIn un certo periodo tra il 400 e il 402 ricopr\u00ec la carica di \"praefectus urbi\" di Roma; in questo period\u00f2 cur\u00f2 il restauro delle Mura aureliane voluto dall'imperatore Onorio, e il suo nome \u00e8 attestato sulle iscrizioni di Porta Tiburtina, Porta Praenestina e Porta Portuense come curatore dell'opera. Fece anche costruire un battistero a Roma presso la basilica di Sant'Anastasia al Palatino (di quest'ultimo per\u00f2 non rimane traccia archeologica).\nTra l'11 gennaio 406 e il 24 marzo di quello stesso anno \u00e8 attestato in carica come Prefetto del pretorio (non \u00e8 chiaro se delle Gallie o d'Italia); fu poi nuovamente Prefetto del pretorio (d'Italia) nel 408.\nEra un sostenitore di Stilicone; per questo, quando il \"magister officiorum\" Olimpio corruppe i soldati di stanza a \"Ticinum\" (Pavia), questi presero prigionieri tutti gli ufficiali leali a Stilicone e li misero a morte il 13 agosto. A seguito della caduta del generale, ucciso il 22 agosto, i nomi di Stilicone e Longiniano furono cancellati dalle iscrizioni.\n\u00c8 probabile che sia da identificare col Longiniano corrispondente di Agostino di Ippona; in tal caso era un pagano neoplatonico, che deteneva cariche sacerdotali pagane. Se l'identificazione \u00e8 corretta, e se la costruzione del battistero non fosse esclusivamente legato al suo ruolo, Longiniano si convert\u00ec al cristianesimo prima della sua prefettura."}
{"id": "1392421", "revid": "3082", "url": "https://it.wikipedia.org/wiki?curid=1392421", "title": "Pensiero di Sant'Agostino d'Ippona", "text": ""}
{"id": "1392423", "revid": "880811", "url": "https://it.wikipedia.org/wiki?curid=1392423", "title": "Paolo Lancellotti", "text": "Biografia.\nFin da piccolo appassionato di percussioni, a met\u00e0 degli anni sessanta si fa conoscere nel circuito dei gruppi beat emiliani, tra cui Golden Boys e Orleans; agli inizi del 1969 diviene batterista dei Nomadi, con cui rimane fino al 1990.\nNei Nomadi, prende parte a incisioni come \"Io vagabondo (che non sono altro)\" e \"Album concerto\", con Francesco Guccini; \u00e8 parte del gruppo anche negli anni settanta, quando i Nomadi erano dati per finiti, e gli anni ottanta quando, privi di una etichetta discografica, erano costretti ad autoprodursi. Spesso, nei concerti, si esibiva anche in lunghi assoli di batteria.\nAll'inizio del 1990 Gian Paolo e Chris Dennis (polistrumentista reclutato dai Nomadi nel settembre 1974) lasciano il gruppo in seguito a delle controversie legali con Beppe Carletti e Augusto Daolio, iniziate nel 1989. Ai due musicisti fu imposto il divieto di utilizzare il marchio \"Nomadi\".\nNel 1990 decide di continuare la propria esperienza musicale fondando un gruppo chiamato 'Gpl Band', dal soprannome con cui era conosciuto; nel 1992, con l'entrata nel gruppo di Dennis, il nome del complesso divenne \"Sempre Noi\", con il quale i due suonavano nelle piazze italiane proponendo, oltre al repertorio dei Nomadi, brani originali.\nLancellotti \u00e8 stato anche fondatore di una scuola di musica, in cui insegnava la batteria, e negli ultimi anni di vita aveva anche rifondato la \"Gpl Band\", con cui alternava i concerti con i \"Sempre Noi\".\n\u00c8 morto a Correggio all'et\u00e0 di 67 anni in seguito a un cancro.."}
{"id": "1392425", "revid": "287204", "url": "https://it.wikipedia.org/wiki?curid=1392425", "title": "Il compagno", "text": "Il compagno \u00e8 un romanzo dello scrittore italiano Cesare Pavese pubblicato a Torino nel 1947 dalla casa editrice Einaudi. Dal romanzo \u00e8 stato tratto un film per la TV diretto da Citto Maselli nel 1999. \nTrama.\nPrima parte.\nIl romanzo narra la storia di Pablo, un giovanotto piccolo-borghese che trascorre tutto il suo tempo dietro il banco di un negozio dove si vendono tabacchi e alla sera suona la chitarra con gli amici. Pablo per\u00f2 si sente solo soprattutto dopo che l'amico Amelio ha avuto un grave incidente con la moto insieme a Linda, la sua ragazza, e non pu\u00f2 pi\u00f9 muovere le gambe.\nUn giorno Pablo va a trovare l'amico e conosce Linda, una ragazza disinvolta e libera, e se ne innamora ma non dice ad Amelio che \u00e8 uscito con lei.\nLinda \u00e8 una ragazza disinvolta e libera che lavora in una sartoria teatrale, fa vita mondana e conosce attori e impresari.\nLinda lo introduce nel mondo del teatro, lo porta a ballare ed \u00e8 sempre lei a prendere iniziative, mentre lui la segue sempre pi\u00f9 innamorato. Una sera incontrano a teatro Lubrani, un impresario di cinquant'anni, pieno di soldi, che fa una corte serrata a Linda. Pablo, che non vuole perdere la ragazza, cerca un lavoro perch\u00e9 vuole guadagnare e sposare Linda. Trova lavoro dapprima in una officina e poi come camionista, ma nel frattempo Linda si stanca di lui e lo lascia per mettersi con Lubrani.\nQuando Pablo si accorge che Linda \u00e8 per lui perduta si butta nel lavoro e prova il gusto di avvilirsi ritornando con gli amici a suonare chitarra e cantare canzonette. Alla fine segue il consiglio dell'amico Carletto e decide di lasciare Torino dando termine cos\u00ec alla sua giovinezza che vede senza futuro.\nCos\u00ec, dopo undici capitoli ed esattamente a met\u00e0 romanzo, termina la prima parte del racconto.\nSeconda parte.\nPablo si reca a Roma che \u00e8 in quel periodo oppressa dal fascismo e prende coscienza della nuova realt\u00e0 entrando a far parte di un gruppo di opposizione clandestina. Egli trova anche un lavoro in una bottega dove si riparano le biciclette e dove lavora Gina, una donna che \u00e8 l'antitesi di Linda.\nLegge intanto con interesse alcuni libri proibiti che lo motivano maggiormente al suo nuovo impegno politico e con Carletto, l'attore che aveva conosciuto a Torino ai tempi di Linda e che aveva viaggiato con lui, comincia a conoscere la citt\u00e0. Intanto, tra lui e Gina, la padrona del negozio, nasce un legame serio e senza scosse. Nel frattempo egli passa dall'opposizione borghese in cui si muove all'opposizione operaia e un giorno gli viene chiesto dai compagni di dare asilo a Gino Scarpa, un fuoriuscito spagnolo ricercato dalla polizia fascista. Pablo viene arrestato e incarcerato ma, per assenza di prove, \u00e8 rimesso in libert\u00e0 con l'obbligo di rientrare a Torino. Si incontra con Gina e, anche se la conclusione rimane in sospeso, si comprende che ella lo raggiunger\u00e0."}
{"id": "1392427", "revid": "34392", "url": "https://it.wikipedia.org/wiki?curid=1392427", "title": "Gian Paolo Lancellotti", "text": ""}
{"id": "1392428", "revid": "486946", "url": "https://it.wikipedia.org/wiki?curid=1392428", "title": "Bombay Chhatrapati", "text": ""}
{"id": "1392437", "revid": "124687588", "url": "https://it.wikipedia.org/wiki?curid=1392437", "title": "Bibliofilia", "text": "La bibliofilia \u00e8 propriamente l'amore per i libri. Ovvero la passione nel leggere e spesso collezionare libri, di solito ponendo particolare attenzione alla qualit\u00e0 dell'edizione, per quanto riguarda stampa, formato e materiale oppure alla rarit\u00e0.\nIl profilo del bibliofilo.\nIl bibliofilo \u00e8 colui che si dedica alla bibliofilia. Di solito \u00e8 un lettore accanito, e pu\u00f2 collezionare e raccogliere i libri da lui amati. Non sempre, per\u00f2, necessita di essi il possesso. Talvolta preferisce ammirare antiche edizioni nelle biblioteche. Ammira codici antichi, manoscritti autografi, prime edizioni, stampe raffinate, carte speciali, tavole illustrate, quali silografie, calcografie e acqueforti, opere scritte in lingue poco conosciute, presenze di documenti complementari, quali ritratti e riproduzioni di lettere, e - \"dulcis in fundo\" - esemplari in ottimo stato di conservazione.\nUn libro pu\u00f2 considerarsi raro sia per l'edizione sia per il contenuto. Per quanto riguarda l'edizione, sono pi\u00f9 rare quelle pi\u00f9 antiche, in particolar modo quelle del XV secolo, dette incunaboli; le edizioni originali delle opere di grandi scrittori e soprattutto le editiones principes; e quelle stampate su carta speciale o contenenti illustrazioni di famosi incisori.\nPer quanto riguarda il contenuto, i libri da considerarsi rari sono i seguenti:\nNella storia.\nL'amore per i libri diede origine alle prime biblioteche private e pubbliche: tra le prime, si ricordano quelle dei grandi cultori di libri nell'antica Grecia, come Aristotele, o come il tragediografo Euripide, che si narra avesse una corposa biblioteca personale ricavata in una grotta, ove si ritirava per leggere, comporre e ammirare i suoi volumi; in epoca romana, invece, si annoverarono le celebri figure di bibliofili di Cicerone e di Attico.\nTra le biblioteche pubbliche non \u00e8 possibile dimenticare l'immensa Biblioteca di Alessandria, andata distrutta probabilmente pi\u00f9 volte tra l'anno 48 a.C. e il 642 d.C.\nGli ecclesiastici e i signorotti dell'et\u00e0 di mezzo non disdegnarono la passione per i libri ornati, eleganti e ben rilegati.\nL'inglese Richard de Bury, vissuto intorno al 1300 ed il primo a scrivere un trattato sulla materia, i duchi di Borgogna, le grandi casate italiane come quelle dei Visconti, e degli Estensi si distinsero anche per la produzione di straordinari esemplari di codici miniati realizzati da importanti artisti.\nCollezionarono codici, per quanto potessero, Gerberto di Aurillac, Petrarca, Boccaccio, Novello Malatesta, Cosimo de' Medici (con gli accademici neoplatonici come Marsilio Ficino, Poliziano, Pico della Mirandola, Nicola Cusano ecc.).\nLa riscoperta dei classici spinse gli umanisti ad effettuare lunghe ricerche all'interno delle biblioteche monastiche, in quel tempo divenute centri di raccolta di enormi quantit\u00e0 di libri. Lo stesso Petrarca riscopr\u00ec in queste biblioteche le epistole di Cicerone intitolate \"Ad Atticum\" e svolse, talvolta, l'attivit\u00e0 di copista.\nL'invenzione della stampa consent\u00ec alla bibliofilia di assumere proporzioni sempre pi\u00f9 vaste grazie alla maggiore diffusione della cultura e alla nascita della figura del tipografo-editore. Tra i maggiori rappresentanti di questa nuova categoria si annoverarono in Francia gli Estienne e Aldo Manuzio in Italia. La bibliofilia da questo momento assunse una nuova forma, ossia la ricerca del libro raro, dell'edizione particolare, dell'esemplare stampato da un celebre tipografo.\nNel Cinquecento, durante le guerre religiose avvenne un processo improvviso ed imprevisto che rifornir\u00e0 il patrimonio culturale di molti collezionisti privati, quali Fulvio Orsini e Robert Bruce Cotton: la dispersione dell'immenso patrimonio librario contenuto nelle biblioteche monastiche. In senso opposto, cercarono di collezionare testi e fondare biblioteche personaggi quali il parigino Guillaume Bud\u00e9 o il marchigiano Angelo Rocca, o lo stesso Federico Borromeo.\nNel Seicento e nel Settecento alcuni tra i pi\u00f9 importanti statisti, come ad esempio il cardinale Mazarino e il Anne Robert Jacques Turgot, oltre a personalit\u00e0 dotte come Apostolo Zeno, divennero noti bibliofili.\nLa Rivoluzione francese ebbe tra le sue conseguenze la chiusura dei conventi e quindi l'intera mole del patrimonio culturale conservato in quei luoghi venne accaparrato da biblioteche pubbliche e da privati. Proprio allora sorsero i primi cataloghi e i primi repertori di bibliofilia: il \"Dictionnaire bibliographique, historique et critique des livres rares\" scritto da Charles Pinot Duclos nel 1770 ed il \"Manuel du libraire et de l'amateur de livres\" di Jacques Charles Brunet del 1810.\nDurante il XIX secolo si diffusero le prime societ\u00e0 di bibliofili e le prime riviste specializzate, valga per esempio \"La Bibliofilia\" di Firenze inaugurata nel 1898.\nTristemente famoso il caso del matematico fiorentino, conte Guglielmo Libri Carucci dalla Sommaja, per essere stato, non soltanto un appassionato bibliofilo (\"sui generis\" per\u00f2, dato che non esitava a strappar via dai volumi le pagine che pi\u00f9 gli interessavano), ma soprattutto l'autore di un'incredibile quantit\u00e0 di furti di libri, tale da renderlo, probabilmente, il pi\u00f9 \"grande\" ladro di libri di tutti i tempi, nomen omen!\nTra gli esempi pi\u00f9 commoventi di bibliofilia incallita vi fu quello manifestato dal conte de la B\u00e9doy\u00e8re che nel 1847 mise all'asta la sua prestigiosa collezione, ma non riuscendo a distaccarsene, partecip\u00f2 lui stesso all'asta per ricomprarsela tutta, perdendo per\u00f2 in tal modo una forte cifra.\nLe prime societ\u00e0 di bibliofili nacquero in Gran Bretagna durante il XIX secolo, ed ebbero il merito di diffondere pubblicazioni inerenti alla materia, nelle quali oltre ad occuparsi di studi letterari, venne trasmesso l'amore per i libri.\nIn et\u00e0 contemporanea Umberto Eco, fondatore e presidente dell\"'Aldus Club\", Associazione Internazionale di Bibliofilia, o il celebre Franco Maria Ricci, editore di riviste e libri concepiti per soddisfare le esigenze dei bibliofili.\nNella letteratura.\nLa figura del bibliofilo attrasse l'attenzione di vari scrittori (in particolare nei secoli XVIII e XIX), che ne delinearono alcune caratteristiche: mentre Diderot critic\u00f2 duramente il bibliofilo che accumula libri solo per moda senza nemmeno leggerli, Anatole France rappresent\u00f2 la figura del bibliofilo come quella di un dotto ricercatore che insegue per ogni dove un vecchio manoscritto; infine Joris Karl Huysmans descrisse le manie dell'esteta decadente che non accetta nella sua biblioteca opere moderne se non stampate in edizione unica, mentre accoglie favorevolmente opere antiche.\nSi segnalano i racconti:"}
{"id": "1392439", "revid": "438678", "url": "https://it.wikipedia.org/wiki?curid=1392439", "title": "Piccoli omicidi tra amici", "text": "Piccoli omicidi tra amici (\"Shallow Grave\") \u00e8 un film del 1994 diretto da Danny Boyle. Primo lungometraggio diretto da Boyle, \u00e8 stato girato a partire da un soggetto originale di John Hodge, a sua volta ispirato ai \"Racconti di Canterbury\" di Geoffrey Chaucer.\nTrama.\nTre amici, che convivono in un appartamento di Edimburgo, affittano una camera ad un misterioso \"romanziere\" che li paga in contanti e lascia trasparire ben poco sulla propria identit\u00e0 e sulla propria vita. Un giorno trovano il nuovo coinquilino morto nella propria stanza, apparentemente per overdose di eroina, e sotto il letto una valigia piena di sterline. I tre si sbarazzano del cadavere, facendolo a pezzi e sotterrandolo in un bosco.\nNel frattempo i rapporti fra i tre amici si incrinano. Ad un certo punto due criminali, che un tempo erano in affari con il morto, rintracciano i tre amici con l'intenzione di recuperare i soldi, ma vengono uccisi e sepolti analogamente all'amico gi\u00e0 defunto. Le cose fra i tre amici peggiorano sempre pi\u00f9. Il denaro trovato \u00e8 molto e ognuno di loro non \u00e8 pi\u00f9 disposto a dividerlo con gli altri due. La disputa finale per entrarne in possesso sar\u00e0 senza esclusione di colpi e stravolger\u00e0 di fatto il carattere mite dei tre protagonisti."}
{"id": "1392446", "revid": "115984935", "url": "https://it.wikipedia.org/wiki?curid=1392446", "title": "Alan King (musicista)", "text": "Trasferitosi in Italia nel 1970, ha suonato con Jimmy Villotti, Augusto Martelli e Andrea Mingardi. Nel 1983 \u00e8 diventato il sassofonista di Vasco Rossi con cui ha fatto due tourn\u00e9e. Ha suonato anche con Gino Paoli, Enzo Jannacci, Freak Antoni, Edoardo Bennato, Alan Sorrenti, Banco del Mutuo Soccorso, Andy J. Forest, Angelo Branduardi, Sergio Endrigo, Massimo Bubola, Mia Martini.\nCome attore \u00e8 apparso in ruoli secondari nello sceneggiato \"Al di l\u00e0 delle frontiere\" con Sabrina Ferilli e nel telefilm in 24 puntate \"In Crociera\", trasmesso da Rete 4. Ha inoltre interpretato il ruolo di Chet Baker nel film di Riccardo Milani \"Piano, solo\"."}
{"id": "1392448", "revid": "11675264", "url": "https://it.wikipedia.org/wiki?curid=1392448", "title": "Mukden", "text": ""}
{"id": "1392449", "revid": "599013", "url": "https://it.wikipedia.org/wiki?curid=1392449", "title": "Alessandro Diamanti", "text": "Biografia.\nIl soprannome \"Alino\", diminutivo di Alessandrino, gli fu dato da giovanissimo dai tifosi della squadra della sua citt\u00e0, il Prato.\nSposato dal 6 luglio 2008 con Silvia Hsieh, la coppia ha tre figli: Aileen, nata il 18 dicembre 2008, Olivia, nata il 17 luglio 2010, e Taddeo, nato l'8 marzo 2013.\nCaratteristiche tecniche.\nFantasista mancino, il suo ruolo ideale \u00e8 di trequartista \"a tutto campo\" dietro due punte, libero di svariare dal centro alle fasce. Dotato di grinta, estro e personalit\u00e0, tra i suoi punti di forza vi sono il cross, il dribbling, il tiro e l'abilit\u00e0 nei calci piazzati, siano essi punizioni o calci d'angolo; in pi\u00f9 di un'occasione ha segnato direttamente dalla bandierina.\nSubisce molti falli: nella stagione 2012-2013 \u00e8 stato il giocatore che ha sub\u00ecto pi\u00f9 falli (ben 147) nei cinque maggiori campionati europei.\nCarriera.\nClub.\nGli inizi tra Prato ed esperienze in prestito.\nCresciuto calcisticamente nella societ\u00e0 pratese Associazione Calcio Santa Lucia, fu prelevato dal , la squadra del cuore, nell'estate del 1997. Dopo tre stagioni nelle squadre giovanili, l'allenatore Vincenzo Esposito lo fece esordire in prima squadra il 14 maggio 2000, all'et\u00e0 di 17 anni, nei minuti finali dell'ultima giornata del campionato di Serie C2, Novara-Prato (0-0).\nIl 1\u00ba luglio 2000 venne ceduto in prestito con diritto di riscatto all'Empoli, dove venne impiegato nella Primavera allenata da Luca Cecconi, giocando piuttosto poco (12 presenze e un gol in campionato, una presenza in Coppa). Al termine del campionato l'Empoli non esercit\u00f2 il riscatto e Diamanti torn\u00f2 a Prato, dove all'inizio della stagione successiva, il 19 agosto 2001, esord\u00ec in Coppa Italia, giocando l'ultimo spezzone di gara contro il Chievo (in trasferta, terminata 1-0), militante in Serie A.\nIl 26 settembre 2001 fu dato in prestito secco al Fucecchio (Serie D), allenato da Carlo Caramelli, dove gioc\u00f2 da titolare per buona parte del campionato, realizzando, tra l'altro, un gol da met\u00e0 campo nella partita contro il San Colombano (3-1) il 21 ottobre. Con la squadra conquist\u00f2 il terzo posto in campionato. A fine stagione partecip\u00f2 anche al \"Torneo Nazionale Giovanile Serie D\", scelto nella Rappresentativa del Girone D.\nNell'estate del 2002 ritorn\u00f2 al Prato, nel frattempo promosso in Serie C1, ma senza essere mai schierato da titolare in campionato. Il 1\u00ba gennaio 2003, durante la sessione invernale di mercato, venne ceduto in prestito con diritto di riscatto alla nuova , acquistata da Diego Della Valle, militante in Serie C2. Qui Diamanti venne impiegato soprattutto nella squadra Primavera, tra campionato (6 presenze) e Torneo di Viareggio (3 presenze), dove la Florentia usc\u00ec dalla competizione al termine del girone eliminatorio. In prima squadra Alberto Cavasin lo schier\u00f2 in tre spezzoni, il pi\u00f9 significativo in casa contro l'Imolese (0-0) il 16 febbraio; la Florentia termin\u00f2 la stagione con la promozione (tramutata in un doppio salto verso la Serie B), ma non lo riscatt\u00f2, preoccupata dai due episodi di pneumotorace spontaneo capitati al giocatore tra aprile e maggio.\nDiamanti torn\u00f2 nuovamente a Prato, dove nella stagione 2003-2004, di nuovo in Serie C1 con il tecnico Esposito, fu spesso titolare della maglia numero 10 nel girone d'andata. Il 26 ottobre realizz\u00f2 in -Prato (1-1) il primo gol in biancoazzurro con un tiro all'incrocio dei pali. Nel girone di ritorno, a parte un gol su punizione il 14 marzo 2004 nel derby Pistoiese-Prato (1-4), la sua presenza e il suo apporto in campo furono minori per motivi tattici. Nelle ultime giornate venne messo fuori rosa per motivi disciplinari dal tecnico Esposito, che lo reintegr\u00f2 tra i convocati in occasione dei play-out, in cui il Prato si dovette arrendere alla Pro Patria, anche se in seguito fu ripescato. Nel corso della stagione venne convocato sia dall'Under-20 C, partecipando al torneo internazionale Mirop Cup, che dall'Under-21 C.\nL'esordio in Serie B con l'AlbinoLeffe e il ritorno al Prato.\nIl 3 luglio 2004 pass\u00f2 in compropriet\u00e0 all'AlbinoLeffe, in Serie B, nella quale l'allenatore Elio Gustinetti lo fece debuttare il 2 ottobre in -AlbinoLeffe (1-1), partita in cui serv\u00ec un assist dopo aver saltato tre avversari; nel resto della stagione, passata perlopi\u00f9 in panchina, serv\u00ec altri quattro assist. L'AlbinoLeffe termin\u00f2 il campionato a met\u00e0 classifica. In quella stagione 2004-2005 Diamanti fu anche convocato spesso dalla Under-21 B. L'anno seguente, dopo un discreto inizio di campionato, Diamanti venne progressivamente accantonato dal nuovo tecnico Vincenzo Esposito, che lo aveva gi\u00e0 allenato a Prato; da dicembre fu addirittura escluso dalla rosa, e nell'ultimo giorno di mercato, il 31 gennaio 2006, decise di tornare ancora una volta al Prato, comproprietario del cartellino, con la formula del prestito secco. In questo scorcio di stagione, in Serie C2 sotto la guida di Pierpaolo Bisoli, il numero 10 laniero realizz\u00f2 quattro gol, pi\u00f9 il gol-salvezza con un sinistro da trenta metri nella sfida play-out di ritorno del 28 maggio, Prato- (1-1).\nIl 20 giugno il Prato riscatt\u00f2 la met\u00e0 del cartellino appartenente all'AlbinoLeffe, e Diamanti, tornato interamente biancoazzurro, rimase nella sua citt\u00e0, ancora con Bisoli, realizzando nella stagione 2006-2007 10 gol in campionato e 5 gol in Coppa Italia Serie C, di cui una tripletta al , squadra di Serie C1. L'aspetto negativo di una stagione molto positiva a livello personale furono le sei giornate complessive di squalifica con cui fu sanzionato (di cui una ereditata dalla stagione precedente per somma di ammonizioni).\nL'approdo in Serie A con il Livorno.\nIl 9 luglio 2007, compiendo il triplo salto dalla C2 alla massima serie, Diamanti si trasfer\u00ec a titolo definitivo al Livorno, suggerito alla societ\u00e0 da Fabio Galante. Esord\u00ec in Serie A il 25 agosto nel corso della prima giornata, giocando l'ultimo spezzone di gara in -Livorno (5-1). In Livorno- (2-2) del 23 settembre, gioc\u00f2 per la prima volta da titolare nel massimo campionato, mettendosi in mostra nel corso dei 90 minuti. Il primo gol in Serie A lo segn\u00f2 in Livorno- (1-2) del 24 febbraio 2008, su punizione. La settimana successiva in Livorno- (1-0) entr\u00f2 all'intervallo e con la sua rete da trenta metri fu per la prima volta decisivo ai fini del risultato. A questo punto inizi\u00f2 a giocare spesso da titolare, sebbene ancora da subentrato segn\u00f2 su punizione in Roma-Livorno (1-1) del 19 aprile. La squadra retrocesse con una giornata d'anticipo, ma nonostante la caduta in B, Diamanti concluse la sua prima stagione nella massima serie con un bilancio personale positivo.\nLa stagione 2008-2009 cominci\u00f2 con quattro reti in Coppa Italia, di cui una doppietta al , militante in A. In campionato, invece, da notare oltre ai due gol su calcio d'angolo in Ancona-Livorno (2-2) e Livorno-Piacenza (3-0), i due gol su punizione nei derby con il Pisa, sia in casa (1-1) che in trasferta (2-1). Il Livorno ebbe accesso ai play-off il 30 maggio 2009, guadagnando la terza posizione all'ultima giornata grazie alla vittoria in -Livorno (2-3), quando Diamanti segn\u00f2 il gol del momentaneo pareggio con un tiro a giro dal limite dell'area. Agli spareggi, Diamanti diede un contributo decisivo per la promozione in Serie A, procurando quattro gol e segnandone tre, uno di questi con un destro al volo nella finale di ritorno del 20 giugno Livorno-Brescia (3-0). Chiuse la stagione con 20 reti all'attivo, record personale, e venne inserito nei migliori 11 della stagione regolare del campionato di Serie B, premiato come miglior fantasista.\nWest Ham e Brescia.\nNella stagione successiva, dopo aver disputato la prima partita del campionato di Serie A con la maglia del Livorno, il 28 agosto 2009 si trasfer\u00ec in Premier League al West Ham, allenato da Gianfranco Zola, che ne aveva caldeggiato l'acquisto. Il 19 settembre in West Ham-Liverpool (2-3) segn\u00f2 il suo primo gol, su calcio di rigore. Il 3 gennaio 2010 esord\u00ec in FA Cup in West Ham-Arsenal (1-2) e segn\u00f2 il gol del provvisorio vantaggio. Un momento importante della stagione fu il gol su punizione che il 10 febbraio sblocc\u00f2 il risultato in West Ham-Birmingham (2-0). La salvezza venne raggiunta a una giornata dal termine e a fine stagione fu scelto dai sostenitori del club come finalista del premio \"\"Hammer\" of the Year\", riconoscimento per il miglior calciatore del West Ham della stagione, piazzandosi dietro al vincitore Scott Parker. Il bilancio personale a fine stagione tra le varie competizioni fu di otto gol segnati e altri sei procurati.\nIl 24 agosto 2010 venne formalizzato il suo acquisto a titolo definitivo da parte del Brescia, neopromosso in Serie A. Il 19 settembre in Chievo-Brescia (0-1) realizz\u00f2 il suo primo gol con le rondinelle, andando a segno su calcio di punizione. La partita pi\u00f9 significativa della stagione a livello personale fu Brescia-Juventus (1-1) del 10 novembre, nella quale segn\u00f2 la rete del pareggio con un tiro di esterno e che gli valse la prima convocazione in Nazionale dopo esser stato visionato direttamente dal ct, presente allo stadio. A livello di squadra invece, a due giornate dal termine, arriv\u00f2 la retrocessione.\nBologna e la fascia di capitano.\nIl 1\u00ba agosto 2011 venne acquistato in compartecipazione dal Bologna. Il suo acquisto fu voluto dal tecnico Pierpaolo Bisoli, che lo aveva gi\u00e0 allenato a Prato. Il 24 settembre in Bologna-Inter (1-3) realizz\u00f2 il primo gol in rossoblu, segnando su rigore la rete del provvisorio pareggio. In occasione della partita a Novara (0-2) a met\u00e0 ottobre, la prima sotto la gestione di Stefano Pioli, si infortun\u00f2 al costato nelle prime fasi di gara e rest\u00f2 fuori per pi\u00f9 di un mese. La sua stagione decoll\u00f2 dal mese di dicembre e continu\u00f2 costante: per il tipo di gol, un tiro al volo da 35 metri con la porta sguarnita a causa del portiere in uscita, da ricordare la vittoria in Lazio-Bologna (1-3) dell'11 marzo 2012. La stagione si chiuse con un nono posto in Serie A, e, a livello personale, fu caratterizzata da 7 gol, un'autorete procurata e 6 assist in campionato (oltre a una rete e due assist in Coppa); queste prestazioni lo fecero aggregare in pianta stabile alla Nazionale.\nIn merito alla compartecipazione, la situazione venne risolta mediante il ricorso alle buste, con le quali il 23 giugno il Bologna si aggiudic\u00f2 interamente il suo cartellino, rilevando la met\u00e0 ancora appartenente al Brescia.\nDal principio della stagione successiva, fino all\u2019inizio di dicembre, indoss\u00f2 la fascia di capitano, data la squalifica di Daniele Portanova; in seguito, a partire dal 27 gennaio 2013, divenne il capitano della squadra, vista la cessione del difensore. Nel complesso di un'annata in cui venne raggiunta la salvezza in ampio anticipo, il 3 marzo, in Bologna-Cagliari (3-0), realizz\u00f2 la rete pi\u00f9 bella del suo campionato, con un tiro a giro partito da fuori del lato destro dell'area.\nLa partita casalinga del 1\u00ba febbraio 2014 contro l'Udinese (0-2) fu l'ultima in maglia rossoblu per Diamanti, che lasci\u00f2 i felsinei in zona salvezza.\nGuangzhou, Fiorentina, Watford e Atalanta.\nIl 7 febbraio 2014 si trasfer\u00ec a titolo definitivo al Guangzhou, club cinese allenato da Marcello Lippi. Debutt\u00f2 il 26 febbraio in AFC Champions League (Guangzhou-Melbourne Victory 4-2), segnando una doppietta; dopo aver superato il girone terminandolo al primo posto, agli ottavi di finale si rese protagonista nella partita decisiva per il passaggio del turno, Cerezo Osaka-Guangzhou (1-5), facendo due assist. In seguito alla partita di campionato Guangzhou-Shandong Luneng (0-0) fu squalificato per quattro giornate per aver mostrato il dito medio ai compagni di squadra. Ai quarti di AFC Champions League, nonostante la vittoria in Guangzhou-Western Sydney Wanderers (2-1), in cui segn\u00f2 con un destro di controbalzo, la squadra venne eliminata in conseguenza dell'1-0 dell'andata. In campionato, con il pareggio all'ultima giornata in Shandong Luneng-Guangzhou (1-1), il club vinse il titolo.\nIl 10 gennaio 2015 si trasfer\u00ec in prestito con diritto di riscatto alla Fiorentina, dodici anni dopo il suo primo passaggio alla societ\u00e0 gigliata. Il primo gol con la maglia viola lo mise a segno l'8 febbraio in Fiorentina-Atalanta (3-2). A fine stagione, conclusa con il quarto posto in campionato, la Fiorentina decise di non esercitare il diritto di riscatto.\nIl suo cartellino torn\u00f2 nella disponibilit\u00e0 del Guangzhou, ma il giocatore, in attesa di nuova sistemazione, non rientr\u00f2 a far parte della squadra, e il 17 agosto 2015 fu preso in prestito secco dal Watford, club neo-promosso in Premier League; lasci\u00f2 gli \"Hornets\" a met\u00e0 stagione dopo aver collezionato solo tre presenze, tutte da subentrato.\nIl 13 gennaio 2016 fu ufficializzato il suo trasferimento in prestito secco fino a fine stagione all'Atalanta. L'unica rete con gli orobici, la centesima della sua carriera tra club e nazionale, la mise a segno il 20 marzo nella vittoria per 2-0 contro il Bologna. Il campionato fu concluso con una salvezza tranquilla.\nPalermo e Perugia.\nDopo aver terminato il prestito all'Atalanta e rescisso con il Guangzhou, il 29 agosto 2016 firm\u00f2 un contratto con il Palermo. Segn\u00f2 il suo unico gol in campionato il 30 aprile 2017, su punizione, nella vittoria per 2-0 sulla Fiorentina. A tre giornate dal termine divenne matematica la retrocessione del club, con il quale il 31 agosto Diamanti rescisse consensualmente il contratto, rimanendo cos\u00ec svincolato.\nDopo quasi sei mesi senza squadra, il 17 febbraio 2018 firm\u00f2 un contratto fino a fine stagione con il Perugia, militante in Serie B. Il 10 marzo in Perugia-Foggia (2-0) segn\u00f2 su rigore il suo primo gol con gli umbri, con i quali disput\u00f2 i play-off, terminati con l'eliminazione nel turno preliminare (Venezia-Perugia 3-0).\nIl ritorno al Livorno.\nIl 13 luglio 2018 fu ufficializzato come nuovo giocatore del , neopromosso in cadetteria, tornando ad indossare la maglia amaranto a distanza di 9 anni. Il 29 settembre in Venezia-Livorno (1-1) realizz\u00f2 su rigore il suo primo gol in campionato. Il prosieguo del girone d'andata fu caratterizzato da due doppiette: il 3 novembre contro il Perugia (sconfitta 2-3) e il 9 dicembre nella vittoria contro il Foggia (3-1). In occasione di Crotone-Livorno (1-1) del 3 febbraio 2019 disput\u00f2 la sua cinquecentesima partita tra club e nazionale. Il 27 aprile in Livorno-Palermo (2-2) segn\u00f2 il suo 10\u00ba gol stagionale, con un tiro dalla trequarti. La settimana successiva, in Livorno-Carpi (1-0) del 5 maggio, gioc\u00f2 la sua centesima partita con la societ\u00e0 labronica. La stagione si concluse con la salvezza diretta.\nIl trasferimento in Australia.\nDopo lo svincolo dal Livorno, il 25 luglio 2019 \u00e8 stato annunciato come nuovo acquisto da parte del Western United, societ\u00e0 debuttante in A-League, il massimo campionato australiano. Nominato fin da subito capitano, ha segnato il primo gol il 2 novembre in Melbourne Victory-Western United (2-3), con un tiro da fuori area. Alla fine della stagione regolare \u00e8 stato premiato come miglior giocatore dall'emittente ufficiale del campionato, riconoscimento che ha anticipato la conquista della Johnny Warren Medal, premio che la federazione australiana attribuisce al miglior giocatore della stagione. Con la squadra ha ottenuto il quinto posto in regular season, qualificandosi per i play-off, dove, dopo aver battuto 1-0 il Brisbane Roar con un suo gol su punizione nel turno preliminare, il Western United \u00e8 stato sconfitto per 2-0 dal Melbourne City in semifinale.\nNella stagione successiva, dopo due terzi di campionato competitivi, il Western United ha subito otto sconfitte consecutive nell'ultimo mese di regular season, piazzandosi al decimo posto. A livello personale, Diamanti \u00e8 risultato essere il miglior assist-man della A-League, con 9 passaggi decisivi.\nNazionale.\nIl 14 novembre 2010 ricevette la prima convocazione in nazionale, chiamato dal commissario tecnico Cesare Prandelli in vista dell'amichevole contro la del 17 novembre. Sebbene vittima di un attacco influenzale, cominci\u00f2 da titolare, venendo poi sostituito nell'intervallo da Daniele De Rossi.\nConvocato per l'Europeo 2012, nella terza e ultima partita della fase a gironi (con cui l'Italia pass\u00f2 il turno come seconda), vinta il 18 giugno per 2-0 contro l'Irlanda, subentr\u00f2 ad Antonio Cassano al 63' e forn\u00ec l'assist da calcio d'angolo per il gol del raddoppio di Mario Balotelli. Il 24 giugno, nei quarti di finale contro l'Inghilterra (0-0 dts, 2-4 dcr), entr\u00f2 al 78' al posto di Cassano e, dopo aver colpito un palo nei tempi supplementari, durante la serie finale segn\u00f2 il rigore decisivo per la vittoria. Gioc\u00f2 anche il 28 giugno nella semifinale vinta per 2-1 contro la Germania, subentrando al 58' sempre a Cassano. L'Italia concluse il torneo perdendo 4-0 contro la Spagna in finale, partita a cui Diamanti non prese parte.\nDopo la positiva esperienza dell'Europeo continu\u00f2 a far parte stabilmente della rosa della nazionale italiana, venendo convocato in occasione delle partite del girone di qualificazione al Mondiale 2014.\nPrese parte anche alla Confederations Cup 2013, nella cui finale per il 3\u00ba posto, vinta dall'Italia il 30 giugno contro l'Uruguay (2-2 dts, 4-5 dcr), dapprima propizi\u00f2 la rete di Davide Astori e in seguito realizz\u00f2 su punizione il suo primo gol in maglia azzurra, lasciando infine il campo a Emanuele Giaccherini all'83'.\nStatistiche.\nPresenze e reti nei club.\n\"Statistiche aggiornate al 20 febbraio 2022.\""}
{"id": "1392451", "revid": "1429175", "url": "https://it.wikipedia.org/wiki?curid=1392451", "title": "Basetta millefori", "text": "Una basetta millefori (anche scheda millefori o circuito stampato millefori) \u00e8 un componente utilizzato in elettronica per realizzare prototipi di circuiti elettrici in modo da poter realizzare controlli e misure prima di procedere allo sviluppo del circuito stampato.\nDescrizione.\nSi tratta di una piastra, che pu\u00f2 essere di varie misure, caratterizzata da una griglia di fori regolari a distanza di 2,54 mm (cio\u00e8 un decimo di pollice) l'uno dall'altro, misura standard dell'interasse dei piedini dei componenti elettronici pi\u00f9 diffusi in contenitore detto PTH (letteralmente in inglese \"Pass-Through Hole\") che richiede cio\u00e8 un foro per la saldatura di ogni piedino (sempre pi\u00f9 sostituito da dispositivi SMD cio\u00e8 in tecnologia SMT che non richiedono fori per il fissaggio).\nViene realizzata generalmente in vetronite o resina fenolica anche se sono in commercio basette in materiali pi\u00f9 scadenti.\nLa vetronite, seppure pi\u00f9 costosa possiede caratteristiche nettamente migliori: stabilit\u00e0 dimensionale e superiore resistenza alla rottura. La qualit\u00e0 della basetta \u00e8 determinata anche da ulteriori lavorazioni atte ad agevolare l'assemblaggio e il cablaggio dei componenti; la basetta pu\u00f2 presentare solo i fori per il fissaggio dei componenti, i fori possono presentare su un lato le piazzole in rame nudo, atte alla saldatura dei reofori, le piazzole possono essere prestagnate, il foro metallizzato, l'intera superficie verniciata (presenza del \"solder resist\").\nUna basetta completa di queste lavorazioni, oltre ad offrire un agevole montaggio e facilit\u00e0 di saldatura, pu\u00f2 sopportare senza danni un numero (limitato ma sufficiente) di saldature e dissaldature del reoforo.\nLimitazioni.\nCon le tradizionali basette millefori non si possono montare componenti SMT anche se con un po' di pratica e di pazienza si pu\u00f2 trovare una soluzione provvisoria.\nUn altro problema pu\u00f2 essere la realizzazione di piani di schermatura che si possono ottenere solo in maniera approssimativa."}
{"id": "1392452", "revid": "767487", "url": "https://it.wikipedia.org/wiki?curid=1392452", "title": "Eug\u00e8ne Fromentin", "text": "Si rivela un pittore orientalista fecondo, ma senza grande originalit\u00e0.\nBiografia.\nDi agiata famiglia, trascorse gran parte dell'infanzia a Saint-Maurice. Avviato agli studi di legge a Parigi, ben presto si accorse della sua inclinazione e si dedic\u00f2 alla letteratura e alla pittura. Dopo aver concluso gli studi, fu per alcuni anni l'allievo di Louis-Nicolas Cabat, pittore della Scuola di Barbizon specialista in paesaggi. Avendo avuto la possibilit\u00e0, giovanissimo, di visitare l'Algeria, riemp\u00ec i suoi taccuini di schizzi di paesaggi e di abitanti dell'Africa Settentrionale, e fu uno dei primi nell'ambiente artistico parigino a sceglierli come soggetti delle sue opere. Nel 1849, ottenne una medaglia di seconda classe.\nNel 1852, fece un secondo viaggio in Algeria, in occasione di una missione archeologica, nel corso della quale pot\u00e9 approfondire lo studio minuzioso dei paesaggi e dei costumi algerini. Queste annotazioni gli permisero, al suo ritorno, di dare ai suoi dipinti una esattezza realistica. Da un certo punto di vista, i suoi lavori sono stati tanto un contributo all'etnologia che alle opere d'arte.\nIl suo primo grande successo fu al Salon di Parigi del 1847, con \"Gorges de la Chiffa\".\nLo stile di Fromentin fu molto influenzato da Eug\u00e8ne Delacroix. Le sue opere si distinguono per la composizione sorprendente, la sagacia e l'utilizzo dei colori luminosi. Esse traducono la grandezza incosciente degli atteggiamenti barbari e animaleschi. In seguito, tuttavia, i suoi lavori furono segnati dalla fatica e dalla prostrazione.\nLa pittura di Fromentin non \u00e8 che una sfaccettatura del suo genio che forse si \u00e8 rivelato ancor di pi\u00f9 nella letteratura, con meno profusione tuttavia. \"Dominique\", un romanzo psicologico, pubblicato per la prima volta nella \"Revue des deux mondes\" nel 1862, e dedicato a George Sand, fu uno dei romanzi pi\u00f9 notevoli del suo secolo. L'opera si distinse per una approfondita analisi dei sentimenti, la patetica immagine di uno sfortunato sogno giovanile e una notevole sobriet\u00e0 di stile.\nInsegn\u00f2 all'\u00c9cole des beaux-arts di Parigi e fu maestro di Ferdinand Humbert e di Henri-L\u00e9opold L\u00e9vy.\nNel 1876, fu candidato all'Acad\u00e9mie fran\u00e7aise, ma non fu ammesso. Mor\u00ec poco dopo a La Rochelle il 27 agosto 1876. Un collegio della citt\u00e0 porta il suo nome."}
{"id": "1392462", "revid": "123935755", "url": "https://it.wikipedia.org/wiki?curid=1392462", "title": "Rye whiskey", "text": "Il rye whiskey \u00e8 una variet\u00e0 di whiskey statunitense.\nDescrizione.\nLa base del rye whiskey negli Stati Uniti d'America \u00e8 costituita per legge per almeno il 51% da segale (in inglese \"rye\" appunto) con aggiunta di altri cereali, mentre in altri paesi, come ad esempio il Canada, il rye whiskey pu\u00f2 essere prodotto senza impiego di segale.\nSi presenta di colore biondo pallido con gradazione alcolica del 43%. Era particolarmente diffuso negli stati della Pennsylvania e Maryland, ma dopo il proibizionismo la sua produzione cal\u00f2 drasticamente diventando un prodotto di nicchia.\nAttualmente viene presentato nella scena europea della miscelazione, o della degustazione, un prodotto alternativo al bourbon per attitudini e ricette differenti quindi attribuibili a gusti differenti dai distillati di solo grano o malto.\n\u00c8 l'ingrediente principale per la preparazione del cocktail Manhattan.Anche se originariamente l'ingrediente principale del cocktail sia il Canadian whisky la quale composizione non prevede l'uso della segale.\nSi presta ad un invecchiamento molto modesto in fusti nuovi e tostati internamente."}
{"id": "1392464", "revid": "1305772", "url": "https://it.wikipedia.org/wiki?curid=1392464", "title": "Nowy S\u0105cz", "text": "Nowy S\u0105cz (in tedesco \"Neu Sandez\" o \"Neu Sandec\"; in slovacco \"Nov\u00fd Son\u010d\"; in ceco \"Nov\u00fd Sadec\"; in ungherese \"\u00dajszandec\") \u00e8 una citt\u00e0 polacca del voivodato della Piccola Polonia e capoluogo del Distretto di Nowy S\u0105cz. Terza citt\u00e0 per estensione e numero di abitanti del voivodato. Fu fondata l'8 novembre 1292 con il nome \"Neu Sandez\". Ricopre una superficie di 58 km\u00b2 e nel 2012 contava 84.129 abitanti.\nGeografia fisica.\nPosizione geografica.\nNowy S\u0105cz \u00e8 situata sul fondo di una valle ed \u00e8 attraversata dai principali fiumi Dunajec e Kamienica ma anche da \u0141ubinka. L'altitudine \u00e8 variabile e oscilla tra i 272 m s.l.m. e i 475 m s.l.m. La citt\u00e0, in principio, sorse tra le due sponde dei due fiumi, una posizione ben difendibile e tattica secondo il re Venceslao II di Boemia. La citt\u00e0 era isolata, per la sua posizione geografica, ma il passaggio di una importante via commerciale che la univa con il sud Europa ha fatto s\u00ec che Nowy S\u0105cz nel Medioevo ebbe le condizioni favorevoli per lo sviluppo e il commercio.\nNon molto lontano dalla citt\u00e0 troviamo il lago artificiale Ro\u017cnowskie, creato dallo sbarramento del fiume Dunajec, per la costruzione di una centrale idroelettrica.\nDistretti.\nNowy S\u0105cz \u00e8 divisa in 25 distretti:\nEducazione.\nA Nowy S\u0105cz ci sono 19 scuole elementari, 15 scuole medie, 18 licei, 10 scuole professionali, 13 istituti tecnici, 13 licei serali (per adulti), 7 istituti tecnici serali (per adulti) e 28 scuole post-laurea. Troviamo anche una delle pi\u00f9 famose scuole di economia di tutta la Polonia ma anche d'Europa, la National-Louis University, ovvero una delle sedi della famosa universit\u00e0 americana. La scuola \u00e8 inoltre una delle primi partner del colosso di Google in Europa a cui sono legate anche le universit\u00e0 di Oxford e Cambridge.\nAmministrazione.\nGemellaggi.\nNowy S\u0105cz \u00e8 gemellata con le seguenti citt\u00e0:"}
{"id": "1392465", "revid": "287204", "url": "https://it.wikipedia.org/wiki?curid=1392465", "title": "Nowy Sacz", "text": ""}
{"id": "1392485", "revid": "1155", "url": "https://it.wikipedia.org/wiki?curid=1392485", "title": "Crossopterigi", "text": ""}
{"id": "1392486", "revid": "226458", "url": "https://it.wikipedia.org/wiki?curid=1392486", "title": "Domenico Nardini", "text": "Biografia.\nSi form\u00f2 da giovane nello studio di Pietro Lagalla, raffinato fotografo e pittore marchigiano, trapiantato a Teramo fin dal 1898. \nIntorno al 1925, mentre per vivere si dedicava a lavori di rappresentanza, inizi\u00f2 ad esercitare in proprio l'attivit\u00e0 di fotografo. \nPersonaggio singolare, dal carattere creativo e poliedrico, pu\u00f2 essere considerato uno degli ultimi fotografi ambulanti o \u201cda strada\u201d che sempre rifiut\u00f2 di impiantare uno studio di tipo commerciale; \nla sua persona \u00e8 legata in modo tutto speciale alla memoria storica del capoluogo aprutino le cui strade Nardini era solito percorrere, con la Rollei in spalla, in sella alla sua bicicletta. Invece per lo sviluppo e la stampa dei negativi, che eseguiva sempre personalmente, era solito appoggiarsi agli studi di fotografi amici che di volta in volta lo ospitavano. \nFu conosciuto e apprezzato soprattutto come fotografo di famiglia: matrimoni e comunioni, battesimi e compleanni, feste e ricorrenze di ogni genere, sia nelle case dei ricchi sia nei cascinali della campagna abruzzese che percorreva incessantemente alla ricerca di nuove occasioni di lavoro. \nDi rilievo \u00e8 l'attivit\u00e0 di fotoreporter che svolse per numerosi giornali sia locali che nazionali: tra gli altri ricordiamo L'Araldo Abruzzese, Il Messaggero, Il Popolo, Il Solco, Il Tempo, il mensile Teramo, edito dal Comune. Per circa cinquant'anni fu presente alle pi\u00f9 importanti manifestazioni pubbliche tenute in provincia ma soprattutto nella sua Teramo. \nIn generale, oltre all'attivit\u00e0 \u201csul campo\u201d, si impegn\u00f2 nel lavoro in camera oscura e, in particolare, come stampatore per conto terzi. \nFu tra i primi inoltre a dedicarsi al settore delle cartoline, sia come fotografo che come editore. Una imponente attivit\u00e0 questa, sviluppata sull'intero territorio provinciale del quale costru\u00ec una documentazione capillare; giunse infatti fino alle pi\u00f9 piccole frazioni, di molte delle quali le uniche immagini storiche esistenti sono proprio quelle scattate da Nardini. \nL'amore per la documentazione lo spinse a impegnarsi anche nella ricerca delle immagini storiche della citt\u00e0 e provincia di Teramo. Partecip\u00f2 direttamente alla raccolta del materiale documentario per le iniziative di \u201cItalia 61\u201d, nell'ambito delle celebrazioni per il primo centenario dell'Unit\u00e0 d'Italia. Riscopr\u00ec e diffuse alcune delle pi\u00f9 antiche immagini di Teramo come quelle scattate da Gianfrancesco Nardi, intorno al 1863, raffiguranti la Piazza dell'Olmo e il gruppo in posa della Guardia nazionale di Teramo. \nNotevole impegno espresse anche nell'ambito della fotografia industriale e pubblicitaria realizzando cartoline e reportage per decine e decine di esercizi commerciali e industrie locali. Fu tra i primi in Abruzzo a realizzare il trattamento e lo sviluppo delle lastre radiografiche. \nNel corso degli anni Ottanta, gli eredi hanno donato l'intera collezione delle fotografie e delle cartoline, con tutta la serie delle prove di stampa e dei negativi, alla Biblioteca provinciale Melchiorre Delfico di Teramo che a Nardini ha intitolato il proprio Archivio fotografico. \nVa qui sottolineato che la figura di Domenico Nardini \u00e8 stata di recente riscoperta e valorizzata da una serie di pubblicazioni e al suo lavoro di fotografi \u201cdi famiglia\u201d \u00e8 dedicato uno specifico saggio all'interno di uno dei volumi di fotografia della Storia d'Italia della Einaudi dove si legge che Nardini \nGalleria d'immagini.\nPer la notizia relativa alla donazione del Fondo alla Biblioteca Delfico si veda:\nFotografie di Domenico Nardini sono contenute all'interno dei seguenti volumi:\nBibliografia.\nAlla sua figura sono dedicate le seguenti pubblicazioni:"}
{"id": "1392492", "revid": "237256", "url": "https://it.wikipedia.org/wiki?curid=1392492", "title": "Armen Grigoryan", "text": ""}
{"id": "1392493", "revid": "406204", "url": "https://it.wikipedia.org/wiki?curid=1392493", "title": "Dina e Clarenza", "text": "Dina e Clarenza, sono due leggendarie figure femminili legate allo storico assedio di Messina da parte di Carlo d'Angi\u00f2 durante il Vespro siciliano.\nLe eroine sono diventate simboli del coraggio e dell'attaccamento dei civili messinesi nei confronti della loro citt\u00e0. Oggi, Dina e Clarenza si trovano rappresentate a Messina nel Palazzo Zanca (municipio), nel campanile del Duomo e a loro \u00e8 intitolato l'ex-ottavo quartiere della citt\u00e0 dello stretto.\nLeggenda.\nLa sollevazione del Vespro, iniziata il 30 marzo 1282, luned\u00ec dopo la Pasqua, sul sagrato della Chiesa del Santo Spirito di Palermo, si propag\u00f2 rapidamente in tutta l'isola. Carlo I d'Angi\u00f2 tent\u00f2 invano di sedare la rivolta con la promessa di numerose riforme. Alla fine decise di intervenire militarmente. Con 75.000 uomini e duecento navi, a fine maggio 1282, sbarc\u00f2 tra Catona e Gallico (a nord di Reggio) iniziando l'assedio di Messina e bloccando di fatto l'intervento di Reggio a sostegno della citt\u00e0 siciliana. La citt\u00e0 dello Stretto era allora comandata da Alaimo di Lentini, che, nominato Capitano del Popolo, organizz\u00f2 la resistenza nella citt\u00e0. Carlo strinse d'assedio Messina invano sino a tutto settembre e nel tentativo di occupazione non risparmi\u00f2 nessun civile per espugnare la citt\u00e0, n\u00e9 anziani, n\u00e9 donne e n\u00e9 bambini. La citt\u00e0, a sua volta pur se stremata dall'assedio, respinse i continui attacchi con la partecipazione di tutta la popolazione. Dina e Clarenza, due dame messinesi, sono due eroine che, nella leggenda, si opposero agli assalti degli Angi\u00f2. Durante la notte dell'8 agosto si ebbe un assalto guelfo italo-francese alle spalle della citt\u00e0. Le truppe di Carlo tentarono di invadere la citt\u00e0 dai colli e le due donne, di guardia alle mura, appena avvistarono i nemici si prodigarono per respingere l'attacco. Dina scagliando sassi di continuo sui soldati nemici, Clarenza suonando le campane dal campanile del Duomo da dove svegli\u00f2 tutta la citt\u00e0. Cos\u00ec i messinesi accorsero a difesa della citt\u00e0 e respinsero l'attacco."}
{"id": "1392495", "revid": "2120729", "url": "https://it.wikipedia.org/wiki?curid=1392495", "title": "Diego Buonanotte", "text": "Biografia.\nIl 26 dicembre 2009, mentre era alla guida della Peugeot 307 di suo padre, \u00e8 stato vittima di un incidente stradale, nel quale le tre persone che lo accompagnavano sono decedute, mentre il calciatore ha sofferto una contusione del polmone destro e sub\u00ecto fratture all'omero e alla clavicola.\nIl calciatore \u00e8 pure considerato il pi\u00f9 magro nel calcio professionistico.\nCaratteristiche tecniche.\nPu\u00f2 essere schierato come trequartista, regista o centrocampista di fascia. Giocatore molto tecnico e leggero, \u00e8 quindi molto rapido e capace nel dribbling, \u00e8 ambidestro anche se predilige il piede sinistro che \u00e8 il suo naturale.\nCarriera.\nClub.\nHa debuttato nel River Plate il 9 aprile 2006, all'et\u00e0 di 17 anni, nella partita contro l'Instituto vinta per 3-1.\nHa fatto il suo primo gol durante la partita del 30 settembre 2007 contro il Rosario Central allo Stadio monumentale Antonio Vespucio Liberti, al 74'.\nNel 2008 il River Plate, trascinato anche dai suoi gol, vince il campionato di Clausura. Nella penultima partita del campionato sigla una doppietta che porta alla vittoria della sua squadra e all'aritmetica conquista del titolo argentino.\nAd aprile 2010, dopo l'incidente automobilistico, torna in campo contro il Godoy Cruz, quindi rinnova il contratto col River Plate fino al 2015. Nel gennaio 2011 firma un contratto con la societ\u00e0 spagnola del M\u00e1laga, dove si trasferir\u00e0 a partire dalla stagione successiva. Fa il suo esordio ufficiale in campionato il 12 settembre in M\u00e1laga-Granada (4-0), venendo sostituito al 67' da Isco. Il 22 novembre 2012, dopo aver giocato 20 minuti nei preliminari contro il , fa il suo esordio in Champions League condito dal gol che porta sul momentaneo 0-1 la partita Zenit San Pietroburgo-M\u00e1laga, finita poi con il risultato di 2-2.\nIl 31 gennaio 2013, ultimo giorno di calciomercato, passa al Granada. Dopo 29 partite e 1 gol in campionato viene mandato in prestito prima al Pachuca e poi al Quilmes dove torna al gol in campionato il 22 febbraio 2015 nel 2-2 contro il River Plate senza per\u00f2 esultare.\nNazionale.\nHa giocato il campionato sudamericano Under-17 2005 in Ecuador. Partito da titolare nella prima partita, \u00e8 stato poi messo in panchina entrando a partita in corso in altre due partite, accumulando cos\u00ec un totale di 3 presenze. In questa competizione non ha segnato alcun gol e la squadra \u00e8 stata eliminata nella prima fase.\nVenne convocato da Sergio Batista per partecipare al Torneo di Tolone 2009 con la selezione Under-19. In questo torneo riesce a segnare il suo primo gol con la maglia della sua Nazionale, segnato da calcio di punizione assegnato all'80' durante la partita Argentina-Olanda. Durante questa competizione riesce a vincere anche il premio di Miglior giocatore.\nStatistiche.\nPresenze e reti nei club.\n\"Statistiche aggiornate al 4 dicembre 2021.\""}
{"id": "1392501", "revid": "126257", "url": "https://it.wikipedia.org/wiki?curid=1392501", "title": "Lingua italiana dei segni", "text": ""}
{"id": "1392502", "revid": "1573940", "url": "https://it.wikipedia.org/wiki?curid=1392502", "title": "Alzamaj", "text": "Alzamaj (anche traslitterata come \"Alzamay\") \u00e8 una citt\u00e0 della Russia asiatica centro-orientale, situata nell'Oblast' di Irkutsk 600 km a nordovest del capoluogo Irkutsk; sorge nella parte orientale dei monti Sajany, sul fiume Toporok, nel distretto di Ni\u017eneudinsk.\nFondata nel 1899 intorno alla stazione ferroviaria, divenne citt\u00e0 nel 1955.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1392503", "revid": "767487", "url": "https://it.wikipedia.org/wiki?curid=1392503", "title": "Sinus Aestuum", "text": "Il Sinus Aestuum (\"Golfo dei flutti\", in latino) \u00e8 una piccola baia lunare che costituisce un'estensione nord orientale del Mare Insularum; giace entro un diametro di 290 km.\nQuesto golfo \u00e8 abbastanza livellato e non presenta particolarit\u00e0 rilevanti; la superficie \u00e8 costituita da lava basaltica, ha una bassa albedo ed \u00e8 segnata da alcuni piccoli impatti e da alcune catene di creste. Il confine orientale \u00e8 formato da un'area di terreno irregolare che divide il Sinus Aestuum dal Mare Vaporum a est.\nA nord vi \u00e8 la catena dei Montes Apenninus e il cratere Eratostene. Lungo il lato occidentale si trova il cratere sommerso Stadius mentre a sudovest giace il Mare Insularum."}
{"id": "1392504", "revid": "80339", "url": "https://it.wikipedia.org/wiki?curid=1392504", "title": "Alzamay", "text": ""}
{"id": "1392510", "revid": "1543377", "url": "https://it.wikipedia.org/wiki?curid=1392510", "title": "Gali\u010d (Russia)", "text": "Gali\u010d (anche traslitterato come \"Galich\") \u00e8 una cittadina della Russia europea centrale, situata nell'Oblast' di Kostroma, 170 chilometri a nordest del capoluogo Kostroma, sulle rive meridionali del piccolo lago omonimo; \u00e8 il capoluogo del \"rajon\" (distretto) Gali\u010dskij.\nAppare nelle cronache locali a partire dal 1234, con il nome di \"Gali\u010d Merskij\", ossia \"Gali\u010d dei Merja\"; sviluppatasi nei secoli successivi grazie al commercio di sale e pellicce, ottenne lo \"status\" di citt\u00e0 nel 1778.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1392511", "revid": "287204", "url": "https://it.wikipedia.org/wiki?curid=1392511", "title": "Galic", "text": ""}
{"id": "1392512", "revid": "80339", "url": "https://it.wikipedia.org/wiki?curid=1392512", "title": "Galich", "text": ""}
{"id": "1392513", "revid": "287204", "url": "https://it.wikipedia.org/wiki?curid=1392513", "title": "Gyroporus cyanescens", "text": "\"Gyroporus cyanescens\" (Bull.) Qu\u00e9l., \"Enchir. fung.\" (Paris): 161 (1886).\nGyroporus cyanescens \u00e8 un fungo basidiomicete che si distingue da altre specie simili per l'intenso viraggio all'azzurro non appena viene toccato.\nDescrizione della specie.\nCappello.\nFino a 10\u201315\u00a0cm di diametro, carnoso, emisferico poi convesso, irregolare\nTubuli.\nLunghi fino a 15\u00a0mm, liberi, biancastri.\nPori.\nPiccoli, rotondi, bianco-giallognoli, al tocco virano rapidamente all'azzurro.\nGambo.\n9-12 x 2\u20133\u00a0cm, pieno, poi spugnoso e cavernoso, cilindrico, ingrossato alla base, concolore al cappello.\nCarne.\nBianca, soda, di colore tipico azzurro-indaco al taglio.\nMicroscopia.\nSpore.\n8-10 x 4-8\u00a0\u00b5m, gialle in massa, ellissoidali, ialine.\nReazioni chimiche.\nCome detto in precedenza, il \"G. cyanescens\", al taglio vira all'azzurro.\nTale reazione \u00e8 dovuta ad una sostanza chiamata acido variegatico che resta incolore fino a che non viene a contatto con l'ossigeno. Ci\u00f2 avviene quando le pareti cellulari del \"G. cyanescens\", al contatto, si rompono esponendo all'aria tale sostanza. Allora l'enzima ossigenasi converte l'acido in questione nel suo chinone metide possiede una colorazione bluastra.\nIn altri boleti, in ambiente anaerobico, l'acido variegatico viene invece convertito in variegatorubina, che \u00e8 responsabile del viraggio al rosso.\nHabitat.\nFruttifica in estate-autunno, solitario o gregario, specialmente nei boschi di latifoglia in luoghi aperti e asciutti.\nCommestibilit\u00e0.\nDiscreta.\nVa scartato il gambo negli esemplari adulti perch\u00e9 fibroso. Comunque di qualit\u00e0 leggermente inferiore al congenere \"Gyroporus castaneus\".\nEtimologia.\nDal greco \"kyan\u00f2s\" =azzurro, per la carne che all'aria vira al colore azzurro."}
{"id": "1392516", "revid": "1494169", "url": "https://it.wikipedia.org/wiki?curid=1392516", "title": "Oryol", "text": ""}
{"id": "1392523", "revid": "1543377", "url": "https://it.wikipedia.org/wiki?curid=1392523", "title": "Eudendrium glomeratum", "text": "Eudendrium glomeratum () \u00e8 un idrozoo della famiglia Eudendriidae. \nHabitat e distribuzione.\nStrettamente bentonico, costituisce la preda di alcune specie di Nudibranchia (\"Flabellina affinis\", \"Flabellina ischitana\")."}
{"id": "1392540", "revid": "767487", "url": "https://it.wikipedia.org/wiki?curid=1392540", "title": "Dorsa Ewing", "text": "I Dorsa Ewing sono un sistema di creste lunari intitolato al geofisico e oceanografo statunitense William Maurice Ewing. Si trova nell'Oceanus Procellarum e ha una lunghezza di circa 141\u00a0km."}
{"id": "1392542", "revid": "29244", "url": "https://it.wikipedia.org/wiki?curid=1392542", "title": "Doris affinis", "text": ""}
{"id": "1392543", "revid": "29244", "url": "https://it.wikipedia.org/wiki?curid=1392543", "title": "Eolidia flabellina", "text": ""}
{"id": "1392544", "revid": "287204", "url": "https://it.wikipedia.org/wiki?curid=1392544", "title": "Merced (California)", "text": "Merced (pronunciato /m\u025c\u02d0r\u02c8s\u025bd/) \u00e8 il capoluogo di contea della omonima contea situata nella valle di San Joaquin nella California centrale. Nel 2007 la popolazione della citt\u00e0 era di abitanti. Fondata nel 1889, deve il suo nome al fiume Merced che scorre nel vicino Yosemite National Park.\nMerced \u00e8 conosciuta come la \"porta del Yosemite\", essendo a meno di due ore di auto a est dal parco nazionale di Yosemite e a poca distanza a ovest dalla Monterey Bay, baia che si affaccia sull'Oceano Pacifico e quindi alle sue lunghissime spiagge. La citt\u00e0 \u00e8 ben servita dai mezzi di trasporto con una stazione ferroviaria, un aeroporto (il Merced Municipal Airport) e tre diverse linee di autobus.\nNel 2005 la citt\u00e0 \u00e8 diventata la sede della decima delle Universit\u00e0 della California, la UC Merced.\nGeografia e geologia.\nSecondo l'ufficio del censimento degli Stati Uniti la cittadina ha una superficie di 51,4 km\u00b2 che corrispondono a 19,9\u00a0mi\u00b2.\nNel 1987 si scopr\u00ec che una delle principali fonti di acqua sottorranea di Merced, era contaminata dal tetracloroetilene; da quel momento vennero quindi messe in atto norme pi\u00f9 restrittive riguardo alla ricerca di acqua nel sottosuolo cittadino.\nComunit\u00e0.\nMerced poteva essere descritta come una \"citt\u00e0 addormentata\" fino all'arrivo del decimo UC campus, lo UC Merced, che ha radicalmente cambiato l'aspetto della cittadina.\nI posti di svago della citt\u00e0 sono l'Applegate Park, lo zoo, i Bear and Black Rascal Creeks con le sue piste ciclabili, uno skate park situato nel distretto di Applegate, un palco per concerti dal vivo a Downtown, due cinema, il Mainzer Theater (conosciuto per il suo valore storico e architettonico), il County Courthouse Museum (che risale al 1889) e la biblioteca della contea.\nAnche se ancora in fase di crescita, Merced ha molti centri commerciali, tra cui spicca il Merced Mall, dove si possono trovare molti negozi delle marche pi\u00f9 famose, diversi supermercati, ristoranti e bar.\nInoltre, a breve distanza dalla citt\u00e0 si pu\u00f2 visitare il Castle Air Museum, il Challenger Learning Center, il Castle Science and Technology Museum, lo splendido lago Yosemite e le Merced Falls.\nLa citt\u00e0 di Merced e le cittadine limitrofe sono raggiunte dal Merced Sun-Star, quotidiano che \u00e8 stato alla ribalta della cronaca per alcune sue inchieste giornalistiche che hanno portato alle dimissioni del procuratore generale.\nProprio per questa inchiesta, il Merced Sun-Star, che stampa ogni giorno ventimila copie, ha vinto il premio nazionale del \"Associated Press Managing Editors Association public service award\".\nIstruzione.\nA Merced ci sono due high school campus statali, la Merced High School e la Golden Valley High School, oltre ad alcuni campus pi\u00f9 piccoli privati che offrono una educazione differente (ad esempio religiosa). Merced ha anche un college comunitario, il Merced College.\nAlla fine del 2005 l'Universit\u00e0 della California ha aperto una sede a Merced, subito fuori dal centro cittadino. La UC Merced nel 2006 aveva 2000 studenti iscritti ai corsi.\nInoltre in citt\u00e0 sono presenti anche numerosi scuole religiose e tecniche per coprire tutte le varie richieste di educazione.\nSociet\u00e0.\nEvoluzione demografica.\nSecondo l'ultimo censimento della cittadina di Merced, che risale al 2000, a Merced abitano 63.898 persone, per un totale di 20.435 case e 14.631 famiglie. La densit\u00e0 di popolazione della cittadina \u00e8 di 1242,2 abitanti/km\u00b2.\nLa popolazione di Merced \u00e8 composta per il 52,40% da bianchi, per il 6,33% da afroamericani, solo l'1.28% dai nativi americani, 11,37% da asiatici (la maggior parte di etnia Hmong), dallo 0,21% da persone provenienti da isole dell'Oceano Pacifico e per il 23,18% da altre razze. La popolazione di origine ispanica di ogni razza presente a Merced rappresenta il 41,36% della popolazione totale.\nA Merced il 42,9% delle famiglia ha bambini di et\u00e0 inferiore ai 18 anni che vivono ancora con i genitori, il 47,2% \u00e8 invece rappresentato da coppie sposate che vivono assieme, il 18,2% della popolazione della citt\u00e0 \u00e8 rappresentato da donne sole che non hanno marito e il restante 28,4% sono \"non-families\".\nL'et\u00e0 media di Merced si aggira attorno ai 28 anni; infatti ben il 34,7% degli abitanti \u00e8 minorenne, l'11,4% ha un'et\u00e0 compresa tra i 18 e i 24 anni, il 27,4% tra i 25 e i 44, il 17,1% dai 45 ai 64 e il restante 9,4% ha pi\u00f9 di 65 anni. Per ogni 100 donne ci sono 95,6 maschi; se si escludono i minorenni per ogni 100 donne ci sono 92,3 maschi.\nMerced \u00e8 una delle citt\u00e0 con pi\u00f9 alta concentrazione di Hmong laotiani degli Stati Uniti. Nella met\u00e0 degli anni novanta un quinto dei residenti a Merced era di razza Hmong. Nonostante l'integrazione forzata nella comunit\u00e0 locale e qualche caso di xenofobia, la comunit\u00e0 Hmong a Merced \u00e8 riuscita a conservare intatti molti aspetti della loro cultura originaria.\nCritiche.\nNell'edizione del 2007 del libro \"Cities Ranked &amp; Rated\", scritto da Bert Sperling e Peter Sander, Merced si \u00e8 posizionata al 370\u00ba posto su 373 citt\u00e0 di tutto il territorio statunitense. I fattori che influiscono sulla posizione delle citt\u00e0 secondo gli autori del libro sono la qualit\u00e0 della vita, il costo della vita in citt\u00e0 e nelle vicinanze, la disponibilit\u00e0 di scelta di diversi tipi di lavoro, educazione, assistenza sanitaria, oltre che al clima, al crimine e alle attivit\u00e0 di svago.\nTuttavia Merced non rester\u00e0 a lungo in quella posizione, come dicono gli autori stessi: \"Merced \u00e8 certamente su un gradino superiore e offre potenzialit\u00e0 che non si trovano nelle altre citt\u00e0 della San Joaquin Valley. Questo potenziale non \u00e8 mostrato chiaramente nei numeri di oggi.\""}
{"id": "1392545", "revid": "29244", "url": "https://it.wikipedia.org/wiki?curid=1392545", "title": "Eolidia papillosa", "text": ""}
{"id": "1392546", "revid": "287204", "url": "https://it.wikipedia.org/wiki?curid=1392546", "title": "Herbert Brown", "text": "Biografia.\nBrown, il cui vero nome era \"Herbert Brovarnik\", nacque a Londra da genitori ebrei ucraini. La famiglia si trasfer\u00ec negli Stati Uniti nel giugno del 1914, quando lui aveva due anni.\nNell'autunno del 1935, entr\u00f2 all'Universit\u00e0 di Chicago, complet\u00f2 due anni di studi in tre quadrimestri, e si guadagn\u00f2 un dottorato in scienze nel 1936. Lo stesso anno divenne cittadino naturalizzato statunitense. Il 6 febbraio 1937 spos\u00f2 Sarah Baylen, la persona che ha sempre accreditato come colei che lo ha fatto interessare agli ibridi del boro, un argomento collegato al lavoro grazie al quale lui e Georg Wittig vinsero il Premio Nobel per la chimica nel 1979. Due anni dopo aver iniziato gli studi, nel 1938 si laure\u00f2, sempre all'Universit\u00e0 di Chicago. Non trovando lavoro nell'industria, accett\u00f2 un posto come post-dottorato. Questo fu l'inizio della sua carriera accademica. Divenne docente in quell'universit\u00e0 nel 1939, e mantenne l'incarico per quattro anni prima di spostarsi all'Universit\u00e0 Wayne di Detroit ove, nel 1946, fu promosso \"professore associato\". Divenne professore di chimica inorganica all'Universit\u00e0 Purdue nel 1947 e nel 1949 si un\u00ec all\"Alpha Chi Sigma\", una confraternita professionale specializzata nel campo della chimica.\nMantenne il posto di \"professore emerito\" dal 1978 fino alla morte, nel 2004. Nel campus dell'Universit\u00e0 Purdue, Il \"Laboratorio di chimica Herbert C. Brown\" fu nominato in suo onore.\nLa ricerca.\nDurante la seconda guerra mondiale, mentre lavorava con Hermann Irving Schlesinger, Brown scopr\u00ec un metodo per produrre boroidruro di sodio (NaBH4), che pu\u00f2 essere usato per produrre borani, composti formati da boro e idrogeno. La sua base di lavoro furono gli elementi chimici i cui simboli erano le iniziali del suo nome, idrogeno (H), carbonio (C) e boro (B).\nBrown attribu\u00ec a sua moglie Sara il merito di averlo supportato e avergli permesso di concentrarsi su queste scoperte amministrando le finanze, mantenendo la casa ed il giardino ed altro. Come lui stesso ebbe occasione di dire, dopo aver ricevuto il premio Nobel a Stoccolma, lui port\u00f2 la medaglia e lei il premio di 100.000 dollari. Ha ricevuto numerosi altri riconoscimenti tra i quali la Medaglia Linus Pauling nel 1968, la National Medal of Science nel 1969, la Medaglia Elliot Cresson nel 1978, la Medaglia Priestley nel 1981 e la Medaglia Perkin nel 1982.\nMor\u00ec il 19 dicembre 2004, in un ospedale di Lafayette (Indiana), nell'Indiana, dopo un attacco di cuore."}
{"id": "1392547", "revid": "767487", "url": "https://it.wikipedia.org/wiki?curid=1392547", "title": "Dorsa Geikie", "text": "I Dorsa Geikie sono un sistema di creste lunari intitolato al geologo scozzese Sir Archibald Geikie nel 1976. Si trova nel Mare Fecunditatis e ha una lunghezza di circa 228\u00a0km."}
{"id": "1392548", "revid": "117271", "url": "https://it.wikipedia.org/wiki?curid=1392548", "title": "Boletus constrictus", "text": ""}
{"id": "1392549", "revid": "117271", "url": "https://it.wikipedia.org/wiki?curid=1392549", "title": "Boletus cyanescens", "text": ""}
{"id": "1392550", "revid": "117271", "url": "https://it.wikipedia.org/wiki?curid=1392550", "title": "Boletus lacteus", "text": ""}
{"id": "1392551", "revid": "117271", "url": "https://it.wikipedia.org/wiki?curid=1392551", "title": "Gyroporus lacteus", "text": ""}
{"id": "1392552", "revid": "26244", "url": "https://it.wikipedia.org/wiki?curid=1392552", "title": "Su postale", "text": ""}
{"id": "1392554", "revid": "117271", "url": "https://it.wikipedia.org/wiki?curid=1392554", "title": "Leccinum constrictum", "text": ""}
{"id": "1392555", "revid": "117271", "url": "https://it.wikipedia.org/wiki?curid=1392555", "title": "Leucoconius cyanescens", "text": ""}
{"id": "1392556", "revid": "26244", "url": "https://it.wikipedia.org/wiki?curid=1392556", "title": "Su Postale", "text": ""}
{"id": "1392557", "revid": "486946", "url": "https://it.wikipedia.org/wiki?curid=1392557", "title": "Elenco dei Papi", "text": ""}
{"id": "1392559", "revid": "125602070", "url": "https://it.wikipedia.org/wiki?curid=1392559", "title": "San Francisco de los Romo", "text": "San Francisco de los Romo \u00e8 uno degli 11 comuni dello stato di Aguascalientes, Messico e conta 28.832 abitanti secondo il censimento del 2005 e si estende per un'area di 134.07\u00a0km\u00b2. Le sue coordinate sono 21\u00b058'N 102\u00b021'W.\nLocalit\u00e0 Principali.\nLa citt\u00e0 di San Francisco de los Romo \u00e8 a capo dell'omonimo comune e le sue principali localit\u00e0 sono:"}
{"id": "1392560", "revid": "1442080", "url": "https://it.wikipedia.org/wiki?curid=1392560", "title": "Half Japanese", "text": "Half Japanese sono un gruppo rock statunitense formato nel 1975 a Uniontown, Maryland da Jad Fair (voce e chitarra) e David Fair (chitarra, percussioni), due fratelli originari del Michigan."}
{"id": "1392561", "revid": "647919", "url": "https://it.wikipedia.org/wiki?curid=1392561", "title": "OMRI", "text": ""}
{"id": "1392563", "revid": "767487", "url": "https://it.wikipedia.org/wiki?curid=1392563", "title": "Dorsa Harker", "text": "I Dorsa Harker sono un sistema di creste lunari intitolato al geologo e petrografo inglese Alfred Harker nel 1976. Si trova nel Mare Crisium e ha una lunghezza di circa 197\u00a0km."}
{"id": "1392564", "revid": "174925", "url": "https://it.wikipedia.org/wiki?curid=1392564", "title": "George von Opel", "text": ""}
{"id": "1392568", "revid": "767487", "url": "https://it.wikipedia.org/wiki?curid=1392568", "title": "Dorsa Lister", "text": "I Dorsa Lister sono un sistema di creste lunari intitolato al naturalista e medico inglese Martin Lister nel 1976. Si trova nella zona meridionale del Mare Serenitatis e ha un diametro di circa 203\u00a0km."}
{"id": "1392571", "revid": "1305772", "url": "https://it.wikipedia.org/wiki?curid=1392571", "title": "SUV (disambigua)", "text": ""}
{"id": "1392576", "revid": "2021825", "url": "https://it.wikipedia.org/wiki?curid=1392576", "title": "Finestra di Bedretto", "text": "La Finestra di Bedretto indica un tunnel scavato e utilizzato durante la costruzione della Galleria di base della Furka. Inizia a met\u00e0 circa della galleria di base, il portale sud si trova a Ronco Bedretto. Quando era operativo era percorso da una ferrovia di cantiere con uno scartamento di 600 mm.\nStoria.\nNel 1955 il comitato di iniziativa \"f\u00fcr eine Tunnelbahn Oberhasli-Goms-Bedrettotal\" (per un tunnel ferroviario tra Oberhasli-Valle di Goms-Val Bedretto) annuncia l'intenzione di chiedere una concessione per collegare tra di loro i cantoni Berna, Vallese e Ticino. Era prevista una galleria da Oberwald a Ronco Bedretto. \nNel 1960, il \"Syndicat d'initiative pour le tunnel Oberwald-Realp\" (Consorzio per il tunnel Oberwald-Realp) presenta il suo progetto di Galleria di base della Furka.\nNel 1965, uno studio della societ\u00e0 Motor-Columbus sostiene che la costruzione di un accesso supplementare a met\u00e0 tunnel di base non comporta alcun risparmio.\nNel 1968 un nuovo studio esamina l'eventualit\u00e0 della costruzione di un tunnel diretto da Ulrichen alla Val Bedretto. Nello studio viene per la prima volta evocata la possibilit\u00e0 di scavare una galleria a forma di Y.\nNel maggio 1970, il Dipartimento militare federale descrive la Finestra di Bedretto come militarmente non desiderabile, pur rinunciando a combatterla attivamente.\nNel giugno 1970 il Consiglio federale approva il progetto definitivo che comprende anche la Finestra di Bedretto che permetterebbe di risparmiare due milioni di franchi.\nNel giugno 1971, viene definitivamente approvata la Finestra di Bedretto i cui lavori di costruzione iniziano nel 1973.\nAll'apertura della Galleria di base della Furka la Finestra di Bedretto viene chiusa.\nMotivi per la costruzione.\nLa Finestra di Bedretto \u00e8 stata costruita per diversi motivi, ecco i principali:\nI presunti benefici sono stati tuttavia realizzati solo in parte: malgrado la Finestra di Bedretto, i lavori nella costruzione del tunnel di base sono proceduti a rilento a causa della cattiva qualit\u00e0 dell'aria. Non \u00e8 poi stato possibile realizzare alcun risparmio di tempo.\nDa notare che malgrado il Dipartimento militare federale abbia pubblicamente criticato l'opera, \u00e8 ancora largamente diffusa nell'opinione pubblica l'idea che la Finestra di Bedretto sia stata costruita per motivi militari.\nPresente.\nAnche se previsto fin dalla sua costruzione, finora tutti i progetti di riconversione della Finestra di Bedretto in \"vero\" tunnel ferroviario (con capolinea Airolo) non sono mai andati a buon fine.\nDiversi studi sono stati realizzati sul suo possibile utilizzo, come ad esempio dal Canton Grigioni nel 2005, dai comuni dell'Alta Leventina nel 2006.\nL'uso della Finestra di Bedretto \u00e8 stato anche evocato in occasione della candidatura di Sion per i Giochi olimpici invernali del 2006.\nNel 2013, il Consiglio di Stato del Canton Ticino ha bocciato per motivi economici una richiesta di riattivare la Finestra di Bedretto.\nOggi il portale di Ronco Bedretto viene utilizzato come ricovero per una macchina agricola. Nel 2018 il politecnico di Zurigo ha annunciato l'intenzione di insediare un laboratorio all'interno del tunnel. Il laboratorio servir\u00e0 a svolgere degli studi sulla geotermia e gli effetti sulla sismicit\u00e0."}
{"id": "1392581", "revid": "37401", "url": "https://it.wikipedia.org/wiki?curid=1392581", "title": "Ghiera (architettura)", "text": ""}
{"id": "1392585", "revid": "767487", "url": "https://it.wikipedia.org/wiki?curid=1392585", "title": "Dorsa Mawson", "text": "I Dorsa Mawson sono un sistema di creste lunari intitolato al geologo ed esploratore antartico inglese Douglas Mawson nel 1976. Si trova nel Mare Fecunditatis e ha una lunghezza di circa 132\u00a0km."}
{"id": "1392586", "revid": "174925", "url": "https://it.wikipedia.org/wiki?curid=1392586", "title": "Gian Giacomo Fellissent", "text": ""}
{"id": "1392589", "revid": "729019", "url": "https://it.wikipedia.org/wiki?curid=1392589", "title": "Breda Ba.28", "text": "Il Breda Ba.28 era un biplano da addestramento monoposto e biposto dotato di caratteristiche acrobatiche, realizzato dall'azienda italiana Societ\u00e0 Italiana Ernesto Breda a partire dal 1936.\nStoria del progetto.\nDerivato dal predecessore Ba.25 prodotto nel 1930, si differenziava da questo principalmente per una linea pi\u00f9 aerodinamica e per la presenza degli alettoni montati su entrambe le ali anzich\u00e9 solo su quella inferiore. Le ali erano realizzate in tecnica mista, ovvero con struttura metallica rivestita da tela verniciata che si raccordavano su una fusoliera a sezione quadrata. Il Ba.28 era motorizzato con un radiale Piaggio P.VII raffreddato ad aria dotato di anello Townend, in grado di sviluppare 380 CV (279 kW), che gli consentiva di raggiungere i 240 km/h, mantenendo stabile la velocit\u00e0 di crociera a 200 km/h.\nQuesto addestratore di non notevoli dimensioni (lungo appena 7,80 m) non venne molto apprezzato dai piloti della Regia Aeronautica per via della sua pericolosit\u00e0 in acrobazia e per l'autonomia di soli 400\u00a0km.\nFu prodotto in soli 50 esemplari, ed era in adozione all'inizio della guerra nelle scuole volo di Frosinone, dell'Aeroporto di Aquino e dell'Aeroporto di Foligno.\nAlcuni esemplari furono inviati in Spagna per fornire supporto aereo alle truppe italiane durante la guerra civile spagnola."}
{"id": "1392596", "revid": "78273", "url": "https://it.wikipedia.org/wiki?curid=1392596", "title": "Museo Puskin", "text": ""}
{"id": "1392598", "revid": "767487", "url": "https://it.wikipedia.org/wiki?curid=1392598", "title": "Dorsa Rubey", "text": "I Dorsa Rubey sono un sistema di creste lunari intitolato al geologo statunitense William Walden Rubey nel 1976. Si trova nell'Oceanus Procellarum e ha una lunghezza di circa 100\u00a0km."}
{"id": "1392599", "revid": "729019", "url": "https://it.wikipedia.org/wiki?curid=1392599", "title": "Tupolev Tu-204", "text": "Il Tupolev Tu-204 (in russo: \"\u0422\u0443\u043f\u043e\u043b\u0435\u0432 \u0422\u0443-204\") \u00e8 un aereo di linea bimotore a fusoliera stretta a medio-lungo raggio sovietico progettato negli anni ottanta.\nLa famiglia di aeroplani Tu-204 comprende diverse versioni: la versione originale Tu-204, due versioni \"base\" (Tupolev Tu-204-100 e Tupolev Tu-214 sia per il trasporto passeggeri che merci), una versione accorciata a medio raggio (Tupolev Tu-204-500), una versione accorciata a lungo raggio (Tu-204-300) e una versione rimotorizzata e rielaborata (Tupolev Tu-204SM), entrata in produzione di serie nel 2010.\nSviluppo.\nAll'inizio degli anni ottanta la compagnia aerea sovietica Aeroflot aveva bisogno di nuovi e moderni aerei di linea in grado di trasportare un numero maggiore di passeggeri e con migliori performance di quanto non fosse possibile con il Tupolev Tu-154.\nIl primo volo del primo Tu-204 di serie avvenne il 2 gennaio 1989. L'aereo entr\u00f2 in servizio nel dicembre 1994.\nVersioni.\nTu-204.\nVersione originale del Tupolev Tu-204. Era un velivolo di nuova generazione con l'impiego di 18% di materiali compositi nella versione originale che effettu\u00f2 il suo primo volo il 2 gennaio 1989.\nSono stati costruiti 4 prototipi del Tu-204. La certificazione del Tupolev Tu-204 fu conclusa nel dicembre del 1994. L'equipaggio del primo Tu-204 prevedeva 2 piloti e un ingegnere di bordo come il precedente Tupolev Tu-154. La capacit\u00e0 della classe economica era di 210 posti. Il raggio d'azione era di 3.700\u00a0km con 196 passeggeri a bordo. Il peso massimo al decollo era di 94.600 kg. La tangenza massima dell'aereo era di 12.600\u00a0m, la distanza necessaria per il decollo dell'aereo era di 1.550\u00a0m con una velocit\u00e0 di crociera di 850\u00a0km/h. Inoltre questo aereo fu il primo aereo passeggeri russo che poteva effettuare l'atterraggio automatico nelle condizioni meteorologiche di categoria IIIa dell'ICAO.\nTu-204-100.\nIl Tu-204-100 \u00e8 una modifica del modello originale Tu-204, con il peso massimo al decollo aumentato fino a 103.000 kg. Il carico utile dell'aereo \u00e8 di 25.200 kg per un raggio d'azione di 4.700\u00a0km. Il Tupolev Tu-204-100 fu certificato ed entr\u00f2 in produzione di serie nel 1995. L'aereo montava di serie il TCAS ed il sistema di collegamento via radio satellitare SAT-906.\nTu-204-200.\nIl Tupolev Tu 204-200 \u00e8 un aereo di medio-lungo raggio con maggiore capacit\u00e0 di combustibile e il peso massimo al decollo di 110.750 kg. Il raggio d'azione dell'aereo \u00e8 stato aumentato a 6.200\u00a0km con 210 passeggeri a bordo. Il modello entr\u00f2 in produzione di serie nel 1996.\nTu-204-500.\nVersione del Tu-204-300 modificata per i tragitti pi\u00f9 corti, il modello \u00e8 certificato secondo gli standard ETOPS.\nTu-206.\nVersione sperimentale del Tu-204 a gas liquido.\nTu-214.\nIl 27 ottobre 2010 il presidente della Federazione Russa Dmitrij Anatol'evi\u010d Medvedev ha visitato Tatarstan a bordo del nuovo Tupolev Tu-214PU arrivato nella flotta dell'Amministrazione del presidente nell'ottobre 2010. L'aereo \u00e8 stato prodotto nella fabbrica d'aviazione civile di Kazan' \"KAPO in nome di S. P. Gorbunov\".\nTu-204SM.\nL'OKB Tupolev ha progettato una variante dei modelli Tu-204/214, sviluppata a partire dal 2006 e subentrata in produzione sia nella KAPO di Kazan' sia all'Aviastar di Ul'janovsk nel 2011, fino alla fine della produzione pianificata nel 2016.\nLe caratteristiche tecniche del Tu-204SM includono:\nGrazie alle nuove caratteristiche il peso a vuoto del velivolo \u00e8 diminuito di 2.000 kg. L'azienda ha previsto di costruire circa 100 nuovi Tupolev Tu-204SM entro il 2016, con il primo esemplare della serie assemblato nel 2010.\nIl Tupolev Tu-204SM dispone della nuova cabina passeggeri in tre classi: economica, business e VIP, con la possibilit\u00e0 di regolare il numero dei posti nella cabina economica e aggiungere accessori come lettori DVD, poltrone regolabili e nuove mensole per i bagagli a mano regolabili.\nIl 17 ottobre 2009 l'aereo-laboratorio Tu-204 (RA-64048) con i nuovi propulsori Aviadvigatel PS-90A2 ha effettuato il suo primo volo. Il nuovo propulsore PS-90A2 \u00e8 costruito secondo le regole americane FAR33 e le regole europee JAR33 ed inoltre soddisfa le regole ETOPS 180 per permettere l'estensione del periodo di diversione a 180 minuti.\nIl 28 settembre 2010 alla sede di OKB Tupolev a Mosca venne comunicato che due prototipi degli aerei Tu-204SM erano stati realizzati dalla fabbrica Aviastar di Ul'janovsk ed erano pronti per il programma di certificazione del nuovo modello.\nTre launch customer del nuovo Tu-204SM sono stati nominati dalle compagnie finanziarie russe l'Ilyushin Finance&amp;Co. e Sberbank-Leasing: Syrian Arab Airlines, Atlant-Sojuz (che ha firmato un contratto per 15 Tu-204SM nell'agosto 2009) e Iran Air (che ha ordinato 5 Tu-204SM con 25 in opzione).\nIl 29 dicembre 2010 il nuovo Tupolev Tu-204SM (RA-64150), il primo aereo di serie assemblato dalla Aviastar di Ul'janovsk, ha effettuato con il successo il suo primo volo.\nIl 28 gennaio 2011 sono stati certificati i propulsori Aviadvigatel PS-90A3, una versione modificata e migliorata dell'Aviadvigatel PS-90A2.\nIl 2 febbraio 2011 la rivista britannica Flight International ha comunicato con riferimento ai dirigenti di alto livello di Ryanair che la compagnia aerea a basso costo irlandese sta negoziando con i produttori russi di aerei passeggeri per l'acquisizione di aerei a fusoliera stretta. Tra gli aerei con capacit\u00e0 fino a 199 posti la compagnia aerea ha preso in considerazione l'Irkut MS-21 ed il Tupolev Tu-204SM. I principali punti chiave che Ryanair sta negoziando sono un prezzo adeguato e soprattutto l'efficienza nei consumi che possono offrire questi aerei, motorizzati con le turboventole Aviadvigatel PS-90A3.\nUtilizzatori.\nRussia.\nGli aerei Tupolev Tu-204/Tu-214 sono stati inoltre utilizzati dalle compagnie aeree russe Dalavia, Interavia Airlines, KAPO Avia, KrasAir e PAL Perm Airlines.\nMilitari.\n2 TU-214PU SBUS posto di comando volante, consegnati al giugno 2018."}
{"id": "1392601", "revid": "1005847", "url": "https://it.wikipedia.org/wiki?curid=1392601", "title": "Industria 2015", "text": "Industria 2015 \u00e8 il nome sintetico del disegno di legge per la competitivit\u00e0 ed il rilancio della politica industriale, approvato il 22 settembre del 2006 dal governo Prodi II.\nDescrizione e obiettivi.\nMesso a punto dal Ministro dello sviluppo economico Pier Luigi Bersani, Industria 2015 stabilisce le linee strategiche della politica industriale italiana, basandole su una concezione di industria che integra non solo la produzione manifatturiera ma anche i servizi avanzati e le nuove tecnologie, in una prospettiva di medio-lungo periodo (il 2015).\nL'obiettivo della politica industriale delineata da Industria 2015 \u00e8 l'uscita dalla situazione di crisi dell'economia italiana, che si propone di raggiungere mediante la centralizzazione del ruolo dell'industria nell'ambito di una rinnovata attenzione culturale (che coinvolga tutta la societ\u00e0 e non solo la politica), ai temi dell'economia reale.\nIl disegno di legge mira a riportare al centro dell'attenzione i temi dell'impresa, che esso intende come il luogo dove la tradizione e l'innovazione si incontrano, si crea nuova ricchezza, si valorizzano le singole competenze, i giovani trovano il loro sbocco professionale. Inoltre, nella comune presenza di personale italiano e immigrato, Industria 2015 vede il tempo trascorso all'interno dell'impresa come un'occasione privilegiata per la pacifica integrazione di culture diverse.\nNell'attuazione degli interventi previsti, il Ministero dello sviluppo economico \u00e8 assistito dall'Istituto per la promozione industriale (IPI), sua agenzia tecnica.\nStrumenti.\nGli strumenti sui quali ruota l'azione di Industria 2015 sono:\nProgetti di innovazione industriale.\nSecondo Industria 2015 il sistema produttivo italiano del futuro camminer\u00e0 su \u201cdue gambe\u201d, costituite da:\nI progetti di innovazione industriale sono lo strumento principale e pi\u00f9 innovativo introdotto da Industria 2015, basati sulla sinergia fra Enti locali, Imprese, Universit\u00e0 e Centri di ricerca che operano sotto la guida di un singolo Responsabile di Progetto di comprovata esperienza nel settore strategico relativo.\nUn fondamento dei PII \u00e8 la collaborazione tra Ministero dello sviluppo economico, Ministero dell'universit\u00e0 e della ricerca e Ministero dell'Innovazione che si concretizza, finanziariamente, nel coordinamento tra i Fondi per la ricerca e i Fondi per lo sviluppo, che finanzieranno congiuntamente la realizzazione dei Progetti.\nOgni PII \u00e8 individuato in base alle linee strategiche di Industria 2015, seguendo il criterio di un palese impatto macroeconomico di livello nazionale, e deve possedere le seguenti caratteristiche:\nI primi cinque PII individuati hanno per oggetto i seguenti temi:\nReti d'impresa.\nLe reti d'impresa costituiscono un'alternativa per quelle aziende che vogliono aumentare la loro forza senza doversi necessariamente unire in una fusione o ricadere sotto il controllo di un unico soggetto.\nIl \"decreto Sviluppo\" ovvero la legge 23 luglio 2009 n. 99 pubblicata su supplemento Ordinario n. 136 alla G.U. 31 luglio 2009 e in vigore dal 15 agosto 09 ha introdotto una serie di modifiche relative all'operativit\u00e0 delle reti di imprese.\nIn particolare sono state meglio precisate alcune caratteristiche relative al \"contratto di rete\" che deve dare evidenza degli obiettivi strategici e delle attivit\u00e0 comuni che diano luogo al miglioramento della capacit\u00e0 competitiva ed innovativa sul mercato.\nLa forma del contratto: - atto pubblico o scrittura privata autenticata quindi \u00e8 necessario ricorrere ad un notaio;\nL'oggetto del contratto: - \u00e8 una obbligazione reciproca tra le imprese aderenti al contratto di rete ad esercitare in comune una o pi\u00f9 attivit\u00e0 economiche rientranti nei rispettivi oggetti sociali\nLo scopo del contratto: - accrescere la reciproca capacit\u00e0 innovativa e la competitivit\u00e0 sul mercato. Questo dice la legge, ma mi spingerei oltre indicando che tra gli scopi leciti del contratto \u00e8 anche la capacit\u00e0 di accedere a rapporti altrimenti preclusi all'impresa singola: mi riferisco a finanziamenti, agevolazioni, bandi di gara pubblici e cos\u00ec via.\nElementi essenziali del contratto sono:\nle modifiche introdotte dalla legge 122-30 luglio 2010. I quattro capisaldi:\nA) In ordine ai soggetti si passa da \u201cdue o pi\u00f9 imprese\u201d a \u201cpi\u00f9 imprenditori\u201d. Questa modifica riguarda due profili:\na. il numero degli appartenenti alla rete.\nb. Il passaggio dal concetto di impresa a quello di imprenditore.\nAl contratto di rete possono dunque partecipare imprenditori qualunque sia la natura del soggetto che esercita l'attivit\u00e0 di impresa (che si diversifica in impresa individuale, societaria e pubblica), anche non commerciali.\nB) In ordine alla causa del contratto: si passa da \u201cscopo di accrescere la reciproca capacit\u00e0 innovativa e la competitivit\u00e0 sul mercato\u201d a \u201cscopo di accrescere, individualmente e collettivamente, la propria capacit\u00e0 innovativa e la propria competitivit\u00e0 sul mercato\u201d. La modifica consiste nell'abbandono del criterio di reciprocit\u00e0 per un pi\u00f9 anodino richiamo alla crescita individuale e collettiva.\nC) Sul fondo patrimoniale e l'organo comune: la dotazione patrimoniale diventa eventuale. La modifica non pare per\u00f2 apprezzabile e comunque incoerente con l'incentivo fiscale esplicitamente previsto, a meno di non volere legare l'incentivo fiscale alla presenza di una dotazione patrimoniale autonoma; anche la previsione di un organo comune diviene eventuale. L'organo comune pu\u00f2 essere incaricato di eseguire anche singole parti o fasi del contratto di rete. Il punto deve essere inteso alla luce dell'oggetto del contratto di rete. Infatti il contratto di rete dovrebbe disciplinare appunto la collaborazione in forme ed ambiti predeterminati tra le imprese, (lo scambio di informazioni di varia natura, attivit\u00e0 per la quale tuttavia non si prevede alcun contatto all'esterno e dunque non si pongono problemi di soggettivizzazione), o una o pi\u00f9 attivit\u00e0 rientranti nell'oggetto della propria impresa. Dunque il contratto di rete nasce limitato ad alcune fasi o parti rispetto alle quali si pu\u00f2 sviluppare una interdipendenza tra pi\u00f9 imprese ed \u00e8 naturale che l'organo comune sia incaricato di amministrare questa interdipendenza nell'interesse di tutti i partecipanti. Secondo il dettato della legge \u00e8 per\u00f2 possibile limitare ulteriormente la competenza, ed i relativi poteri di gestione e rappresentanza, a singole parti o fasi del contratto, anche nel senso che l'organo comune pu\u00f2 avere carattere temporaneo, sicch\u00e9 una volta esaurito il compito, il mandato si estingue (argomento ex art. 1722, 1\u00b0, n. 1 c.c.).\nDa segnalare anche che, se previsto, l'organo comune agisce in nome e per conto dei partecipanti alla rete; la modifica \u00e8 apprezzabile. Si tratta di previsione che salvaguardia essenzialmente i terzi, i quali sono cos\u00ec dispensati dal verificare il potere di rappresentanza recandosi al registro delle imprese.\nD) Il registro delle imprese: si chiarisce che la forma del contratto (per atto pubblico e per scrittura privata autenticata) \u00e8 funzionale ai soli fini degli adempimenti pubblicitari. Ci\u00f2 implica che \u00e8 valido anche un contratto di rete formalizzato per scrittura privata. A questa formalit\u00e0 converr\u00e0 ricorrere nei casi in cui non vi sia un fondo patrimoniale n\u00e9 un organo comune e per il quale quindi non si pongono problemi di limitazioni al potere di rappresentanza e pi\u00f9 in generale di soggettivit\u00e0.\nNell'ambito del cantiere aperto da Industria 2015 il Ministero dello sviluppo economico (di concerto con i ministeri dell'Economia e delle Finanze e della Giustizia), ha il compito di elaborare e presentare al Governo disegni di legge per definire queste nuove forme di aggregazione, seguendo i seguenti criteri:\nFinanza innovativa.\nCon Industria 2015 nascono due nuovi fondi pubblici per realizzare gli obiettivi di innovazione industriale e sostenere lo sviluppo del sistema produttivo italiano:\nFondo per la competitivit\u00e0 e lo sviluppo.\nIl Fondo per la competitivit\u00e0 e lo sviluppo nasce con l'obiettivo di finanziare tanto i Progetti di Innovazione industriale quanto gli altri interventi di sostegno gestito dal Ministero dello sviluppo economico, presso il quale \u00e8 istituito.\nNel precedente meccanismo gli strumenti finanziari erano strettamente legati ai tipi di agevolazioni concesse. Differentemente, con il nuovo fondo \u00e8 possibile scegliere di volta in volta il tipo di agevolazione pi\u00f9 funzionale al raggiungimento degli obiettivi delle imprese.\nLe entrate del Fondo sono costituite dalle risorse stabilite ogni anno dalle singole leggi finanziarie e da quelle assegnate dal CIPE al Ministero dello sviluppo economico, provenienti dal riparto del Fondo per le aree sottoutilizzate e del Fondo Unico per gli incentivi (che rimarr\u00e0 in vigore sino al totale riordino della normativa sulle agevolazioni).\nFondo per la finanza d'impresa.\nL'obiettivo della creazione del Fondo per la finanza d'impresa \u00e8 la razionalizzazione del funzionamento dei fondi pubblici di garanzia e di partecipazione al capitale di rischio, con l'obiettivo di facilitare le imprese nell'accesso al credito e al mercato finanziario.\nIl Fondo per la finanza d'impresa \u00e8 autorizzato a compiere tutte le operazioni finanziarie (sia a condizioni di mercato che in forma di aiuto alle imprese (nei limiti previsti dalle normative comunitarie sugli aiuti di Stato).\nLe sue operazioni prioritarie sono quelle con la pi\u00f9 ampia partecipazione di altri enti pubblici o privati e gli interventi di sistema in grado di attivare ulteriori risorse finanziarie pubbliche e private.\nPer quanto riguarda l'accesso al credito, il Fondo interviene nella concessione di garanzie su finanziamenti e di partecipazione al capitale di rischio e con la partecipazione a operazioni di finanza strutturata, anche tramite sottoscrizione di fondi di investimento chiusi."}
{"id": "1392606", "revid": "86599", "url": "https://it.wikipedia.org/wiki?curid=1392606", "title": "Dorsa Smirnov", "text": "I Dorsa Smirnov sono un sistema di creste lunari intitolato al geologo e mineralogista russo Sergei Sergeevich Smirnov nel 1976. Si trova nel Mare Serenitatis e ha un diametro di circa 156\u00a0km."}
{"id": "1392609", "revid": "339392", "url": "https://it.wikipedia.org/wiki?curid=1392609", "title": "Reietti (La Ruota del Tempo)", "text": ""}
{"id": "1392611", "revid": "110157", "url": "https://it.wikipedia.org/wiki?curid=1392611", "title": "Bolchov", "text": "Bolchov, (anche traslitterato come \"Bolhov\" o \"Bolkhov\") \u00e8 una citt\u00e0 della Russia europea sudoccidentale, situata nell'Oblast' di Or\u00ebl, 60 chilometri a nord del capoluogo Or\u00ebl, sulle rive del fiume Nugr'; \u00e8 il capoluogo del distretto di Bolchovskij.\nAppare nelle cronache locali a partire dal XIII secolo; stazione di frontiera ai tempi della Moscovia, ottenne lo \"status\" di citt\u00e0 nel 1778.\nGeografia fisica.\nClima.\nLa citt\u00e0 di Bolchov ha un clima continentale freddo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1392613", "revid": "80339", "url": "https://it.wikipedia.org/wiki?curid=1392613", "title": "Bolhov", "text": ""}
{"id": "1392614", "revid": "80339", "url": "https://it.wikipedia.org/wiki?curid=1392614", "title": "Bolkhov", "text": ""}
{"id": "1392615", "revid": "767487", "url": "https://it.wikipedia.org/wiki?curid=1392615", "title": "Dorsa Sorby", "text": "I Dorsa Sorby sono un sistema di creste lunari intitolato al geologo inglese Henry Clifton Sorby nel 1976. Si trova nel Mare Serenitatis e ha una lunghezza di circa 80\u00a0km."}
{"id": "1392621", "revid": "767487", "url": "https://it.wikipedia.org/wiki?curid=1392621", "title": "Dorsa Stille", "text": "I Dorsa Stille sono un sistema di creste lunari intitolato al geologo tettonico tedesco Hans Stille nel 1976. Si trovano nel Mare Imbrium e hanno una lunghezza di circa 80\u00a0km."}
{"id": "1392623", "revid": "78273", "url": "https://it.wikipedia.org/wiki?curid=1392623", "title": "Santuario della Divina Misericordia", "text": ""}
{"id": "1392624", "revid": "1728", "url": "https://it.wikipedia.org/wiki?curid=1392624", "title": "Xenia Alexandrovna di Russia", "text": ""}
{"id": "1392631", "revid": "767487", "url": "https://it.wikipedia.org/wiki?curid=1392631", "title": "Dorsa Tetyaev", "text": "I Dorsa Tetyaev sono un sistema di creste lunari intitolato al geologo tettonico sovietico Mikhail Mikhailovich Tetyaev nel 1976. Si trova nel Mare Crisium e ha una lunghezza di circa 176\u00a0km."}
{"id": "1392635", "revid": "729019", "url": "https://it.wikipedia.org/wiki?curid=1392635", "title": "Filippo Severoli", "text": "Fu una figura importante della storia faentina e italiana: infatti fu il primo italiano ad avere generali francesi ai suoi ordini e fu considerato da Napoleone in persona il suo miglior generale italiano tanto da conferirgli il titolo di conte di Hannover e da volere il suo nome scolpito (tra i rari generali italiani) nell'Arco di Trionfo a Parigi.\nSi sa di certo della sua affiliazione alla massoneria, della quale fece parte dal 1804, e del suo giacobinismo, del quale egli fece sempre sfoggio e vanto. Si dibatte invece sulla sua origine, contesa fra Faenza e Fusignano.\nA lui fu intitolata la Caserma di San Domenico, che occupava l'ex convento omonimo, distrutta dai bombardamenti il 19 maggio 1944.\nCarriera.\nGiacobino entusiasta, nasce a ridosso della rivoluzione francese, della quale s'innamorer\u00e0 fin da giovane e porter\u00e0 per sempre i suoi ideali.\nCon la discesa di Napoleone in Italia del 1797, quando anche Faenza viene liberata, diviene uno dei membri del governo provvisorio della Romagna.\nNello stesso anno, affascinato dalle imprese belliche del condottiero corso, si arruola e consegue in breve tempo il grado di colonnello (1798). Nel 1800 viene promosso generale di brigata, e partecipa alla seconda campagna d'Italia.\nNel 1806, partecipa all'occupazione del Regno di Napoli e ha un ruolo di rilievo nella repressione del brigantaggio.\nNel 1807 viene mandato a coadiuvare il generale Pietro Teuli\u00e9, che con la sua divisione cinge d'assedio la piazzaforte di Kolberg. Alla morte del Teuli\u00e9, Filippo Severoli prende il comando delle operazioni (anche se il comando nominale resta al francese Loison). La guarnigione prussiana di Kolberg resistette fino alla firma del trattato di Tilsit nel luglio del 1807. La divisione Teuli\u00e9, ormai sotto il comando di Severoli, partecipa nell'agosto dello stesso anno alla conquista della fortezza di Stralsund, dove resisteva ancora un forte contingente svedese. Fu una delle ultime azioni di quella campagna.\nNel 1809 la divisione Severoli prende parte alla guerra della quinta coalizione sotto il comando di Eugenio di Beauharnais. Combatte a Sacile il 16 aprile. In giugno si sposta con la sua divisione in Ungheria e combatte nella battaglia di Raab. Dopo la vittoria in questa battaglia, cinge d'assedio 18.000 austriaci a Presburgo, impedendo a un tale numeroso contingente di ricongiungersi con il grosso dell'esercito a Wagram. \u00c8 in seguito alla campagna del 1809 che Severoli venne insignito della Legion d'onore e nominato Conte dell'Impero da Napoleone stesso.\nNel gennaio del 1810 viene inviato in Spagna per sostituire il generale Domenico Pino. In primavera combatte all'assedio di Hostalrich e nei pressi di Tarragona. Nel corso dell'estate si trova a dover fronteggiare innumerevoli azioni di guerriglia da parte degli spagnoli. Torna in Italia nell'autunno dello stesso anno.\nIl 4 luglio del 1811 parte da Milano con quasi 9000 uomini diretto in Spagna per un secondo turno di servizio. Ai primi di settembre raggiunge Pamplona, dove stabilisce il proprio comando. Gli viene ordinato di presidiare un'area che si estende dalla Navarra all'Aragona. A fine dicembre viene inviato a dar manforte alle truppe napoleoniche che cingono d'assedio Valencia. Il 9 gennaio la guarnigione spagnola che difende la citt\u00e0 si arrende. Alla fine dello stesso mese viene inviato a conquistare la fortezza di Peniscola. Nel giugno del 1813 una parte della sua divisione combatte con successo nella difesa di Tarragona, attaccata via mare da un corpo di spedizione inglese. Nell'autunno del 1813 viene richiamato in patria con tutta la sua divisione.\nNel gennaio del 1814 giunge in Italia, e subito il vicer\u00e9 Eugenio di Beauharnais gli affida l'incarico di difendere Piacenza per poi occupare Parma, incarico che svolse con straordinaria efficienza contro le truppe della sesta coalizione, di gran lunga superiori nel numero. Tuttavia, il 7 marzo 1814 la sua divisione viene attaccata nei pressi di Reggio Emilia dalle truppe del regno di Napoli comandate da Gioacchino Murat, passato allo schieramento anti-napoleonico. Durante quest'ultima battaglia, Filippo Severoli viene ferito a una gamba da un colpo di cannone ed \u00e8 costretto a cedere il comando. Subir\u00e0 l'amputazione dell'arto.\nFinita l'era napoleonica, fu inquadrato nei ranghi dell'Esercito imperiale austriaco, con il grado di luogotenente feldmaresciallo, e gli fu affidato il governo della fortezza di Piacenza dal 1820 al 1822.\nNel 1822 si ritir\u00f2 a causa di una grave malattia, forse legata alle ferite riportate in guerra, e mor\u00ec nello stesso anno a Fusignano, dove la sua famiglia aveva una villa. Le sue spoglie riposano nell'Oratorio dell'Angelo Custode."}
{"id": "1392636", "revid": "767487", "url": "https://it.wikipedia.org/wiki?curid=1392636", "title": "Dorsa Whiston", "text": "I Dorsa Whiston sono un sistema di creste lunari intitolato al teologo, storico e matematico inglese William Whiston nel 1976. Si trova nell'Oceanus Procellarum e ha una lunghezza di circa 85\u00a0km."}
{"id": "1392646", "revid": "599013", "url": "https://it.wikipedia.org/wiki?curid=1392646", "title": "Ghiera", "text": ""}
{"id": "1392649", "revid": "666668", "url": "https://it.wikipedia.org/wiki?curid=1392649", "title": "Myny-Futbol'nyj Klub \u0160achtar Donec'k", "text": "Il Myny-Futbol'nyj Klub \u0160achtar Donec'k (, traslitterazione anglosassone \"M\u0456n\u0456-Futbol'nij Klub Shakhtar Donetsk\"), conosciuto semplicemente come \u0160achtar Donec'k, \u00e8 stato la sezione di calcio a 5 dell'omonima societ\u00e0 calcistica ucraina con sede a Donec'k.\nStoria.\nDalla sua fondazione, la societ\u00e0 ha disputato regolarmente il campionato nazionale di calcio a 5, vincendone cinque edizioni. Nella stagione 2005-06 ha raggiunto le semifinali di Coppa UEFA, venendo eliminata dai futuri campioni dell'. Nel gennaio del 2011 la sezione calcettistica della societ\u00e0 \u00e8 stata chiusa."}
{"id": "1392652", "revid": "86599", "url": "https://it.wikipedia.org/wiki?curid=1392652", "title": "Dorsum Arduino", "text": "Il Dorsum Arduino \u00e8 una catena di creste lunari intitolata al geologo italiano Giovanni Arduino nel 1976. Si trova nella regione di confine tra l'Oceanus Procellarum e il Mare Imbrium e ha una lunghezza di circa 107\u00a0km."}
{"id": "1392653", "revid": "36426", "url": "https://it.wikipedia.org/wiki?curid=1392653", "title": "Donato Mascagni", "text": ""}
{"id": "1392658", "revid": "117517127", "url": "https://it.wikipedia.org/wiki?curid=1392658", "title": "Coroncina alla Divina Misericordia", "text": "La Coroncina alla Divina Misericordia \u00e8 una preghiera cristiana cattolica.\nStoria.\nLe sue origini risalgono ad una rivelazione privata che Santa Faustina Kowalska afferma di aver ricevuto da Ges\u00f9 nel 1935 e nella quale le avrebbe richiesto una particolare forma di preghiera detta \"Coroncina alla Divina Misericordia\". Secondo suor Faustina, particolari grazie sarebbero state concesse a chi avrebbe recitato questa preghiera.\nPromesse di Cristo.\n\"La mia misericordia avvolger\u00e0 in vita e specialmente nell'ora della morte le anime che reciteranno questa coroncina\". \"Per la recita di questa coroncina mi piace concedere tutto ci\u00f2 che mi chiederanno\". \"I sacerdoti la consiglieranno ai peccatori come ultima tavola di salvezza; anche se si trattasse del peccatore pi\u00f9 incallito se recita questa coroncina una volta sola, otterr\u00e0 la grazia della mia infinita misericordia\". \"Quando vicino ad un agonizzante viene recitata questa coroncina, si placa l\u2019ira di Dio e l\u2019imperscrutabile misericordia avvolge l\u2019anima\".\nPopolarit\u00e0.\nLa preghiera entra nella tradizione della Chiesa e si diffonde soprattutto a seguito dell'istituzione della Festa della Misericordia ad opera di Giovanni Paolo II cos\u00ec da essere poi consigliata dai successori come papa Francesco ed essere pregata, al pari del rosario anche attraverso i media.\nLa breve preghiera.\nAlle ore tre del pomeriggio si recita la breve preghiera previo nome del Padre del Figlio e dello Spirito Santo:\"O Sangue e Acqua,che scaturisti dal Cuore di Ges\u00f9 come sorgente di Misericordia per noi, confido in Te\". Padre Nostro, Ave Maria e Credo \"Simbolo degli Apostoli\".\nLa Coroncina della Divina Misericordia.\nSi recita utilizzando la corona del Rosario \nImmagine di Ges\u00f9 Misericordioso.\nL'immagine raffigura Ges\u00f9 misericordioso, ovvero con la mano destra alzata, e due raggi che escono dal cuore, uno bianco e uno rosso, rappresentanti rispettivamente l'acqua ed il sangue. Ges\u00f9 \u00e8 raffigurato con una tunica bianca, contornata da luce, su sfondo blu, e riporta in basso la frase \u00abJezu, ufam tobie\u00bb (\"Ges\u00f9, confido in te\"). \u00c8 la rappresentazione artistica delle visioni che suor Faustina afferma di aver avuto.\nL'immagine fu dipinta per la prima volta a Vilnius in Lituania dall'artista Eugeniusz Kazimirowski, dopo che il suo vicino di casa e direttore spirituale di suor Faustina, don Micha\u0142 Sopo\u0107ko, gli aveva parzialmente detto della missione che suor Faustina affermava di aver ricevuto. Il pittore impieg\u00f2 circa sei mesi per completare l'opera ordinatagli e sotto la continua presenza e controllo della suora e del prete. Suor Faustina era particolarmente esigente e domandava continuamente correzioni o aggiunte di dettagli, per ottenere un'immagine fedele alla visione. Il volto del dipinto combacia correttamente con il volto della Sacra Sindone."}
{"id": "1392660", "revid": "29244", "url": "https://it.wikipedia.org/wiki?curid=1392660", "title": "Cadlina marginata", "text": ""}
{"id": "1392667", "revid": "86599", "url": "https://it.wikipedia.org/wiki?curid=1392667", "title": "Dorsum Azara", "text": "Il Dorsum Azara \u00e8 una catena di creste lunari intitolata all'ufficiale militare, naturalista e ingegnere spagnolo F\u00e9lix Manuel de Azara nel 1976. Si trova nel Mare Serenitatis e ha una lunghezza di circa 105\u00a0km."}
{"id": "1392669", "revid": "1318658", "url": "https://it.wikipedia.org/wiki?curid=1392669", "title": "Nuoto ai Giochi della XXVII Olimpiade - Staffetta 4x100 metri misti femminile", "text": "Si sono svolte 3 batterie di qualificazione. Le prime 8 squadre si sono qualificati direttamente per la finale.\nBatterie.\n22 settembre 2000\nFinale.\n22 settembre 2000"}
{"id": "1392672", "revid": "547034", "url": "https://it.wikipedia.org/wiki?curid=1392672", "title": "Il posto mio/Mi sei entrata nell'anima", "text": "Il posto mio/Mi sei entrata nell'anima \u00e8 un singolo di Domenico Modugno, pubblicato nel 1968.\nDescrizione.\nFu il secondo singolo di Modugno dopo il ritorno alla RCA Italiana.\nI brani.\nIl posto mio\nNonostante la partecipazione del brano al Festival di Sanremo in coppia con Tony Renis, autore della musica, (il testo \u00e8 di Alberto Testa), anche questo disco, come il precedente, non ottenne molto successo.\nModugno ne forn\u00ec una spiegazione:\nIl brano \u00e8 stato ripreso nel 1994 da Mina, nel disco Canarino mannaro\nMi sei entrata nell'anima\n\"Mi sei entrata nell'anima\" ed \u00e8 stato pubblicato su CD solo nel 2006."}
{"id": "1392677", "revid": "254059", "url": "https://it.wikipedia.org/wiki?curid=1392677", "title": "Via ferrata Zacchi", "text": "La via ferrata Luigi Zacchi \u00e8 una via ferrata che va dal \"Port\u00f2n\" (1780\u00a0m), a circa 40 minuti dal Rifugio 7\u00ba Alpini (1502\u00a0m), al bivacco Ugo Dalla Bernardina (2320\u00a0m), non lontano dalla Gusela del Vescov\u00e0, lungo la parete sud della Schiara, sopra la citt\u00e0 di Belluno.\n\u00c8 considerata una delle vie ferrate pi\u00f9 belle e difficili delle Dolomiti (pur essendo al di fuori del circolo delle cime dolomitiche pi\u00f9 frequentate), anche se la massiccia presenza di scalette ne limita un po' il fascino. La ferrata sale quasi sempre in verticale alternando pezzi ferrati (presenza di molti camini), e pezzi di sentiero non attrezzati, mentre l'ultimo passaggio che conduce al bivacco \u00e8 in orizzontale, lungo la cosiddetta cengia Zacchi. Il tempo di percorrenza della via ferrata \u00e8 di circa 3 ore. L'ascesa alla vetta della Schiara \u00e8 possibile grazie alla via ferrata Berti, in circa un'ora.\nAccesso.\nDalla citt\u00e0 di Belluno, passando per il borgo di Bolzano Bellunese, si arriva in localit\u00e0 Case Bortot, dove c'\u00e8 il parcheggio. Di l\u00ec si sale al rifugio 7\u00ba Alpini (3 ore di cammino e circa 1000\u00a0m di dislivello), e in circa 40 minuti si raggiunge il \"Port\u00f2n\" (da vedere l'affresco dell'artista locale Fiabane), dove c'\u00e8 l'attacco della ferrata.\nFerrata.\nLa prima sezione della Ferrata \u00e8 in comune con la Ferrata Piero Rossi (gi\u00e0 Ferrata Marmol) fino a un bivio segnalato. La Ferrata Zacchi termina dopo un dislivello di 540 m nei pressi del Bivacco Ugo dalla Bernardina di fronte alla caratteristica sagoma della Gusela del Vescov\u00e0.\nDiscesa.\nLa discesa pu\u00f2 avvenire dalla Via ferrata Sperti oppure salendo in vetta allo Schiara tramite la Ferrata Berti scendendo quindi dalla Ferrata Piero Rossi sul versante est fino al rientro al Rifugio VII Alpini."}
{"id": "1392678", "revid": "130040", "url": "https://it.wikipedia.org/wiki?curid=1392678", "title": "Fruela II di Le\u00f3n", "text": ""}
{"id": "1392682", "revid": "124674137", "url": "https://it.wikipedia.org/wiki?curid=1392682", "title": "Parco di Monza", "text": "Il Parco di Monza \u00e8 uno tra i maggiori parchi storici europei, il quarto recintato pi\u00f9 grande d'Europa e il maggiore circondato da mura. Ha una superficie di 688 ettari ed \u00e8 situato a nord della citt\u00e0, tra i comuni di Monza, Lesmo, Villasanta, Vedano al Lambro e Biassono. Con i Giardini Reali, il Parco di Monza costituisce un complesso di particolare valore paesaggistico, storico e architettonico, incluso nel pi\u00f9 ampio Parco regionale della Valle del Lambro. Dal 1922 ospita al suo interno l'autodromo nazionale di Monza, uno dei pi\u00f9 importanti e prestigiosi circuiti automobilistici al mondo.\nStoria.\nLa costituzione del parco.\nIl parco fu voluto da Eugenio di Beauharnais, figliastro di Napoleone e vicer\u00e9 del Regno d'Italia, come complemento alla Villa Reale costruita alcuni decenni prima per volont\u00e0 del governo austriaco. Venne costituito ufficialmente con decreto napoleonico il 14 settembre 1805 in estensione ai gi\u00e0 esistenti Giardini Reali. Il progetto fu affidato all'architetto Luigi Canonica e a Luigi Villoresi; i lavori iniziarono nel 1806 e terminarono nel 1808.\nIl parco nacque fondamentalmente come una tenuta modello che conciliava il soggiorno suburbano del sovrano alla possibilit\u00e0 di disporre di una riserva di caccia personale. Sono diverse tuttavia le ipotesi sulla reale esigenza che port\u00f2 alla sua realizzazione; secondo Francesco Rephisti, la fondazione del parco poteva essere vista come la predisposizione di una grande riserva territoriale a pochi chilometri da Milano, allora capitale del Regno d'Italia, pronta ad accogliere in caso di esigenza grossi contingenti militari. Ad avvalorare quest'ipotesi ci sarebbe stato il corposo allevamento reale di cavalli alla Villa Pelucca, a Sesto San Giovanni. Secondo Cinzia Cremonini, la villa e il parco rientravano invece in un pi\u00f9 complesso disegno, volto ad esaltare la grandezza dell'Imperatore, del quale Eugenio di Beauharnais era l'erede.\nDal punto di vista territoriale, il parco si estendeva inizialmente fino alla Santa - al tempo frazione di Monza, oggi parte del comune di Villasanta - e a Vedano, includendo al suo interno le importanti propriet\u00e0 dei Durini, a cui appartenevano Villa Mirabello e Villa Mirabellino. Gi\u00e0 nel 1806 venne acquisita un'ulteriore fascia terrazzata di circa 5\u00a0km a nord-ovest di Monza, facente parte dei comuni di Monza, Vedano e Biassono, procedendo subito dopo alla costruzione del muro di cinta, utilizzando, tra l'altro, i resti delle mura medievali della citt\u00e0. Intorno al 1808 il parco di Monza diventa cos\u00ec il pi\u00f9 esteso parco cintato d'Europa, con un muro di recinzione lungo 14\u00a0km, raggiungendo cos\u00ec l'estensione di circa 14.000 pertiche (all'incirca 9\u00a0km\u00b2) che comprendeva edifici preesistenti (ville, mulini e cascine), strade, aree agricole e aree boschive - quasi un compendio del territorio agricolo lombardo.\nA partire da questi anni il Canonica cominci\u00f2 ad elaborare un ardito e complesso progetto, volto ad armonizzare le architetture presenti all'interno del parco col parco stesso, in un sistema quasi teatrale con cui conferissero bellezza e regalit\u00e0 alla tenuta. L'architetto lavor\u00f2 personalmente a diversi progetti di realizzazione o trasformazione di vari edifici, compito che sarebbe stato in seguito sviluppato e portato a termine dal suo successore Giacomo Tazzini, qui attivo fra il 1818 e il 1848, in concomitanza con gli anni del soggiorno monzese dell'arciduca Ranieri Giuseppe d'Asburgo-Lorena.\nTerritorio e Comuni.\nPer la realizzazione del parco vengono comprati terreni vasti circa 5\u00a0km\u00b2 dai proprietari locali, principalmente la chiesa e le famiglie nobili (come i Durini e i Gallarati Scotti) dal 1805 al 1808, mentre il decreto del 14 settembre 1805 consent\u00ec l'acquisizione dei terreni prescelti per la formazione del \"Regio Parco\" al tempo appartenenti ai Comuni di Monza, Vedano al Lambro e Biassono.\nL'originaria dislocazione dei confini di tali Comuni seguiva la disposizione degli appezzamenti di terreno e delle relative propriet\u00e0, risalenti sostanzialmente al Catasto Teresiano; dopo la realizzazione del Parco e la risistemazione del verde, coi viali prospettici e il distinguo fra le aree boschive e le aree agricole, si rivel\u00f2 per\u00f2 impossibile individuare i confini originali delle suddivisioni catastali. In virt\u00f9 di ci\u00f2, gi\u00e0 dal 1872 si pens\u00f2 ad una rettifica dei confini, di modo che fossero pi\u00f9 facilmente individuabili. I nuovi confini rettificati furono ufficializzati soltanto il 24 febbraio 1899, alla presenza delle Commissioni censuarie, delle Giunte Municipali dei comuni interessati, oltre che degli ingegneri Luigi Tarantola per la Real Casa e Emilio Rigatti per il Catasto. Dal verbale redatto, si evince come il confine fra Biassono e Vedano al Lambro, quello che aveva subito la pi\u00f9 sostanziale modifica (quello con Monza seguiva in larga parte il corso del fiume Lambro, e sub\u00ec solo una trascurabile regolarizzazione nella seconda met\u00e0, nella tratta con Vedano al Lambro), partendo dalla sponda destra del Lambro proseguisse per il \"viale della Fagianaia\", passando per il \"viale dei Platani\" (parallelamente quindi al \"viale dei Cervi\" e al \"viale del Serraglio\"), andando ad incontrare il \"viale delle Noci\" e continuando fino al muro di recinzione del Parco, da cui riprendeva il tracciato storico costeggiando il parco di Villa Litta Bolognini Modigliani. I viali a cui si fa riferimento sono stati per la maggiore incorporati all'interno della superficie occupata successivamente dall'Autodromo, e oggi costituiscono solo un ricordo storico.\nIn quell'occasione la frazione della Santa cerc\u00f2 senza successo di distaccarsi dal Comune di Monza per unirsi a quello di Villa San Fiorano. In risposta, Monza chiese l'annessione della stessa Villa San Fiorano. La situazione rimase invariata, pur continuando ad alimentare un certo dibattito e risentimento tra le popolazioni dei comuni interessati. Nel 1924 La Santa rinnov\u00f2 le proprie richieste, trovando questa volta una risposta ben pi\u00f9 dura da parte di Monza, il cui Commissario Prefettizio in data 1\u00ba agosto 1925 chiese non solo l'annessione di Villa San Fiorano, ma anche di Vedano al Lambro e di Biassono. La forte opposizione intentata dapprima solo da Villa San Fiorano e Biassono, in un secondo tempo anche da Vedano al Lambro, parallelamente alla ricostituzione di un'amministrazione comunale anche a Monza, dopo il periodo di commissariamento durante il quale erano maturate le richieste, portarono a un ridimensionamento di queste, che si limitavano ora alla sola acquisizione dei terreni interni al Parco. Anche le nuove richieste monzesi furono contestate sia da Biassono che da Vedano, ma avrebbero trovato attuazione nel successivo Regio Decreto del 29 novembre 1928, pubblicato sulla Gazzetta Ufficiale del Regno il 7 gennaio 1929, che sanciva l'incorporazione del Regio Parco al Comune di Monza da cui veniva distaccata la frazione della Santa che veniva assegnata al Comune di Villa San Fiorano nella nuova municipalit\u00e0 di Villasanta. Tale decreto entr\u00f2 in vigore ufficialmente il 23 gennaio 1929.\nIl periodo austriaco.\nL'arciduca Ranieri, nominato vicer\u00e9 del Regno Lombardo-Veneto nel 1818, riprese subito nei possedimenti Asburgici la Villa e le relative pertinenze, cadute in un breve periodo di oblio dopo la fuoriuscita dei francesi nel maggio 1814. Coerentemente con quanto gi\u00e0 accadeva a Vienna a quel tempo, apr\u00ec per la prima volta al pubblico i Giardini Reali e il Parco, iniziativa particolarmente significativa dal punto di vista simbolico, poich\u00e9 voleva rappresentare il carattere democratico del nuovo governo austriaco, ben disposto nei confronti degli abitanti di Monza e di Milano. In quegli stessi anni si andavano affermando le idee, diffusesi anche in Italia nei primissimi anni del XIX secolo, dalla manualistica specializzata. Secondo Luigi Mabil le citt\u00e0 dovevano sempre disporre - oltre alle piazze - di ulteriori e piacevoli luoghi di ritrovo e passeggio per la popolazione, ricavati - a seconda delle disponibilit\u00e0 - all'interno o all'esterno del perimetro cittadino. Dovevano offrire al cittadino la possibilit\u00e0 di respirare un'aria pi\u00f9 salubre nonch\u00e9 immagini e momenti piacevoli, che lo distogliessero dagli affari personali. Coerentemente con tale pensiero, lo stesso Ercole Silva - che gi\u00e0 aveva influenzato negli anni precedenti la sistemazione dei giardini - sosteneva l'importanza di questi spazi nella vita quotidiana delle persone, al pari di un vero e proprio bisogno. Queste aree, oltre a sollevare l'individuo dalle afflizioni personali, lo distoglievano \"dai divertimenti ignobili e pericolosi\", educandolo a una maggiore sensibilit\u00e0 e una migliore socialit\u00e0.\nIl Parco e i Giardini Reali sarebbero stati aperti fino al 1\u00ba agosto 1857, quando si pens\u00f2 alla soppressione della colonia agricola ivi insediata, in favore di un ridimensionamento del parco stesso, accompagnato da un maggiore sviluppo delle zone a prato e a bosco. Caduti gli austriaci il progetto non venne mai attuato, e con l'Unit\u00e0 d'Italia nel 1861 venne riaperto al pubblico dai nuovi proprietari, i sovrani della Casa Savoia.\nDai Savoia alla Seconda guerra mondiale.\nI Savoia, succeduti agli Asburgo, mostrarono in un primo tempo una sostanziale indifferenza alle vicende del parco e della Villa Reale. Fu solo con l'ascesa al trono di Umberto I nel 1878 che si invert\u00ec questa tendenza, inaugurando un periodo di importanti lavori di ristrutturazione e abbellimento, concentrati quasi esclusivamente sulla Villa Reale, nella quale il sovrano amava soggiornare. Nel corso di questo periodo, i principali progetti di interventi inerenti al parco riguardarono le architetture ivi presenti, che sarebbero dovute essere a loro volta ristrutturate e ampliate. Tali progetti rimasero quasi esclusivamente sulla carta, poich\u00e9 il 29 luglio 1900 Umberto I veniva assassinato nei pressi del parco mentre tornava alla villa, nell'attentato dell'anarchico Gaetano Bresci.\nTale evento condann\u00f2 il parco e la Villa Reale ad un ventennio di abbandono, terminato in qualche modo con la restituzione delle propriet\u00e0 al Demanio, avvenuta il 21 agosto 1919, e la successiva donazione delle stesse con Regio Decreto del 3 ottobre 1919 da Vittorio Emanuele III a vari beneficiari. Le aree a nord di viale Cavriga vennero cedute all'Opera Nazionale Combattenti, mentre quelle a sud - con la villa e i giardini - rimasero al Demanio; la Villa Mirabellino fu donata all'Opera Nazionale Orfani Infanti, mentre cinquanta ettari situati al di l\u00e0 del Lambro, insieme con l'attiguo Convento delle Grazie, vennero ceduti alla Scuola Superiore d'Agricoltura di Milano.\nL'Opera Nazionale Combattenti, che giudicava la donazione un onere passivo, si attiv\u00f2 ben presto per trovare una nuova destinazione d'uso alle vaste aree che doveva gestire. Molteplici furono le proposte di speculazione emerse fin dall'inizio. Fra queste, una delle pi\u00f9 significative fu quella del progetto Giacchi-Viganoni, del 1919, secondo la quale quelle aree si sarebbero trasformate in una moderna citt\u00e0 giardino direttamente collegata con Milano (fu prevista anche la costruzione di una stazione ferroviaria all'interno del parco) e dotata di impianti sportivi e di svago all'avanguardia. All'incirca 200 ettari di terreno sarebbero stati destinati alla citt\u00e0 giardino principale, circondata da una fascia di verde residua di circa 270 ettari (comprendenti tuttavia anche gli impianti sportivi e di svago) che la separava dal secondo agglomerato abitativo di circa 50 ettari. Un'ottantina di ettari rimanenti sarebbero invece stati occupati dai servizi.\nTramontata l'ipotesi del progetto, nel 1920 l'Opera Nazionale Combattenti strinse un accordo con il Consorzio costituito dai comuni di Monza e di Milano, insieme con la Societ\u00e0 Umanitaria. Tale consorzio, che perseguiva logiche volte al massimo sfruttamento del parco da un punto di vista economico, diede a sua volta in concessione alcune aree a soggetti che ne avrebbero sconvolto l'originale configurazione. Nel 1922 venne concessa alla SIAS (Societ\u00e0 per l'Incremento dell'Automobilismo e Sport) un'area di 370 ettari nella parte nord-occidentale del parco sulla quale, anche grazie alle spinte ricevute dal senatore Silvio Benigno Crespi, presidente della Banca Commerciale Italiana e dell'Automobile Club d'Italia, fu realizzato nel tempo record di 110 giorni l'Autodromo di Monza, terzo circuito automobilistico permanente al mondo in ordine cronologico. Il progetto, affidato all'architetto Alfredo Rosselli e all'ingegnere Piero Puricelli, prevedeva inizialmente un circuito di 14\u00a0km, a doppio anello, che sarebbe arrivato a lambire viale Cavriga, ma fu bocciato dal Ministero della Pubblica Istruzione e dalla Commissione per la Conservazione dei Monumenti di Antichit\u00e0 e di Arte della Provincia di Milano, in quanto giudicato eccessivamente invasivo e lesivo dell'integrit\u00e0 del parco.\nIl progetto realizzato, relativamente pi\u00f9 contenuto, si fonda sulla compenetrazione di due circuiti separati - una pista stradale da 5.500 metri e l'anello d'alta velocit\u00e0 da 4.500 metri - che condividono il rettilineo d'arrivo. Tale soluzione, per quanto non annullasse l'estremo impatto che ebbe l'opera sul parco, consent\u00ec quantomeno di ridurre la superficie occupata ed il numero degli alberi da abbattere, al tempo concentrati quasi esclusivamente nell'area del Bosco Bello, avendo il parco un carattere ancora prettamente agricolo. Il circuito si impose come uno dei pi\u00f9 celebri e prestigiosi a livello mondiale, costituendo anche il principale motivo di notoriet\u00e0 della citt\u00e0 di Monza nel mondo.\nL'identificazione del circuito con la citt\u00e0 di Monza (e al tempo di Milano) non manc\u00f2 del resto di costituire motivo di risentimento per alcuni dei Comuni effettivamente interessati dal tracciato della pista, che non vedevano tale realt\u00e0 adeguatamente comunicata al grande pubblico:\nSempre nel 1922, anche la SIRE (Societ\u00e0 per l'Incoraggiamento delle Razze Equine) ottenne una concessione di circa 100 ettari per la costruzione dell'Ippodromo del Mirabello, completato nel 1924. Sorse in un'area pi\u00f9 centrale del parco, posta fra la Villa Mirabello - da cui prese il nome - e la Villa Mirabellino. La realizzazione dell'ippodromo fu meno osteggiata di quella dell'autodromo, giudicato gi\u00e0 al tempo di eccessivo impatto ambientale e incompatibile con la natura del parco in cui si trovava. Anche le strutture architettoniche dell'ippodromo, progettate insieme alle due piste dal Vietti-Violi, risultavano molto pi\u00f9 armoniose e leggere, essendo realizzate - secondo la moda del tempo - in stile \"liberty\" e in legno.\nNel 1928 fu realizzato il campo da golf, in un'area di 90 ettari nella zona nord-orientale del parco, a fianco all'autodromo. Il primo progetto, affidato all'architetto inglese Peter Gannon e all'ex maggiore dell'esercito Cecil Blandford - considerati al tempo fra i migliori \"golf designer\" - consisteva in un campo di sole nove buche, che fu ben presto trasformato in un campo a diciotto buche. L'architetto Piero Portaluppi realizz\u00f2 la \"club house\", per la quale adatt\u00f2 la vecchia Fagianaia Reale.\nNel 1934, la Villa Reale, i Giardini e parte del parco vennero ceduti gratuitamente e in via definitiva ai comuni di Milano e di Monza, che nel 1937 acquistarono anche le aree poste a nord di viale Cavriga, formalmente ancora di propriet\u00e0 dell'Opera Nazionale Combattenti. Verso la met\u00e0 degli anni trenta, in seguito ai gravi incidenti automobilistici che si verificavano all'autodromo, cominciarono pesanti interventi di adeguamento e messa in sicurezza del tracciato, accompagnati da polemiche riguardanti i massicci diboscamenti che si rendevano indispensabili ad ogni revisione del tracciato.\nDalla Seconda guerra mondiale a oggi.\nNel 1958 si assistette ad un ulteriore ampliamento dell'impianto golfistico, con la creazione di un campo a ventisette buche e la realizzazione di una nuova \"club house\", ad opera dell'architetto Luigi Vietti. Nel 1976 cadde in disuso l'ippodromo, e nel 1990 un incendio distrusse ci\u00f2 che rimaneva delle tribune in legno, in seguito demolite insieme alle stalle. Sempre negli anni settanta ripresero le polemiche da parte degli ambientalisti, quando nuove modifiche alla pista dell'autodromo, eseguite per ragioni di sicurezza, richiesero il taglio di nuovi alberi. Vennero inoltre costruiti i nuovi \"box\", in deroga ai vincoli ambientali sul Parco. Gruppi ambientalisti si mobilitarono e tentarono di bloccare i lavori. La situazione si ripet\u00e9 nel 1994-'95, quando l'ampliamento delle vie di fuga di alcune curve richiedeva il taglio di circa 500 alberi. Si trov\u00f2 alla fine un compromesso che ridusse il numero a circa 100, con modifiche alle curve interessate per ridurne le velocit\u00e0 di percorrenza.\nAnche il campo da golf \u00e8 oggetto di pesanti critiche da parte degli ambientalisti e del pubblico in generale, che ritengono ingiusto che un'area pari a circa un settimo del Parco sia assegnata in concessione esclusiva ad un circolo privato (il Golf Club Milano) che conta circa solo 900 soci, impedendo ad altri visitatori l'accesso. Tra il 1995 e il 2006 sono state fatte due petizioni per la chiusura dell'impianto.\nCon la Legge regionale 40/95 che autorizzava gli interventi per l'Autodromo, fu anche approvato, a compensazione di tali interventi, un \"Piano per la Rinascita del Parco di Monza\", la cui attuazione, bench\u00e9 parziale, ha segnato una inversione del processo di degrado del Parco che ha caratterizzato il secolo scorso. Grazie a questo Piano \u00e8 stato eliminato l'ippodromo, recuperando in tal modo la vista delle montagne lombarde dal ricreato prato del Mirabello. \u00c8 stato rifatto il Viale dei Carpini che di nuovo attraversa questo prato ricollegando le Ville Mirabello e Mirabellino. Sono stati recuperati la Collinetta di Vedano e il Belvedere della Valle dei Sospiri. Sono stati ripiantumati i Viali dei Tigli e degli Ippocastani oltre il Ponte delle Catene, ricostituendo in tal modo il cannocchiale che dalla Villa si estende verso est (idealmente verso Vienna). Una parte importante del patrimonio arboreo \u00e8 stata restaurata.\nGestione del complesso monumentale Reggia di Monza.\nIl Consorzio di gestione \u00e8 stato costituito il 20 luglio 2009, ai sensi degli art. 112 e 115 del D.Lgs. 22 gennaio 2004, n. 42], recante il \u201cCodice dei beni culturali e del Paesaggio\", per valorizzare la Reggia di Monza, con la sua Villa Reale, i Giardini Reali ed il Parco, realizzandone il restauro e garantendone la conservazione programmata, in vista di un miglioramento della fruizione pubblica.\nEsso ha avviato le sue attivit\u00e0 il 9 settembre 2009 ed \u00e8 formato dalle istituzioni proprietarie delle varie sezioni della Villa e del Parco: lo Stato (Ministero per i Beni e le attivit\u00e0 culturali e turismo), la Regione Lombardia, il Comune di Monza e il Comune di Milano. Pur non avendo propriet\u00e0 all'interno del complesso monumentale, hanno aderito fin dalle sue origini la Camera di Commercio di Monza e della Brianza e la Provincia di Monza e della Brianza; nel 2014 ha fatto il suo ingresso nella governance del Consorzio anche Confindustria Monza e Brianza.\nDal 1\u00ba gennaio 2012 ciascuna delle istituzioni proprietarie ha conferito in gestione al Consorzio i beni in suo possesso presenti nella Villa e nel Parco, per favorire un approccio unitario ed integrato alla valorizzazione del grande complesso monumentale.\nIl muro del Parco e il sistema degli accessi.\nIl muro di recinzione del Parco venne eretto a cura del Canonica nel 1808 coi resti dei materiali residui provenienti dalle vecchie mura di Monza. Lungo oltre 14\u00a0km, aveva il doppio compito di definire fisicamente i confini delle aree ad uso della Villa Reale e al tempo stesso di tenere al suo esterno chi non doveva averne accesso, anche per ragioni di sicurezza; non solo per questione di sicurezza personale di Eugenio di Beauharnais o di chi altro usufruiva del complesso, ma per la sicurezza stessa di chiunque sarebbe entrato incurante nelle propriet\u00e0, adibite comunque a tenuta di caccia. La prima apertura al pubblico del parco si sarebbe avuta infatti soltanto nel 1818, con l'insediamento di Ranieri Giuseppe d'Asburgo-Lorena.\nArchitetture.\nIl parco di Monza \u00e8 ricco di edifici dal valore architettonico, fra questi si possono citare:\nInstallazioni.\n\"Voliera per umani\" \u00e8 un'installazione permanente collocata nei pressi della Cascina Cernuschi, nella zona retrostante la \"Valle dei Sospiri\". Opera di Giuliano Mauri, \u00e8 stata inaugurata il 26 novembre 2006, realizzata con materiali provenienti esclusivamente dall'interno del parco, volti a comporre un ambiente a punta circolare, una sorta di cupolone simile a una gabbia aperta di grandi dimensioni. La Voliera \u00e8 stata per\u00f2 smantellata nel 2013 perch\u00e9 rovinata dalle numerose intemperie.\nL'installazione, opera dello scultore Giancarlo Neri, \u00e8 stata collocata nel Parco in occasione del suo duecentesimo anniversario, nel 2008. In precedenza era gi\u00e0 stata esposta a Villa Ada, a Roma, e successivamente ad Hampstead Heath, a Londra. Come spiega lo stesso autore, l'installazione celebrerebbe \"la solitudine dello scrittore\", simboleggiando il processo creativo della scrittura, che obbliga lo scrittore ad un isolamento generale dal mondo circostante; cos\u00ec facendo, egli rimane solo al tavolo su cui lavora. Da qui l'imponenza della scultura, costituita da una sedia e da un tavolo realizzati fuori scala e inseriti negli spazi aperti del parco.\nImpianti sportivi e altri luoghi d'interesse.\nNel parco ci sono molte zone giochi e la possibilit\u00e0 di noleggiare bici per compiere rilassanti giri tra i viali alberati.\nFlora.\nStoricamente erano attestate, grazie all'opera di Luigi Villoresi, numerose specie vegetali, sia autoctone, sia esotiche; al tempo erano addirittura attestate 43 specie di Quercus, 30 di Fraxinus, 22 di Prunus e 16 di magnolia. Al giorno d'oggi, pur avendo perso gran parte dell'originaria fisionomia, il Parco conserva una buona variet\u00e0 arborea, particolarmente significativa e importante, se contestualizzata nel panorama quasi interamente urbanizzato di Monza e dei comuni subito a nord di quest'ultima. Particolarmente significativa inoltre la presenza del Bosco Bello, una delle ultime testimonianze delle antiche foreste di pianura presenti in Lombardia, circoscritta tuttavia nell'area nord del Parco, ripetutamente compromessa per via dell'Autodromo e dei relativi continui interventi di diboscamento.\nFra le specie pi\u00f9 caratteristiche e maggiormente diffuse nel parco si citano il Carpino bianco (\"Carpinus betulus\"), l'Ippocastano (\"Aesculus hippocastanum\"), il Liriodendro (\"Liriodendron tulipifera\"), varie specie di Platano, il Ciliegio selvatico (\"Prunus avium\") e il Tiglio (\"Tilia cordata\"); fra gli arbusti il Biancospino (\"Crataegus monogyna\"), il Corniolo (\"Cornus mas\") e l'Evonimo (\"Euonymus europaeus\").\nFauna.\nCessata la funzione di riserva reale di caccia e la successiva di tenuta agricolo modello, il Parco vanta attualmente un discreto numero di specie animali spontanee, ai quali vanno aggiunte le specie allevate, in particolar modo bovine (Mulini San Giorgio) ed equine (Mulini San Giorgio e Cascina Cernuschi, tuttora utilizzata come caserma dei Carabinieri a cavallo). Importante, nel cinquantennio di attivit\u00e0, anche l'allevamento di cavalli dell'Ippodromo del Mirabello, attivo fino al 1976. Uno studio condotto da ricercatori dell'Universit\u00e0 di Pavia unitamente al Museo di storia naturale di Milano hanno individuato una sorprendente variet\u00e0 di mammiferi, uccelli, rettili, anfibi e pesci, che contribuiscono ad aumentare sensibilmente l'importanza e il valore di quest'area verde.\nLa fauna del Parco \u00e8 costituita per la maggiore dallo scoiattolo rosso (\"Sciurus vulgaris\"), dalla lepre europea (\"Lepus europaeus\"), dal ghiro (\"Glis glis\"), dalla talpa europea (\"Talpa europaea\"), dalla volpe rossa (\"Vulpes vulpes\"), dal coniglio selvatico (\"Oryctolagus cuniculus\") e dal riccio comune (\"Erinaceus europaeus\"), per quanto riguarda i mammiferi; dal picchio rosso maggiore (\"Dendrocopus major\"), dal picchio verde (\"Picus viridis\") e dal picchio muratore (\"Sitta europea\"), per quanto riguarda i picchi, dall'anatra mandarina (\"Aix galericulata\"), dal germano reale (\"Anas platyrhyncos\"), dalla nitticora (\"Nycticorax nycticorax\"), dal martin pescatore (\"Alcedo atthis\") e dall'airone cenerino (\"Ardea cinerea\"), per quanto riguarda gli uccelli acquatici, dalla poiana (\"Buteo buteo\"), dall'allocco (\"Strix aluco\"), dal gufo comune (\"Asio otus\"), nei mesi invernali dal gabbiano (\"Laridae\"), dalla civetta (\"Athene noctua\") e dal gheppio (\"Falco tinnunculus\"), per quanto riguarda gli uccelli rapaci; dal ramarro (\"Lacerta bilineata\") e dal colubro d'Esculapio (\"Elaphe longissima\"), per quanto riguarda i rettili; dalla rana di Lateste (\"Rana latastei\"), dal tritone crestato italiano (\"Triturus carnifex\") e dal rospo smeraldino (\"Bufo viridis\"), per quanto riguarda gli anfibi; dalla carpa comune e dal cavedano, per quanto riguarda i pesci.\nAccessibilit\u00e0 e trasporti.\nStoricamente la Villa Reale e il suo Parco erano serviti da una stazione ad uso esclusivo del Re e della sua famiglia, posta sul tracciato della ferrovia Milano-Chiasso. La stazione, aperta nel 1884, sorgeva sul prolungamento della storica Milano-Monza (attiva dal 1840), che sottopassava il lungo viale prospettico della Villa (oggi viale Cesare Battisti), senza pertanto intaccarne la visuale, interrompendone la prospettiva. La stazione, che conserva ancora oggi intatta la saletta reale d'aspetto, venne impiegata per l'ultima volta per trasportare a Roma la salma del re Umberto I, l'8 agosto 1900.\nIl 1900 fu anche l'anno del prolungamento della storica tranvia Milano-Monza dall'Arengario al Parco, gi\u00e0 toccato dal 1890 dalla linea per Carate. In seguito alla costruzione dell'Autodromo e dell'Ippodromo del Mirabello nel 1924 si pens\u00f2 di prolungare il tracciato tramviario fino al cosiddetto \"anello di Vedano\", un tronco di linea istituito per i servizi specifici a servizio dei due impianti sportivi (attivo dall'anno successivo). Nel 1956 venne avviato un servizio automobilistico fra Monza e Vedano, prolungato l'anno successivo a Giussano: gli autobus, che correvano paralleli al tram, ne avrebbero decretato a breve la fine. Il servizio tranviario sarebbe infatti cessato nel 1958 sulla Milano-Monza e nel 1960 sulla Monza-Carate.\nOggi il Parco di Monza \u00e8 ampiamente servito dalle linee z204 (Taccona-Monza-Vedano) e z208 (San Fruttuoso-Monza-Villasanta/Arcore) del servizio urbano (attualmente gestito dalla Nord-Est Trasporti) e dalla linea z221 (Sesto-Monza-Carate-Giussano) del servizio extraurbano (gestito dalla Brianza Trasporti - AGI). Si segnala infine la vicinanza della stazione di Biassono-Lesmo Parco (attiva dal 1911), posta all'estremit\u00e0 nord-occidentale del Parco, lungo la ferrovia Monza-Molteno-Lecco.\nConcerti ed eventi.\nConcerti.\nAlcuni recenti concerti organizzati nel parco o nel giardino della Villa Reale:\nEventi.\nAlcuni eventi sono stati organizzati nel parco tra cui la visita di Papa Francesco, che ha attirato circa un milione di persone.\nLa cronometro dell'ultima tappa del 100\u00ba Giro d'Italia \u00e8 partita dall'autodromo per poi attraversare il parco."}
{"id": "1392684", "revid": "729019", "url": "https://it.wikipedia.org/wiki?curid=1392684", "title": "Voxan", "text": "La Voxan \u00e8 una casa motociclistica francese. La sua sede \u00e8 ad Issoire. Fu fondata nel 1995 de Jacques Gardette.\nTutte le sue motociclette sono equipaggiate con un unico motore in configurazione bicilindrica a V da 996 cm\u00b3 raffreddato a liquido. Anche varie altre caratteristiche tecniche sono in comune per tutti i modelli come il monoammortizzatore posteriore.\nDopo essere stata messa in liquidazione dal tribunale del commercio di Clermont-Ferrand alla fine del 2009, la Voxan \u00e8 stata acquistata dalla Venturi Automobiles nel giugno del 2010."}
{"id": "1392695", "revid": "1442080", "url": "https://it.wikipedia.org/wiki?curid=1392695", "title": "The McGuire Twins", "text": "Billy Leon McCrary (Hendersonville 7 dicembre 1946-14 luglio 1979) e Benny Loyd McCrary (Hendersonville 7 dicembre 1946-26 marzo 2001), conosciuti come i McGuire Twins, sono stati due gemelli statunitensi. Noti in tutto il mondo per essere entrati nel Guinness dei primati come la coppia di gemelli pi\u00f9 pesante del mondo (rispettivamente 328 kg e 338 kg).\nCarriera.\nCon il loro nome d'arte, McGuire, sono diventati famosi come wrestler e intrattenitori nelle fiere e negli stunt show itineranti. Hanno lottato prevalentemente nelle federazioni National Wrestling Alliance, New Japan Pro-Wrestling, e Stampede Wrestling, anche se sempre sporadicamente. La loro carriera dur\u00f2 dal 1972 al 1979, anno in cui la coppia si sciolse a seguito della tragica morte di Billy.\nMorte.\nBilly mor\u00ec il 14 luglio 1979 per un incidente motociclistico alle Cascate del Niagara. Benny mor\u00ec quasi 22 anni dopo, il 14 marzo 2001, a causa di un infarto.\nRiferimenti in altri media.\nIn versione a cartoni animati, i gemelli McGuire sono apparsi nelle serie tv de \"I Simpson\" e de \"I Griffin\", in sella alle loro motociclette."}
{"id": "1392696", "revid": "635893", "url": "https://it.wikipedia.org/wiki?curid=1392696", "title": "Stari Grad (Belgrado)", "text": "Stari Grad (Vecchia Citt\u00e0) \u00e8 un comune della Serbia componente la citt\u00e0 di Belgrado.\nGeografia fisica.\nIl comune di Stari Grad si estende su un'area di 7\u00a0km\u00b2.\nConfina ad est con il comune di Palilula, a sud-est con quello di Vra\u010dar e a sud con quello di Savski Venac.\nIl fiume Sava costituisce ad ovest il confine con il comune di Novi Beograd, e il Danubio con quella di Zemun. Lungo il Danubio si aprono due baie artificiali: il porto \"Beograd\" e la \"Marina Dor\u0107ol\".\nStoria.\nStari Grad \u00e8 il fulcro dello sviluppo urbanistico di Belgrado. Gi\u00e0 nel VI secolo a.C. la trib\u00f9 celtica degli Scordisci fond\u00f2 alla confluenza della Sava e del Danubio un insediamento fortificato che venne chiamato \"Singidun\", romanizzato in \"Singidunum\" successivamente alla conquista romana avvenuta nel 75 a.C.\nSingidunum fu invasa dagli Unni, dai Sarmati, dagli Ostrogoti e dagli Avari, prima che, nel 630, arrivassero gli Slavi che rinominarono Singidunum Belgrado. La citt\u00e0 fu inglobata nell'Impero bizantino insieme a gran parte dei Balcani; fu per secoli al centro di contese territoriali tra Bizantini, Ungheresi e Bulgari.\nQuando, dopo la Battaglia di Kosovo Polje, l'Impero Ottomano conquist\u00f2 la parte meridionale dei territori serbi, molti nuovi abitanti emigrarono da quelle zone e s'insediarono nei pressi delle antiche fortificazioni cittadine, ingrandendo man mano il centro urbano della citt\u00e0. Quando, nel 1521, i Turchi espugnarono la fortezza di Belgrado, la citt\u00e0 divenne capoluogo della provincia ottomana di Serbia. Accanto ai preesistenti edifici, vennero costruite moschee in stile bizantino.\nI governanti ottomani si stabilirono all'interno della fortezza, mentre la popolazione viveva nel territorio tra questa e la riva del fiume Sava. Conquistata l'indipendenza nel 1878, a Stari Grad inizi\u00f2 un'importante opera di costruzione edilizia con una pianificazione urbanistica razionale, che previde, spesso, l'abbattimento delle antiche dimore. L'incremento della popolazione dei decenni successivi fece sviluppare Belgrado su un'area sempre pi\u00f9 estesa di cui Stari Grad resta il punto di partenza.\nCultura.\nNel comune di Stari Grad sono concentrati i principali edifici storici di Belgrado e le vie e piazze pi\u00f9 famose. Tra questi, hanno particolare importanza:\nAmministrazione.\nGemellaggi.\nStari Grad \u00e8 gemellata con le seguenti citt\u00e0 o comuni:"}
{"id": "1392698", "revid": "1543377", "url": "https://it.wikipedia.org/wiki?curid=1392698", "title": "WebSphere", "text": "WebSphere si riferisce ad un brand di IBM, nella fattispecie a WebSphere Application Server (WAS).\nWebSphere definisce la categoria di software middleware (application server) ed \u00e8 progettato per definire, operare ed integrare applicazioni e-business attraverso multiple piattaforme di elaborazione che usano tecnologia web. Esso include componenti runtime come WAS e tool che sviluppano applicazioni che girano su WAS.\nSoftware IBM WebSphere.\nQuesta \u00e8 la lista completa dei software IBM WebSphere, elencati secondo la classificazione IBM. Numerosi prodotti compaiono in pi\u00f9 di una categoria.\nServer di Applicazione.\nPiattaforma di esecuzione di applicazioni Web interoperabili.\nIntegrazione aziendale.\nServer di integrazione per le infrastrutture centralizzate, l'integrazione delle applicazioni e l'automazione dei processi.\nIntegrazione dei processi.\nServer che forniscono supporto all'esecuzione dei processi e infrastrutture per l'integrazione delle applicazioni in tempo reale, elaborazione basata su eventi e automazione dei processi di business\nCommercio Elettronico.\nSoluzioni di commercio elettronico con funzioni di gestione ordini, vendita e marketing. \nWireless, Voice, Pervasive.\nDevice Software.\nScambio di dati e interazione vocale tramite dispositivi wireless e mobili.\nNetworking.\nDirectory integrate, connettivit\u00e0 e sicurezza tra utenti e applicazioni di e-business.\nProduttivit\u00e0 aziendale, Portali &amp; Collaborazione.\nMessaggistica in tempo reale, riunioni di gruppo virtuali, portali e ambienti basati sui ruoli."}
